{"id": "77496", "revid": "125640294", "url": "https://it.wikipedia.org/wiki?curid=77496", "title": "Operazione Vistola-Oder", "text": "L'operazione Vistola-Oder (in russo \"\u0412\u0438\u0441\u043b\u043e-\u041e\u0434\u0435\u0440\u0441\u043a\u0430\u044f \u043e\u043f\u0435\u0440\u0430\u0446\u0438\u044f\", \"Vislo-Oderskaja operatsja\", in tedesco \"Weichsel-Oder Operation\") fu una grande offensiva strategica sferrata dall'Armata Rossa a partire dal 12 gennaio 1945, nella fase finale della seconda guerra mondiale sul fronte orientale per superare le difese tedesche apprestate sulla linea della Vistola e del Narew, ed avanzare in modo decisivo nel cuore della Germania.\nNell'agosto 1944 l'esercito tedesco aveva fermato con grande difficolt\u00e0 i sovietici sulla linea della Vistola ma non era riuscito ad impedire la formazione delle pericolose teste di ponte a ovest del fiume a Sandomierz, Baranow e Magnuszew. Con l'inizio del nuovo anno, dopo aver concentrato potenti forze meccanizzate e grandi raggruppamenti di artiglieria e aviazione, l'Armata Rossa fu in grado di passare nuovamente all'attacco e avanzare in profondit\u00e0 fino a raggiungere la linea dell'Oder a 80\u00a0km da Berlino gi\u00e0 nei primi giorni di febbraio. Dopo questa rapidissima e riuscita avanzata invernale delle armate corazzate dei marescialli \u017dukov e Konev, nei mesi successivi le forze sovietiche furono impegnate in duri e prolungati combattimenti per distruggere i raggruppamenti tedeschi rimasti isolati in Prussia Orientale ed in Pomerania prima di sferrare l'attacco finale contro Berlino.\nDopo il crollo iniziale e le pesanti perdite, il comando tedesco della Wehrmacht riusc\u00ec ad organizzare uno schieramento difensivo sull'Oder per coprire la capitale del Reich, e prolungare la resistenza delle truppe accerchiate che cost\u00f2 dure perdite ai sovietici e imped\u00ec un attacco immediato a Berlino.\nSituazione strategica sul fronte orientale.\nLe armate sovietiche che avevano distrutto il Gruppo d'armate Centro e liberato la Bielorussia nell'estate 1944, nel corso dell'operazione Bagration, erano state arrestate alla fine di luglio sulla linea della Vistola e del Niemen grazie all'afflusso di riserve ed all'abilit\u00e0 tattica del feldmaresciallo Walter Model. Tuttavia le perdite subite dalla Wehrmacht erano state molto pesanti e la situazione strategica era ormai chiaramente favorevole all'Armata Rossa che era riuscita a conquistare, nonostante lo scacco subito a est di Varsavia preziose teste di ponte sulla Vistola a Sandomierz, Magnuszew, Pu\u0142awy e Baranow. Inoltre Stalin e lo Stavka sfruttarono la situazione e sferrarono in autunno una serie di offensive che dopo duri scontri portarono all'occupazione dei Paesi Baltici, all'isolamento del Gruppo d'armate Nord in Curlandia, alla liberazione dei Balcani, all'entrata delle truppe sovietiche a Bucarest, Sofia e Belgrado, all'invasione dell'Ungheria dove i tedeschi organizzarono una tenace difesa a protezione di Budapest.\nMentre l'Armata Rossa raggiungeva questi importanti successi strategici ed anche politici, entrando, dopo aver liberato i territori occupati, nel cuore dell'Europa orientale e sud-orientale, Stalin e i suoi principali generali stavano gi\u00e0 progettando e pianificando la nuova offensiva principale per infliggere la sconfitta decisiva al Terzo Reich. Dopo un'accurata valutazione da parte degli stati maggiori di tutti i possibili settori d'attacco, venne quindi deciso nell'ottobre 1944 di organizzare un nuovo grande concentramento di forze in Polonia per attaccare la linea della Vistola ed avanzare direttamente verso la Germania. Il terreno scoperto delle pianure polacche si prestava particolarmente ad un'offensiva in massa con mezzi corazzati e quindi lo Stavka inizi\u00f2 a studiare i necessari rafforzamenti di uomini e mezzi e a potenziare in modo sostanziale il sostegno logistico per un'operazione di cos\u00ec vaste proporzioni.\nLa riunione decisiva si tenne a Mosca alla presenza di Stalin il 28 e 29 ottobre 1944; il dittatore decise, su consiglio del maresciallo Georgij \u017dukov, di sospendere alcuni attacchi parziali in corso ed iniziare un sistematico rafforzamento e riorganizzazione delle forze; venne quindi deciso di potenziare i fronti principali coinvolti nella prevista offensiva sulla Vistola. Stalin inoltre si assunse anche il compito di coordinare personalmente le operazioni e abol\u00ec la funzione dei \"rappresentanti dello Stavka\", mentre nomin\u00f2 lo stesso maresciallo \u017dukov alla guida del 1\u00b0 Fronte Bielorusso che avrebbe dovuto sferrare l'attacco principale verso la Germania. Il maresciallo Ivan Konev mantenne il comando del 1\u00b0 Fronte Ucraino, mentre il maresciallo Konstantin Rokossovskij, amaramente deluso dalle decisioni di Stalin, si vide assegnare il comando del 2\u00b0 Fronte Bielorusso con l'importante compito di attaccare in Prussia Orientale, in coordinamento con il 3\u00b0 Fronte Bielorusso del generale Ivan Danilovi\u010d \u010cernjachovskij, e contemporaneamente mantenere il contatto con il fianco destro delle armate del maresciallo \u017dukov durante l'avanzata. L'offensiva principale venne inizialmente programmata per il 15-20 gennaio del 1945, nel frattempo sarebbe proseguita l'offensiva in Ungheria con l'obiettivo di conquistare Budapest.\nIl 1\u00ba gennaio 1945 il Terzo Reich sferr\u00f2 tre offensive contemporanee: all'ovest in Alsazia (operazione Nordwind), all'est in Ungheria per sbloccare Budapest (operazione Konrad) e in aria l'operazione Bodenplatte, l'attacco aereo di sorpresa contro gli aerodromi Alleati in occidente; fin dal 16 dicembre la Wehrmacht aveva lanciato la grande offensiva delle Ardenne che aveva provocato il cedimento iniziale del fronte americano e causato problemi al generale Dwight Eisenhower. Tuttavia nonostante questa imprevista ripresa militare, opera della capacit\u00e0 combattiva dell'esercito tedesco ed anche della ostinazione di Adolf Hitler, deciso a combattere fino all'ultimo, la situazione globale della Germania nazista rimaneva critica. Il capo di stato maggiore dell'Oberkommando des Heeres, il generale Heinz Guderian, era molto dubbioso sull'efficacia di queste velletarie offensive e temeva fin dal mese di dicembre un crollo del fronte orientale di fronte ai segni di un imminente attacco sovietico.\nDurante una serie di riunione al quartier generale di Hitler ad occidente (\"Adlerhost\") il 24 dicembre, il 1\u00ba gennaio e il 9 gennaio, il generale aveva cercato di illustrare la carenza di mezzi e di riserve mobili disponibili sul fronte della Vistola e, basandosi anche sui rapporti dettagliati del generale Reinhard Gehlen, aveva evidenziato la necessit\u00e0 di rafforzare le difese in Polonia, sospendere gli attacchi in occidente ed in Ungheria, evacuare la testa di ponte di Curlandia. Hitler respinse per\u00f2 bruscamente tutte queste proposte, critic\u00f2 i rapporti di Gehlen, ipotizz\u00f2 una manovra d'inganno sovietica, e si dichiar\u00f2 convinto della solidit\u00e0 del fronte orientale, ribadendo infine la necessit\u00e0 di mantenere l'iniziativa e continuare gli attacchi all'ovest ed in Ungheria, dove erano state appena trasferite le due divisioni corazzate del 4\u00ba \"Panzerkorps-SS\" del generale Herbert Otto Gille, sottratte al Gruppo d'armate Centro.\nPiani e preparativi.\nL'Armata rossa.\nRafforzamento delle forze sovietiche e pianificazione.\nL'Alto comando sovietico procedette ad un massiccio rafforzamento delle armate assegnate alla offensiva decisiva sull'asse Varsavia-Berlino; il 1\u00ba Fronte Bielorusso del maresciallo \u017dukov ed il 1\u00ba Fronte Ucraino del maresciallo Konev ammassarono in totale 163 divisioni di fucilieri, 32.143 cannoni e mortai pesanti, 6.500 mezzi corazzati e 4.772 aerei, con 2.250.000 soldati; i due fronti avrebbero avuto a disposizione un terzo di tutte le formazioni di fucilieri sovietiche e il 43% dei mezzi corazzati disponibili, con dieci armate (otto armate di fanteria e due armate corazzate), un'armata aerea e altri 4-5 corpi mobili separati per ciascun fronte. Inoltre altre quattordici armate fucilieri, un'armata corazzata, due armate aeree, sei corpi mobili, con 1.670.000 soldati, 28.000 cannoni, 3.300 mezzi corazzati e 3.000 aerei sarebbero stati assegnati al 2\u00b0 Fronte Bielorusso del maresciallo Rokossovskij ed al 3\u00ba Fronte Bielorusso del generale Cerniakovskij per il contemporaneo attacco a tenaglia in Prussia Orientale.\nLe riunioni decisive di pianificazione si svolsero nella prima met\u00e0 di novembre mentre Stalin confer\u00ec singolarmente con i comandanti dei fronti alla fine di dicembre 1944 per stabilire i dettagli operativi dell'offensiva; il maresciallo \u017dukov propose in questa occasione di dirigere l'attacco principale su \u0141\u00f3d\u017a e poi su Pozna\u0144 e Stalin concord\u00f2 con questo piano, mentre al maresciallo Konev venne assegnato come obiettivo principale Breslavia. Il maresciallo Konev non si sarebbe dovuto concentrare solo sull'avanzata delle sue forze corazzate verso l'Oder di Breslavia ma, con una parte delle sue forze mobili, avrebbe dovuto aggirare da nord l'importante regione industriale della Slesia e avrebbe dovuto accerchiarla e conquistarla d'assalto evitando una lotta prolungata e la distruzione degli impianti da parte tedesca. Lo stesso Stalin chiar\u00ec, durante il colloquio finale con il comandante prima dell'offensiva, l'importanza di questa missione, indicando sulla carta strategica l'area della Slesia e rivolgendo al maresciallo Konev una sola parola: \"Zoloto\", \"Oro\".\nIl maresciallo \u017dukov adott\u00f2 un complesso piano combinato che prevedeva un concentramento principale nell'angusta testa di ponte di Magnuszew dove vennero ammassate l'8\u00aa Armata della Guardia, la 5\u00aa Armata d'assalto, la 61\u00aa Armata e le riserve meccanizzate della 1\u00aa Armata corazzata della Guardia, della 2\u00aa Armata corazzata della Guardia e del 2\u00ba Corpo di cavalleria della Guardia; nella testa di ponte il maresciallo, per raggiungere un successo decisivo, concentr\u00f2 il 50% dei fucilieri ed il 70% dei mezzi corazzati con una superiorit\u00e0 locale di 10:1 rispetto alle difese tedesche. Un secondo attacco sarebbe stato portato pi\u00f9 a nord dalla 47\u00aa Armata e dalla 1\u00aa Armata polacca che avrebbero aggirato Varsavia da nord; infine il maresciallo pianific\u00f2 un terzo attacco secondario dalla testa di ponte di Pu\u0142awy con la 69\u00aa Armata, la 33\u00aa Armata e due corpi mobili. Il maresciallo Konev studi\u00f2 un piano pi\u00f9 semplice: nella grande testa di ponte di Sandomierz vennero raggruppate la 13\u00aa Armata, la 52\u00aa Armata, la 5\u00aa Armata della Guardia e due corpi mobili per un attacco diretto, supportate a nord dalla 3\u00aa Armata della Guardia ed a sud dalla 60\u00aa Armata. Per ingannare il nemico, il maresciallo ammass\u00f2 oltre 400 carri armati fittizi nel settore meridionale della testa di ponte per simulare un attacco su Cracovia; le riserve meccanizzate della 3\u00aa Armata corazzata della Guardia e della 4\u00aa Armata corazzata vennero invece concentrate a nord per avanzare verso nord-ovest su Kielce in coordinamento con il 1\u00b0 Fronte Bielorusso.\nUltime decisioni di Stalin.\nStalin era consapevole dell'importanza dell'offensiva sulla Vistola e puntava a raggiungere e conquistare Berlino, anticipando gli Alleati occidentali e concludendo vittoriosamente nella capitale del nemico la lunga e sanguinosa guerra sul fronte orientale. Il dittatore era per\u00f2 anche cosciente delle difficolt\u00e0 di quest'ultima campagna e si aspettava una dura resistenza nemica sulle vie di accesso alla capitale e nei territori prussiani. Al maresciallo \u017dukov disse esplicitamente: \"Penso che sar\u00e0 una dura lotta\". Inoltre Stalin, sempre sospettoso, rimaneva dubbioso sulle reali intenzioni degli anglo-americani (in particolare di Winston Churchill), temeva un loro tentativo di anticipare l'avanzata sovietica su Berlino, ipotizzava tentativi tedeschi di dividere, con manovre politico-diplomatiche, la coalizione anti-hitleriana; infine prendeva anche in considerazione la possibilit\u00e0 che la Wehrmacht cessasse la resistenza sul fronte occidentale e concentrasse tutte le sue forze residue all'est per impedire a tutti i costi l'invasione della Germania orientale da parte dell'Armata Rossa.\nIl 6 gennaio Stalin aveva ricevuto un importante missiva del primo ministro Churchill. Dopo aver descritto la situazione sul fronte occidentale, dove era ancora in corso la battaglia delle Ardenne, definita \"molto dura\", e dopo aver parlato di \"situazione inquietante\", il politico britannico chiedeva di conoscere le intenzioni operative sovietiche, preannunciava l'arrivo a Mosca del \"Air Chief Marshall\" sir Arthur Tedder, vice del generale Eisenhower, per incontrare i capi politico-militari e sollecitava una \"grande offensiva russa lungo la Vistola o altrove, in gennaio\". Stalin rispose subito il 7 gennaio in tono straordinariamente cordiale assicurando che l'Armata Rossa avrebbe anticipato i suoi programmi e sferrato al pi\u00f9 presto una grande offensiva in un importante settore del fronte \"senza preoccuparsi delle proibitive condizioni climatiche\" per alleviare la difficile situazione degli alleati occidentali sul fronte ovest. Il maresciallo Konev in effetti venne raggiunto telefonicamente dal generale Aleksej Antonov, vice capo di Stato maggiore generale, e sollecitato a iniziare la sua offensiva, prevista per il 20 gennaio, fin dal 12 gennaio, nonostante i difficili problemi logistici e di impiego di artiglieria ed aviazione a causa del tempo. Questo inizio anticipato della grande offensiva rafforz\u00f2 la considerazione dei politici occidentali verso Stalin e inoltre permise ai sovietici di anticipare il possibile arrivo delle riserve tedesche all'est. Infine l'attacco, sferrato con tempo freddo e nuvole basse, fu favorito dal terreno ghiacciato, solido e asciutto che permise i rapidi movimenti delle unit\u00e0 corazzate dell'Armata Rossa.\nLa Wehrmacht.\nLe forze tedesche schierate in Polonia e Prussia Orientale erano in grave inferiorit\u00e0 numerica e materiale di fronte alla concentrazione di forze dell'Armata Rossa; nonostante le ottimistiche assicurazioni di Hitler, il generale Guderian riteneva del tutto insufficienti le riserve mobili disponibili, scese a sole tredici divisioni corazzate o Panzergrenadier dopo la partenza per l'Ungheria del 4\u00ba \"Panzerkorps-SS\". In totale il Gruppo d'armate Centro del generale Georg-Hans Reinhardt, incaricato di difendere la Prussia Orientale, e il Gruppo d'armate A del generale Josef Harpe, schierato sulla Vistola ed in Slesia, disponevano di 99 divisioni divise in sette armate. Il generale Reinhardt, che avrebbe subito l'attacco del 2\u00b0 e 3\u00b0 Fronte Bielorusso allineava, su un terreno difensivo in parte fortificato, la 4\u00aa Armata, la 2\u00aa Armata e la 3\u00aa \"Panzerarmee\" con una riserva di sette divisioni meccanizzate o corazzate, mentre il generale Harpe sbarrava il pericoloso settore delle teste di ponte sulla Vistola che sarebbe stato attaccato dai marescialli \u017dukov e Konev, con la 9\u00aa Armata, la 4\u00aa \"Panzerarmee\" e la 17\u00aa Armata, mentre pi\u00f9 a sud era schierata la 1\u00aa \"Panzerarmee\". Le riserve del Gruppo d'armate A erano costituite da sole sei divisioni corazzate. In pratica il generale Harpe avrebbe dovuto affrontare l'attacco principale sovietico con soli 440.000 soldati, 4.100 cannoni e 800 mezzi corazzati.\nA livello di alti comandi si ritenne pi\u00f9 minacciato da possibili attacchi nemici soprattutto il settore baltico-prussiano e la regione a sud di Cracovia, mentre venne considerata meno pericolosa la situazione nelle teste di ponte sulla Vistola. Inoltre Hitler mantenne il suo scetticismo sulle possibilit\u00e0 offensive dell'Armata Rossa, prescrisse la difesa ad oltranza senza ripiegare ed impose di mantenere molto ravvicinate le due linee di combattimento (\"Grosskampflinie\" e \"Hauptkampflinie\") che in pratica sarebbero state bersagliate entrambe dall'artiglieria sovietica con pesanti perdite per la fanteria tedesca. Infine il F\u00fchrer decise di mantenere in posizione avanzata anche le riserve operative corazzate da impiegare per eventuali contrattacchi.\nL'offensiva.\nOffensiva del maresciallo Konev.\nIl 12 gennaio, alle ore 05.00 del mattino, il maresciallo Konev diede inizio all'offensiva dalla grande testa di ponte di Sandomierz con un primo bombardamento di artiglieria di quindici minuti che venne seguito, dopo le incursioni preliminari dei battaglioni da ricognizione sovietici e dei \"strafbats\" (i battaglioni penali) nella prima e nella seconda linea tedesca, da un secondo bombardamento pi\u00f9 potente di 107 minuti che ebbe effetti distruttivi sulle linee difensive nemiche, provocando fenomeni di sbandamento e di confusione tra le truppe della 4\u00aa \"Panzerarmee\" del generale Fritz-Hubert Gr\u00e4ser. Il fuoco d'artiglieria devast\u00f2 le linee del 48\u00ba \"Panzerkorps\" tedesco, costituito da tre divisioni di fanteria - 68\u00aa, 168\u00aa e 304\u00aa - e da due gruppi di cacciacarri pesanti, colp\u00ec i posti di comando e inflisse danni anche alle riserve operative schierate, su ordine di Hitler, nelle immediate retrovie della linea di resistenza principale tedesca (la \"Hauptkampflinie\"). Mentre, a causa della scarsa visibilit\u00e0, dovette essere annullato il previsto intervento in massa delle forze aeree sovietiche, l'artiglieria del 1\u00b0 Fronte Ucraino effettu\u00f2 un terzo bombardamento di quindici minuti che colse di sorpresa le linee difensive tedesche in attesa dell'attacco delle fanterie.\nAlle ore 14.00, dopo l'avanzata iniziale dei plotoni d'avanguardia sovietici della 13\u00aa Armata, della 5\u00aa Armata della Guardia e della 52\u00aa Armata, appoggiati dai carri di accompagnamento, passarono all'offensiva le due armate corazzate della Guardia del maresciallo Konev: la 3\u00aa Armata corazzata della Guardia del generale Pavel Rybalko (922 mezzi corazzati) e la 4\u00aa Armata corazzata del generale Dmitrij Lelju\u0161enko (680 carri e semoventi), che incontrarono scarsa resistenza. Fin dalle ore 12.30 il generale Pukhov, comandante della 13\u00aa Armata, incaricata dello sfondamento iniziale, aveva comunicato i favorevoli risultati raggiunti e alle ore 13.50 il maresciallo Konev diede personalmente ordine al generale Lelju\u0161enko di iniziare a muovere i suoi carri. Nonostante le pessime condizioni atmosferiche, gli equipaggi dei carri sovietici, esperti e motivati, avanzarono rapidamente, ben mimetizzati nella neve alta e preceduti da due reggimenti di carri pesanti della Guardia equipaggiati con carri armati Stalin II. Dopo mezzogiorno erano finalmente intervenuti anche gli aerei sovietici che effettuarono 460 sortite e coordinarono efficacemente i loro interventi con le forze terrestri, grazie alla presenza di controllori aerei avanzati nelle colonne dei carri.\nAlla fine del giorno le armate del maresciallo Konev avevano gi\u00e0 percorso circa 20 chilometri all'interno delle difese principali della 4. \"Panzerarmee\"; il 48\u00ba \"Panzerkorps\" era crollato, ed era stato aperto un varco di 40\u00a0km di ampiezza, dove stavano irrompendo i carri armati del generale Lelju\u0161enko che in serata raggiunsero le rive del fiume Nida, seguite dalle forze della 13\u00aa armata del generale Pukhov. Dopo aver attraversato con poche difficolt\u00e0 il fiume, il generale Lelju\u0161enko fu in grado di marciare subito con la 4\u00aa Armata corazzata verso la citt\u00e0 di Kielce dove erano raggruppate le riserve mobili tedesche del 24\u00ba \"Panzerkorps\" (16. e 17. Panzer-Division, rinforzate dalla 20. Panzergrenadier-Division e da un battaglione di carri pesanti Tiger II, con circa 360 panzer al comando del generale Walther Nehring). Posizionate troppo vicine alla prima linee, queste formazioni di riserva erano gi\u00e0 state indebolite dal bombardamento preliminare sovietico e dovettero intervenire affrettatamente per cercare di frenare la potente avanzata dei carri sovietici.\nIl 13 e il 14 gennaio infuriarono aspri scontri di carri a sud di Kielce; mentre il 25\u00ba Corpo carri conteneva, a est della citt\u00e0, la 20. Panzergrenadier-Division, i due corpi meccanizzati della 4\u00aa Armata corazzata sovietica si scontrarono frontalmente con le Panzer-Division in avvicinamento. Pi\u00f9 potenti, dotati di molti pi\u00f9 mezzi e guidati con efficacia dal generale Dmitrij Lelju\u0161enko (comandante esperto di guerra con mezzi corazzati) i carristi sovietici ebbero la meglio: il potente 6\u00ba Corpo meccanizzato della Guardia sopraffece la 16. Panzer-Division e continu\u00f2 ugualmente ad avanzare, il battaglione di carri Tiger sub\u00ec una imboscata di carri pesanti Stalin II, mentre il 10\u00ba Corpo carri della Guardia affront\u00f2 e respinse la 17. Panzer-Division. I tedeschi persero oltre 180 carri armati e dovettero ripiegare rapidamente per evitare di essere accerchiati, riducendosi ad una \"sacca mobile\" in ritirata verso ovest in mezzo alla colonne meccanizzate sovietiche in marcia verso l'Oder. Kielce, completamente tagliata fuori dall'avanzata delle colonne corazzate sovietiche verso ovest, venne conquistata il 15 gennaio dalla fanteria sovietica, dopo duri scontri con la guarnigione tedesca, e il maresciallo Konev pot\u00e9 quindi, dopo la cattura di questo centro strategico che copriva il suo fianco destro, procedere in avanti in campo aperto con le sue forze mobili senza incontrare una resistenza ordinata da parte nemica.\nMentre la 4\u00aa Armata corazzata e la 13\u00aa Armata impegnavano e sconfiggevano le riserve mobili tedesche nell'area di Kielce, la 3\u00aa Armata corazzata della Guardia del generale Pavel Rybalko, la 5\u00aa Armata della Guardia del generale \u017dadov e la 52\u00aa Armata del generale Koroteev entrarono a loro volta in azione sul fianco sinistro e, dopo aver respinto contrattacchi nemici a Chmielnik, avanzarono verso ovest. L'armata corazzata del generale Rybalko attravers\u00f2 sia il Nida che la Pilica entro il 15 gennaio e marci\u00f2 subito con gli elementi di punta della 54\u00aa Brigata corazzata della Guardia del 7\u00ba Corpo carri della Guardia verso Cz\u0119stochowa. Inoltre il maresciallo Konev ampli\u00f2 ancora il fronte dell'attacco e fece intervenire le sue armate di sinistra, la 60\u00aa Armata del generale Kurockin e la 59\u00aa Armata del generale Korovnikov, che, rafforzate dal 4\u00ba Corpo carri della Guardia del generale Pavel Polubojarov marciarono in direzione di Cracovia, la capitale del Governatorato Generale.\nLa marcia della 4\u00aa Armata corazzata e la 13\u00aa Armata a ovest di Kielce, e l'avanzata della 3\u00aa Armata corazzata e della 5\u00aa Armata della Guardia in direzione di Cz\u0119stochowa, misero in grave pericolo di accerchiamento il 42\u00ba Corpo d'armata tedesco che quindi inizi\u00f2 a ripiegare: il movimento degener\u00f2 in rotta, i reparti furono disgregati dai carri sovietici, il posto di comando fu travolto e il comandante, generale Recknagel venne catturato da partigiani polacchi. Dopo il crollo delle difese sulla Vistola della 4. \"Panzerarmee\", finalmente il comando tedesco diede ordine di ritirata alle sue forze concentrate a sud nell'area della Wis\u0142oka che il 16 gennaio abbandonarono le posizioni inseguiti dalla 38\u00aa Armata del generale Moskalenko (parte del 4\u00b0 Fronte Ucraino del generale Petrov) e dalla 21\u00aa del generale Gusev. La manovra ebbe successo e questi reparti tedeschi ripiegarono a sud di Cracovia nell'area di My\u015blenice.\nIl 17 gennaio le armate del 1\u00b0 Fronte Ucraino del maresciallo Konev completarono la manovra su Cz\u0119stochowa e liberarono la citt\u00e0; sostenuti dai reparti della 5\u00aa Armata della Guardia e della 52\u00aa Armata, i corpi corazzati del generale Rybalko irruppero dentro l'abitato che venne raggiunto per prima dalla 54\u00aa Brigata corazzata della Guardia del maggiore S.V.Chorjakov. Il 19 gennaio si concluse invece l'accerchiamento e la conquista di Cracovia, abbandonata senza combattere dalle forze tedesche per evitare di rimanere tagliate fuori. La 59\u00aa Armata aggir\u00f2 la citt\u00e0 da nord e nord-ovest per occupare i ponti sulla Vistola, mentre il maresciallo Konev spinse la 60\u00aa Armata a sud e sud-est della citt\u00e0 ed ordin\u00f2 al 4\u00ba Corpo corazzato della Guardia di aggirare Cracovia da ovest. In una settimana il maresciallo aveva concluso con una schiacciante vittoria la battaglia per la Ma\u0142opolska (\"piccola Polonia\"): i bastioni di Kielce e Cracovia erano stati conquistati, le difese della 4. \"Panzerarmee\" erano crollate, le riserve tedesche erano in ritirata, la 17\u00aa Armata del generale Friedrich Schulz stava ripiegando verso sud-ovest. La via dell'Oder era aperta per le armate corazzate della Guardia del 1\u00b0 Fronte Ucraino e la regione industriale della Slesia era minacciata da nord e da est.\nOffensiva del maresciallo \u017dukov.\nIl 14 gennaio il 1\u00b0 Fronte Bielorusso del maresciallo \u017dukov pass\u00f2 all'attacco contro le posizioni della 9\u00aa Armata tedesca del generale Smilo von L\u00fcttwitz a sud di Varsavia; l'offensiva principale venne sferrata partendo dalla testa di ponte di Magnuszew da parte dell'8\u00aa Armata della Guardia del generale Vasilij \u010cujkov (la vecchia 62\u00aa Armata veterana di Stalingrado), dalla 5\u00aa Armata d'assalto del generale Berzarin e dalla 61\u00aa Armata del generale Belov. Avendo ammassato in questo settore ristretto oltre il 50% dei suoi fucilieri, e il 70% dell'artiglieria e delle unit\u00e0 corazzate, il maresciallo \u017dukov disponeva di una schiacciante superiorit\u00e0 di uomini e mezzi, e l'attacc\u00f2 ottenne subito risultati decisivi. Preceduti da un fuoco d'artiglieria di 25 minuti, i reparti esploranti di fucilieri (22 battaglioni rinforzati e 25 compagnie) riuscirono a sfondare alle ore 10.00 le deboli difese tedesche, il maresciallo decise quindi di rinunciare al secondo sbarramento originariamente previsto, e prima di sera le unit\u00e0 sovietiche erano gi\u00e0 12 chilometri all'interno della posizione principale tedesca, dopo aver distrutto due divisioni di fanteria nemiche. La situazione ebbe un'evoluzione ancor pi\u00f9 favorevole grazie al riuscito attacco di sorpresa del 26\u00ba Corpo fucilieri della Guardia (appartenente alla 5\u00aa Armata d'assalto) che conquist\u00f2 un ponte sul fiume Pilica a Warka e permise di far entrare in azione in anticipo i corpi corazzati e meccanizzati della 2\u00aa Armata corazzata della Guardia del generale Sem\u00ebn Bogdanov, dotata di 873 mezzi corazzati. La brigata corazzata di testa della 2\u00aa Armata corazzata della Guardia, la 47\u00aa Brigata corazzata della Guardia (appartenente al 9\u00ba Corpo carri della Guardia) avanz\u00f2 rapidamente verso l'importante centro di Sochaczew a ovest di Varsavia e super\u00f2 ogni resistenza disperdendo i reparti tedeschi in fuga.\nAnche l'attacco secondario dalla testa di ponte di Pu\u0142awy ebbe successo: la 69\u00aa Armata del generale Kolpackij e la 33\u00aa Armata del generale Zvetaev avanzarono di 22 chilometri entro il primo giorno e sconfissero due divisioni di fanteria tedesche; i due corpi mobili assegnati a questo settore entrarono in azione alle ore 14.00, l'11\u00ba Corpo carri marci\u00f2 in direzione di Radom e, insieme al 9\u00ba Corpo carri, aggir\u00f2 le forze tedesche del 56\u00ba \"Panzerkorps\". Infine il 15 gennaio ebbe inizio, con un bombardamento d'artiglieria di 55 minuti, la manovra di accerchiamento di Varsavia; a nord della citt\u00e0 attacc\u00f2 oltre la Vistola la 47\u00aa Armata del generale Perkhorovi\u010d, mentre a sud, a partire dall'area di sfondamento nella testa di ponte di Magnuszew, avanz\u00f2 la 1\u00aa Armata polacca del generale Poplavski, sostenuta da una parte della 61\u00aa Armata, dalla 2\u00aa Armata corazzata della Guardia in marcia su Sochaczew e dal 2\u00ba Corpo di cavalleria della Guardia. La 47\u00aa, la 61\u00aa e la 2\u00aa Armata corazzata della Guardia operarono una riuscita manovra a tenaglia nel saliente naturale determinato dalla confluenza del Pilica nella Vistola (che piega bruscamente a sinistra a nord della capitale polacca), minacciando di accerchiare la guarnigione tedesca di Varsavia.\nNel frattempo stavano crollando le difese tedesche sul Pilica, attaccate, dopo un nuovo sbarramento d'artiglieria di 40 minuti, dalla 5\u00aa Armata d'assalto e dalla 8\u00aa Armata della Guardia; le unit\u00e0 corazzate del maresciallo \u017dukov si lanciarono nella breccia, puntando verso occidente: la 1\u00aa Armata corazzata della Guardia dell'esperto generale Michail Katukov (equipaggiata con 752 mezzi corazzati), in particolare, riusc\u00ec ad effettuare uno sfondamento in profondit\u00e0, super\u00f2 a guado il Pilica, in parte ghiacciato, e punt\u00f2 subito in direzione di \u0141\u00f3d\u017a. I carri armati di punta del colonnello I. I. Gusakovskij, la 44\u00aa Brigata corazzata della Guardia dell'11\u00ba Corpo carri della Guardia del generale A. K. Babajanian, sollecitati dal maresciallo \u017dukov a passare il fiume a tutti i costi, attraversarono il Pilica direttamente, spostandosi nel letto del fiume e frantumando il ghiaccio.\nIl 15 gennaio il 40\u00ba \"Panzerkorps\" del generale Sigfried Heinrich (19. e 25. Panzer-Division) tent\u00f2 di fermare l'avanzata sovietica, ma, contrattaccando in modo scoordinato su direttrici divergenti, il tentativo si concluse con un fallimento: la 19. Panzer-Division venne respinta con perdite dal fuoco controcarro dei reparti della 69\u00aa Armata e della 8\u00aa Armata della Guardia, mentre la 25. Panzer-Division incapp\u00f2 nella 5\u00aa Armata d'assalto e non fece progressi. Il maresciallo \u017dukov acceler\u00f2 il passaggio delle sue brigate corazzate oltre la Pilica per affrontare le riserve tedesche, quindi il 16 gennaio i panzer tedeschi sferrarono una serie di attacchi contro la pericolosa testa di ponte sul Pilica costituita dalla 44\u00aa Brigata corazzata della Guardia, ma il colonnello Gusakovskij, rafforzato dall'arrivo di un'altra formazione dell'11\u00ba Corpo carri della Guardia, la 45\u00aa Brigata corazzata della Guardia, respinse tutti i tentativi e inflisse pesanti perdite ai reparti meccanizzati nemici della 25. Panzer-Division. I corpi corazzati sovietici dei generali Bogdanov e Katukov, dopo aver respinto questi disperati contrattacchi, poterono quindi riprendere la loro avanzata in profondit\u00e0; Sochaczew venne raggiunta e conquistata il 17 gennaio, dopo una marcia di 90 chilometri in 24 ore, dal 9\u00ba Corpo carri della Guardia, tagliando la via di ritirata alle forze tedesche a Varsavia.\nNello stesso giorno cadde Varsavia; minacciata da nord dall'avanzata della 47\u00aa Armata e da sud dalla marcia della 61\u00aa Armata, la guarnigione tedesca inizi\u00f2 affrettatamente la ritirata, nonostante gli ordini di Hitler di trasformare le rovine della capitale polacca in una fortezza inespugnabile. I tedeschi si ritirarono a partire dalla notte del 17 gennaio dopo aver incendiato e distrutto gli ultimi resti della citt\u00e0; la liberazione di Varsavia fu affidata dal 1\u00b0 Fronte Bielorusso alle truppe polacche della 1\u00aa Armata e, mentre la 6\u00aa Divisione attraversava la Vistola vicino al sobborgo di Praga, la 2\u00aa Divisione polacca entr\u00f2 nella citt\u00e0 da nord e respinse le ultime retroguardie tedesche. A mezzogiorno del 17 gennaio Varsavia fu completamente liberata.\nReazioni e tentativi di resistenza tedeschi.\nIl 13 gennaio Hitler, sempre stabilito nel suo Quartier generale di \"Adlerhost\", vicino Gie\u00dfen, decise, dopo aver appreso le prime notizie dell'offensiva sovietica sulla Vistola, un primo trasferimento di due divisioni fanteria provenienti dal fronte occidentale. Il giorno seguente, allarmato dalle notizie provenienti dal Gruppo d'armate A, ordin\u00f2 al Gruppo d'armate Centro, anch'esso sottoposto agli attacchi del 2\u00b0 e 3\u00b0 Fronte Bielorusso, di trasferire subito a sud il \"Panzerkorps\" \"Grossdeutschland\" del generale Dietrich von Saucken, costituito dalla Panzergrenadier-Division Brandeburg e dalla Panzer-Division Hermann G\u00f6ring, per rafforzare il settore di Kielce e contrattaccare sul fianco le armate corazzate sovietiche in avanzata. Il 15 gennaio il F\u00fchrer decise anche il trasferimento dalla 20. Panzer-Division e della 8. Panzer-Division, appartenenti al Gruppo d'armate Sud, a nord per rafforzare la 17\u00aa Armata e difendere la Slesia.\nIl secondo ed il terzo giorno dell'offensiva sovietica, il generale Guderian, estremamente preoccupato dalla situazione, invi\u00f2 dal suo Quartier generale di Zossen comunicazioni allarmate a Hitler, richiedendo l'invio di massicci rinforzi dal fronte occidentale per evitare una catastrofe sulla Vistola e sostenendo la necessit\u00e0 di sospendere le inutili operazioni offensive in corso in Alsazia e in Ungheria. Hitler, che la notte del 15 gennaio, fece ritorno a Berlino per stabilirsi nel bunker sotterraneo dove sarebbe rimasto fino al suo suicidio il 30 aprile 1945, rifiut\u00f2 le proposte del generale Guderian e riafferm\u00f2 la necessit\u00e0 di mantenere l'iniziativa; infine, dopo nuove notizie sempre pi\u00f9 negative, il F\u00fchrer decise finalmente di sospendere le offensive all'ovest e di trasferire l'intera 6\u00aa \"Panzerarmee-SS\" del generale Josef Dietrich (con quattro Panzer-Division-SS) dal fronte della Ardenne verso est. Ma il generale Guderian apprese con sorpresa che queste forze mobili sarebbero state dirette non in Polonia per cercare di bloccare l'offensiva sovietica ma in Ungheria per una nuova offensiva strategica in questo settore. Inutilmente il generale Guderian protest\u00f2 contro questa decisione e fece notare che a causa delle difficolt\u00e0 di trasporto ferroviario un trasferimento fino al Danubio avrebbe richiesto molte settimane cruciali.\nIl 16 gennaio Hitler destitu\u00ec il generale Josef Harpe e nomin\u00f2 al comando del Gruppo d'armate A il combattivo generale Ferdinand Sch\u00f6rner, trasferito dal Gruppo d'armate Nord, che era isolato in Curlandia, dove venne sostituito dal generale Lothar Rendulic; contando sull'intervento del \"Panzerkorps\" \"Grossdeutschland\", Hitler sperava ancora di fermare l'avanzata sovietica e ordin\u00f2 al generale Sch\u00f6rner di resistere ad oltranza. La notizia della caduta di Varsavia il 17 gennaio, ceduta senza combattere nonostante gli ordini, scaten\u00f2 la collera del F\u00fchrer che destitu\u00ec vari comandanti, sostitu\u00ec il generale von L\u00fcttwitz con il generale Theodor Busse al comando della 9\u00aa Armata e fece arrestare dalla Gestapo alcuni ufficiali dello stato maggiore generale. Anche la richiesta del generale Guderian di evacuare il Gruppo d'armate Nord dalla Curlandia per rinforzare le difese del Reich venne bruscamente respinta da Hitler.\nIl precipitoso trasferimento delle due divisioni meccanizzate del \"Panzerkorps\" \"Grossdeutschland\" si rivel\u00f2 un grave errore: queste formazioni ancora pienamente efficienti, ritirate dal fronte della Prussia orientale, vennero dirottate per ferrovia a sud ma caddero in mezzo alle colonne di carri sovietici in avanzata verso \u0141\u00f3d\u017a del maresciallo \u017dukov e non solo non poterono intervenire in tempo per difendere Kielce (caduta gi\u00e0 il 15 gennaio), ma dovettero battere a loro volta in ritirata per evitare la distruzione. Inoltre la mancanza di queste unit\u00e0 di riserva indebol\u00ec lo schieramento del Gruppo d'armate Centro e favor\u00ec lo sfondamento del maresciallo Konstantin Rokossovskij in Prussia orientale.\nCon una situazione militare sempre pi\u00f9 critica e con condizioni meteorologiche estreme e forti nevicate, ebbero anche inizio i primi movimenti di evacuazione della popolazione civile tedesca dai territori minacciati dall'avanzata dell'Armata Rossa. Nonostante le rassicurazioni del vice ministro della Propaganda Alfred Naumann che, durante una riunione a Posen il 15 gennaio con i dirigenti tedeschi delle regioni annesse del Warthegau aveva ancora assicurato sulla solidit\u00e0 delle difese della Vistola e promesso una nuova marcia vittoriosa verso est, l'improvviso arrivo dei carri armati russi e le notizie catastrofiche provocarono il panico. La popolazione civile, timorosa di terribili vendette da parte delle truppe sovietiche e impressionata dalle previsioni apocalittiche della propaganda tedesca sul futuro della Germania in caso di sconfitta, abbandon\u00f2 nella confusione e nella disorganizzazione le abitazioni per marciare, a piedi o con modesti carri trainati da cavalli, verso ovest.\nAttacco sovietico in Prussia orientale.\nIl 13 e 14 gennaio anche il 2\u00b0 Fronte Bielorusso del maresciallo Konstantin Rokossovskij ed il 3\u00b0 Fronte Bielorusso del generale Ivan Cerniakovskij erano passati all'attacco in Prussia Orientale contro le solide postazioni difensive del Gruppo d'armate Centro del generale Georg-Hans Reinhardt. Le difese tedesche sfruttavano le caratteristiche del terreno paludoso e solcato da numerosi corsi d'acqua, si appoggiavano alle vecchie fortificazioni dell'epoca prussiano-imperiale e disponevano di cospicue riserve meccanizzate, tra cui le tre divisioni corazzate del \"Panzerkorps\" \"Grossdeutschland\". Inoltre le truppe tedesche impegnate a difendere il suolo nazionale, diedero prova di combattivit\u00e0 e di tenacia, mettendo in difficolt\u00e0, come pronosticato dallo stesso Stalin, l'offensiva sovietica.\nIl generale Cerniakovskij attacc\u00f2 il 13 gennaio con quattro armate in prima linea, supportate da due corpi corazzati, e con la 11\u00aa Armata della Guardia di rincalzo per lo sfruttamento del successo, ma l'offensiva, diretta verso Insterberg e K\u00f6nigsberg alla congiunzione tra 4\u00aa Armata tedesca e 3\u00aa \"Panzerarmee\", si trasform\u00f2 in una lenta e costosa avanzata all'interno del sistema fortificato nemico. Le linee principali tedesche cedettero il 18 gennaio, ma i tedeschi continuarono a ripiegare con ordine verso le difese esterne della capitale prussiana e verso la fortezza di Heilsberg.\nAnche il 2\u00b0 Fronte Bielorusso del maresciallo Rokossovskij, di fronte alla difficile missione di attaccare le difese della Prussia Orientale da sud, ebbe notevoli difficolt\u00e0 iniziali: le cinque armate di fucilieri incaricate, con il rinforzo di tre corpi mobili, di effettuare lo sfondamento sul Narew verso M\u0142awa e Marienburg, vennero ritardate dalle difese tedesche e contrattaccate il primo giorno dalla potente Panzergrenadier-Division \"Grossdeutschland\"; la 3\u00aa Armata sovietica del generale Gorbatov dovette combattere duramente per respingere i continui attacchi dei mezzi corazzati tedeschi. La situazione sovietica miglior\u00f2 il 16 gennaio: le riserve tedesche si indebilirono per la partenza verso la Vistola delle altre due divisioni del \"Panzerkorps\" \"Grossdeutschland\" (\"Hermann G\u00f6ring\" e \"Brandenburg\") e l'intervento a sostegno degli altri corpi corazzati della 5\u00aa Armata corazzata della Guardia del generale Vasilij Vol'skij permise di effettuare lo sfondamento in direzione di Marienburg.\nNei giorni seguenti le armate del 2\u00b0 e 3\u00b0 Fronte Bielorusso continuarono ad avanzare a costo di gravi perdite a causa della strenua resistenza delle forze tedesche del Gruppo d'armate Centro; il 19 gennaio cadde Tannenberg, mentre solo il 27 gennaio i carri armati del generale Vol'skij raggiunsero la costa baltica a Elbing isolando la 4\u00aa Armata e la 3\u00aa \"Panzerarmee\" in Prussia Orientale. In realt\u00e0 la fase pi\u00f9 dura dei combattimenti in questa regione doveva ancora cominciare; i tedeschi avrebbero organizzato un nuovo perimetro fortificato e tentato di contrattaccare verso ovest per riprendere contatto in Pomerania con le forze principali, mettendo in difficolt\u00e0 i sovietici e complicando il compito del maresciallo Rokossovskij.\nAvanzata dell'Armata Rossa fino all'Oder.\nIl 17 gennaio Stalin e lo Stavka diramarono le nuove direttive operative ai loro comandanti sul campo; nonostante le notizie molto favorevoli ed i segni di un crollo nemico, l'alto comando sovietico emise disposizioni prudenti ed improntate alla cautela. Il maresciallo Konev avrebbe dovuto marciare su Breslavia e raggiungere l'Oder entro il 30 gennaio, mentre con le sue armate del fianco sinistro avrebbe dovuto aggirare il bacino carbonifero di D\u0105browa; al maresciallo \u017dukov invece venne assegnato l'obiettivo di raggiungere Posen (Pozna\u0144) e di stabilirsi sulla linea Posen-Bydgoszcz entro il 2-4 febbraio.\nIn realt\u00e0 la situazione era molto pi\u00f9 favorevole e i marescialli \u017dukov e Konev erano in anticipo rispetto a questa tabella di marcia. Le difese tedesche del Gruppo d'armate A erano in disfacimento, i superstiti reparti di fanteria ripiegavano a piedi nella confusione, le riserve corazzate del 24\u00ba \"Panzerkorps\" del generale Nehring si ritiravano verso ovest in una \"sacca mobile\" circondata dalle unit\u00e0 corazzate sovietiche, mentre le divisioni del \"Panzerkorps\" \"Grossdeutschland\" del generale von Saucken, in trasferimento per ferrovia dalla Prussia orientale, entrarono in azione disordinatamente e rischiarono immediatamente di essere isolate e distrutte. I primi convogli ferroviari furono fermati a \u0141\u00f3d\u017a il 16 gennaio e si trovarono subito alle prese con le avanguardie corazzate nemiche; alcuni reparti della \"Hermann G\u00f6ring\" entrarono in combattimento contro l'11\u00ba Corpo corazzato e unit\u00e0 della 8\u00aa Armata della Guardia, mentre nei giorni seguenti altri convogli del \"Panzerkorps\" \"Grossdeutschland\" vennero attaccati e dispersi dai corpi corazzati della 2\u00aa Armata corazzata della Guardia del generale Bogdanov a nord di \u0141\u00f3d\u017a.\nSolo una parte della \"Hermann G\u00f6ring\" e della \"Brandenburg\" riusc\u00ec a schierarsi a sud di \u0141\u00f3d\u017a ed a organizzare, insieme ai resti del 40\u00ba \"Panzerkorps\" un precario schieramento difensivo per proteggere la ritirata di alcuni reparti tedeschi e favorire la salvezza del 24\u00ba \"Panzerkorps\" del generale Nehring. Il 22 gennaio la \"sacca mobile\" del generale Nehring prese fortunosamente contatto con i reparti del \"Panzerkorps\" \"Grossdeutschland\" a Sieradz, sul fiume Warta e nei giorni successivi le due \"sacche mobili\" dei generali von Saucken e Nehring ripiegarono precipitosamente verso l'Oder, sempre minacciate di distruzione dalle colonne corazzate sovietiche che le circondavano.\nFin dal 20 gennaio lo sfondamento completo del fronte tedesco sulla Vistola era ormai un fatto compiuto; un varco di 350 chilometri si apriva nelle linee tedesche e le armate corazzate della Guardia dei marescialli \u017dukov e Konev avanzavano rapidamente verso ovest, incontrando sporadica resistenza, attaccando e superando le colonne a piedi in rotta dei reparti di fanteria tedeschi. I carri della 1\u00aa Armata corazzata della Guardia del generale Katukov (guidati dalla 44\u00aa Brigata corazzata della Guardia del colonnello Gusakovskij) avanzarono alla massima velocit\u00e0 anche durante le ore notturne, sorprendendo e disperdendo i reparti di retrovia tedeschi; nonostante la stanchezza, gli equipaggi sovietici dei carri armati continuarono ad avanzare, fortemente motivati dai segni di dissoluzione della resistenza nemica. I mezzi corazzati sovietici si dimostrarono in grado di superare le difficolt\u00e0 del terreno e le capacit\u00e0 dei meccanici permisero di risolvere le avarie tecniche e continuare la marcia anche in assenza del sostegno dei reparti logistici rimasti molto pi\u00f9 indietro; anche gli aerei d'attacco al suolo IL-2 Sturmovik diedero il loro contributo appoggiando l'avanzata delle unit\u00e0 meccanizzate. Le quattro armate corazzate sovietiche erano infatti in azione quasi isolate, circa 60-90 chilometri pi\u00f9 avanti dei reparti di fucilieri e delle unit\u00e0 logistiche; necessitando questi reparti mobili di 750 tonnellate di carburante al giorno, le difficolt\u00e0 di rifornimento furono notevoli e vennero superate grazie alle grandi riserve preparate nelle retrovie, all'organizzazione di convogli speciali di trasporto motorizzato di munizioni con colonne di circa 600 autocarri ciascuna per tre delle quattro armate corazzate, sfruttando le risorse locali e impadronendosi dei depositi tedeschi che permise di utilizzare, dopo accurati controlli e prove di laboratorio, il carburante catturato al nemico.\nIn questa fase mostr\u00f2 grande capacit\u00e0 offensiva, oltre alle armate corazzate sovietiche, anche l'8\u00aa Armata della Guardia, in marcia a stretto contatto con la 1\u00aa Armata corazzata della Guardia; furono proprio i reparti del generale \u010cuikov che il 19 gennaio occuparono di sorpresa \u0141\u00f3d\u017a. Il generale, in mancanza di ordini superiori, decise d'iniziativa di attaccare l'importante citt\u00e0, completamente priva di difese organizzate e dove non vi erano segni di allarme. L'attacco ebbe pieno successo, \u0141\u00f3d\u017a venne liberata intatta in collaborazione con unit\u00e0 corazzate ed i tedeschi si ritirarono verso sud-ovest anche se l'8\u00aa Armata della Guardia rischi\u00f2 di essere attaccata per errore dai reparti aerei sovietici, totalmente ignari della posizione raggiunta dalle unit\u00e0 a terra.\nPi\u00f9 a nord, nonostante il tentativo tedesco di ricostituire una linea di sbarramento lungo il fiume Bzura e Rawa, le formazioni corazzate della 2\u00aa Armata corazzata della Guardia, rinforzata anche con il 1\u00ba Corpo meccanizzato del generale Sem\u00ebn Krivo\u0161ein, continuarono ad avanzare con grande rapidit\u00e0 verso ovest e nord-ovest ed occuparono Kutno e Gostynin. Senza fermarsi, i carri armati del generale Bogdanov infransero anche le difese tedesche sul fiume ghiacciato Netze; il 12\u00ba Corpo carri della Guardia prese Inowroc\u0142aw il 21 gennaio, mentre il 9\u00ba Corpo carri della Guardia del generale N.D. Venedeev attravers\u00f2 sul ghiaccio i laghi della regione del Netze, marci\u00f2 verso Szamocin e Schneidem\u00fchl e contemporaneamente occup\u00f2 di sorpresa il 23 gennaio Bydgoszcz (Bromberg), a sole 40 miglia dal confine della Germania.\nContemporaneamente anche il maresciallo Konev aveva proseguito la sua avanzata; a partire dal 17 gennaio diresse una parte delle sue forze verso l'Oder di Breslavia e organizz\u00f2 una complessa manovra per accerchiare e conquistare rapidamente l'importante regione industriale della Slesia evitandone la distruzione, come richiesto da Stalin. A questo scopo il generale Rybalko effettu\u00f2 la difficile conversione da nord a sud della sua 3\u00aa Armata corazzata della Guardia con l'obiettivo di discendere lungo la riva orientale dell'Oder in direzione di Katowice; nella manovra vennero anche impegnate a nord e nord-ovest la 21\u00aa Armata del generale Gusev, rinforzata con il 31\u00ba Corpo carri e con il 1\u00ba Corpo di cavalleria della Guardia, la 59\u00aa Armata del generale Korovnikov, il 4\u00ba Corpo carri della Guardia, mentre la 60\u00aa Armata del generale Kurochkin aggir\u00f2 la Slesia da sud. Pi\u00f9 a nord il 20 gennaio i carri di Rybalko, ancor prima di girare verso sud, raggiunsero la frontiera del Reich a Namslau, mentre il 23 gennaio anche la 13\u00aa Armata del generale Pukhov arriv\u00f2 al confine tedesco a Militsch.\nFurono le unit\u00e0 mobili del generale Lelju\u0161enko, comandante della 4\u00aa Armata corazzata, che giunsero per prime all'Oder, dopo aver distrutto le riserve corazzate tedesche a Kielce; le brigate meccanizzate del 6\u00ba Corpo meccanizzato della Guardia del generale Pu\u0161karev avanzarono davanti ai fucilieri del generale Pukhov, conquistarono il 22 gennaio Rawicz e la notte del 22-23 gennaio attraversarono di sorpresa il fiume, costituendo teste di ponte a Keben e Steinau; nello stesso momento anche la 5\u00aa Armata della Guardia del generale \u017dadov superava l'Oder a Oppeln, organizzando una terza testa di ponte.\nA nord continuava la marcia del 1\u00b0 Fronte Bielorusso del maresciallo \u017dukov; ostacolata solo da una debole resistenza, la 1\u00aa Armata corazzata della Guardia super\u00f2 la linea fortificata di Mi\u0119dzyrzecz e continu\u00f2 verso l'Oder di K\u00fcstrin, mentre sul fianco destro del fronte si schierarono la 3\u00aa Armata d'assalto, la 47\u00aa e 61\u00aa Armata, il 2\u00ba Corpo di cavalleria e la 1\u00aa Armata polacca per fronteggiare eventuali minacce dalla Pomerania. Il generale \u010cuikov invece, avanzando con la 8\u00aa Armata della Guardia accanto ai carri del generale Katukov, si trov\u00f2 di fronte alla difficile missione di conquistare d'assalto Posen (Pozna\u0144), un compito che si dimostr\u00f2 subito impossibile, come il generale comunic\u00f2 al maresciallo \u017dukov, di fronte alla forte guarnigione tedesca (60.000 soldati) asserragliata nella fortezza secondo gli ordini di Hitler.\nA dispetto delle continue vittorie e della situazione apparentemente molto favorevole, lo sviluppo delle operazioni presentava alcuni rischi per i sovietici a causa delle difficolt\u00e0 in Prussia Orientale. La notte del 25 gennaio Stalin ebbe un importante colloquio telefonico con il maresciallo \u017dukov. Stalin apparve preoccupato per la situazione sul fianco destro esposto del 1\u00b0 Fronte Bielorusso e per il ritardo dell'avanzata del maresciallo Rokossovskij; il dittatore prospett\u00f2 la possibilit\u00e0 di una sosta per attendere le forze del maresciallo Rokossovskij e mantenere compatto lo schieramento sull'Oder. Il maresciallo \u017dukov insistette invece per avere l'autorizzazione a continuare ad avanzare subito fino all'Oder, e Stalin per il momento non replic\u00f2 concludendo la conversazione solo con l'invito rivolto al maresciallo a \"pensarci su\".\nConquista della Slesia e arresto sulla linea dell'Oder.\nLa situazione venutasi a creare sul fronte della Prussia Orientale ebbe alla fine conseguenze decisive sugli sviluppi sulla linea dell'Oder e avrebbe provocato decisioni radicali da parte di Stalin e dello Stavka; come aveva evidenziato in sede di pianificazione iniziale il maresciallo Rokossovskij, a causa di errori operativi e della scarsa coordinazione dei movimenti del 1\u00b0 e del 2\u00b0 Fronte Bielorusso si venne a creare una situazione pericolosa su i fianchi scoperti di questi due raggruppamenti. In mancanza di una struttura di coordinamento e di precise direttive superiori, mentre il maresciallo \u017dukov era avanzato verso ovest-nord-ovest fino all'Oder, il maresciallo Rokossovskij era stato costretto, per mantenere il contatto con le forze del generale Cerniakovskij sulla sua destra e per controbattere le manovre del Gruppo d'armate Centro, a concentrarsi verso nord e nord-est, creando quindi un varco sempre pi\u00f9 ampio in Pomerania, ancora occupata in forze dal nemico ed in via di potenziamento con rinforzi provenienti dalla Curlandia e da altri fronti.\nInoltre le forze del 2\u00b0 Fronte Bielorusso del maresciallo Rokossovskij vennero messe in difficolt\u00e0 dal tentativo del generale Reinhardt, comandante del Gruppo d'armate Centro, di sfuggire all'accerchiamento in Prussia Orientale e, contraddicendo gli ordini di Hitler di resistenza ad oltranza sul posto, aprirsi un varco verso ovest in direzione di Danzica. Il 26 gennaio infatti il generale Hossbach, alla testa della 4\u00aa Armata, sferr\u00f2 un pericoloso attacco con il 26\u00ba Corpo d'armata che colse di sorpresa alcuni reparti sovietici, i tedeschi si fecero strada verso ovest in mezzo alle tormente di neve e giunsero fino a 20 chilometri da Elbing dove resistevano ancora forze della 2\u00aa Armata tedesca schierate in Pomerania.\nLa situazione ebbe nuovi drammatici sviluppi a causa dell'intervento diretto di Hitler che, allertato dal Gauleiter della Prussia Orientale Erich Koch sulle manovre di Reinhardt e Hossbach che sembravano preludere ad un'evacuazione del territorio tedesco ed un abbandono delle popolazioni, destitu\u00ec bruscamente i due generali, che furono sostituiti rispettivamente dai generali Lothar Rendulic e Friedrich-Wilhelm M\u00fcller, ed impose di abbandonare i tentativi di ritirata e riprendere la difesa ad oltranza del territorio prussiano. In questo modo la 4\u00aa Armata riflu\u00ec verso est e si concentr\u00f2, insieme alle divisioni della 3\u00aa \"Panzerarmee\" in una testa di ponte tra K\u00f6nigsberg e Heiligebeil, mentre centinaia di migliaia di profughi tedeschi tentavano di trovare scampo, dopo aver abbandonato le loro case di fronte all'avanzata dei sovietici, sulla costa baltica in attesa delle navi della Kriegsmarine.\nMentre proseguiva la dura battaglia in Prussia Orientale, il maresciallo \u017dukov continuava, nonostante i dubbi di Stalin, a spingere in avanti le sue unit\u00e0 corazzate di punta: i carri del generale Bogdanov attraversarono il 26 gennaio la frontiera tedesca, mentre la 1\u00aa Armata corazzata della Guardia del generale Katukov super\u00f2 i deboli sbarramenti nemici sul Netze e sull'Obra e si avvicin\u00f2 a Francoforte sull'Oder. Il generale \u010cuikov invece, dopo aver aggirato la fortezza di Posen solidamente difesa dalla forte guarnigione tedesca, attravers\u00f2 la Warte. Il 29 gennaio le unit\u00e0 di fucilieri di testa della 5\u00aa Armata d'assalto del generale Berzarin furono le prime truppe sovietiche del 1\u00b0 Fronte Bielorusso a raggiungere e superare l'Oder: piccole teste di ponte furono conquistate di sorpresa a Kienitz, Neuendorf e Refeld. Alle ore 10.00 del mattino del 31 gennaio arrivarono all'Oder i carri della 219\u00aa Brigata corazzata del colonnello Evsei G.Vainrub, elemento di testa del 1\u00ba Corpo meccanizzato della 2\u00aa Armata corazzata della Guardia del generale Bogdanov, ed il giorno seguente altre brigate meccanizzate di allinearono sulla riva orientale del fiume nei sobborghi orientali di K\u00fcstrin.\nNel pomeriggio del 1\u00ba febbraio giunsero sul fiume prima la 20\u00aa Brigata meccanizzata della Guardia dell'8\u00ba Corpo meccanizzato della Guardia (appartenente alla 1\u00aa Armata corazzata della Guardia del generale Katukov) e poi la 40\u00aa Brigata corazzata della Guardia, mentre la 1\u00aa Brigata corazzata della Guardia, a corto di munizioni e carburante, dovette fermarsi sul vecchio campo di battaglia di Kunersdorff. Fu invece il colonnello Gusakovskij, alla testa dei suoi carri armati (44\u00aa Brigata corazzata della Guardia dell'11\u00ba Corpo carri della Guardia) che raggiunse l'area di Francoforte sull'Oder il 2 febbraio ed attravers\u00f2 il fiume portandosi a 80 chilometri da Berlino. Sempre il 2 febbraio il generale \u010cuikov fece il suo primo tentativo di attraversare il fiume nei sobborghi meridionali di K\u00fcstrin con il 4\u00ba Corpo di fucilieri della Guardia ma si trov\u00f2 in difficolt\u00e0 a causa della mancanza di equipaggiamenti da ponte, del sottile strato di ghiaccio e degli interventi imprevisti dei cacciabombardieri della Luftwaffe che inflissero perdite e danni. Con l'aiuto di cannoni contraerei il 3 febbraio il generale \u010cuikov riusc\u00ec a respingere gli attacchi ed a costituire una piccola testa di ponte che, in mancanza di equipaggiamenti, non pot\u00e9 rinforzare con mezzi corazzati e cannoni.\nNell'ultima settimana di gennaio il maresciallo Konev complet\u00f2 con pieno successo le sue operazioni sulla linea dell'Oder, a sud delle posizioni raggiunte dal 1\u00b0 Fronte Bielorusso, e in Slesia. Sulla linea dell'Oder vennero costituite dopo duri combattimenti due ampie teste di ponte nella regione di Steinau, da parte della 4\u00aa Armata corazzata del generale Lelju\u0161enko e della 3\u00aa Armata della Guardia del generale Gordov, ed a Brieg, tra Breslavia e Oppeln, da parte di reparti della 21\u00aa Armata del generale Gusev, rafforzata da reparti della 5\u00aa Armata della Guardia e della 13\u00aa e 52\u00aa Armata. In Slesia il maresciallo Konev riusc\u00ec ad eseguire la missione richiesta da Stalin ed a occupare il prezioso bacino industriale impedendone la distruzione da parte dei tedeschi; alcuni reparti della 21\u00aa Armata attaccarono frontalmente e conquistarono Gleiwitz, mentre il generale Pavel Rybalko riusc\u00ec a riorientare la sua 3\u00aa Armata corazzata della Guardia verso. I carri sovietici avanzarono rapidamente sommariamente camuffati con tendaggi bianchi catturati in una vicina fabbrica di tessuti. Guidati dalla 55\u00aa e 51\u00aa Brigata corazzata della Guardia, il 7\u00ba Corpo carri della Guardia ed il 6\u00ba Corpo carri della Guardia raggiunsero l'Oder a sud di Oppeln il 24 gennaio; il generale Rybalko quindi devi\u00f2 verso sud-est per tagliare fuori le truppe tedesche in Slesia, organizzando uno scaglione di punta con le sue riserve del 9\u00ba Corpo meccanizzato.\nNel frattempo, mentre la 21\u00aa Armata del generale Gusev, dopo la presa di Gleiwitz, conquistava anche Katowice e Beuthen, nel settore meridionale la 59\u00aa e la 60\u00aa Armata avanzarono a loro volta per chiudere la manovra a tenaglia e accerchiare tutto il raggruppamento tedesco in Slesia costituito dalla 17\u00aa Armata, tra cui due Panzer-Division, alle dipendenze del Gruppo d'armate A passato al comando del tenace e duro generale Sch\u00f6rner. Il 27 gennaio queste armate raggiunsero Rybnik su cui stavano anche dirigendo i carri armati del generale Rybalko provenienti da nord-ovest. Quello stesso giorno i soldati della 60\u00aa Armata del generale Kurochkin liberarono il campo di concentramento e sterminio di Auschwitz dove trovarono pochi sopravvissuti ed i macabri resti dell'annientamento di un milione di ebrei da parte della macchina di diistruzione nazista.\nIl generale Sch\u00f6rner, incapace di fermare il nemico e temendo un accerchiamento delle sue truppe, riusc\u00ec a convincere Hitler della gravit\u00e0 della situazione; il F\u00fchrer sorprendentemente autorizz\u00f2 la ritirata dalla Slesia senza combattere e quindi la regione industriale cadde in mano sovietica quasi intatta. Secondo i piani del maresciallo Konev, la 3\u00aa Armata corazzata della Guardia e la 60\u00aa Armata si congiusero e solo una parte delle truppe tedesche riusc\u00ec a sfuggire all'accerchiamento ed a ripiegare verso sud-ovest.\nContemporaneamente alla conquista della Slesia il maresciallo Konev potenzi\u00f2 il suo fianco destro a contatto con le forze del 1\u00b0 Fronte Bielorusso per costituire una solida base di partenza sull'Oder per la marcia su Berlino; violenti scontri si prolungarono nella testa di ponte di Steinau dove i reparti della 13\u00aa Armata e della 3\u00aa Armata della Guardia dovettero respingere una serie di contrattacchi del 24\u00ba \"Panzerkorps\" e del 42\u00ba Corpo d'armata, appena arrivati in questo settore dopo la loro lunga ed estenuante ritirata. Nell'ultima settimana di gennaio infatti le \"sacche mobili\" dei generali Nehring e von Saucken, che raggruppavano i resti del 24\u00ba \"Panzerkorps\" e del \"Panzerkorps\" Grossdeutschland, riuscirono a sfuggire al nemico e, dopo aver raccolto lungo la strada molti gruppi sbandati tedeschi, rientrarono nelle linee principali della Wehrmacht oltre l'Oder al termine di una sfibrante marcia nella neve completamente isolati. Questi reparti che avevano mantenuto la coesione e conservato una parte de loro equipaggiamento, furono subito impiegati dal comando tedesco per sbarrare la linea dell'Oder.\nLungo l'Oder le armate del maresciallo Konev riuscirono a difendere la testa di ponte di Steinau ed a consolidare quella a sud di Breslavia ma, a corto di carburante e di equipaggiamenti, iniziarono a dare segno di indebolimento, mentre i tedeschi mantennero il possesso di Glogau e soprattutto organizzarono a Breslavia, al comando del duro Gauleiter Karl Hanke, una solida posizione difensiva che, pur accerchiata, respinse tutti gli attacchi.\nLa decisione di Stalin.\nDi fronte all'evoluzione disastrosa delle operazioni, al crollo della linea della Vistola ed alla situazione sempre pi\u00f9 difficile del Gruppo d'armate Centro in Prussia Orientale, Hitler ed il generale Guderian, capo di stato maggiore dell'OKH, improvvisarono, nella seconda met\u00e0 del mese di gennaio, una serie di misure di emergenza per arrestare l'avanzata sovietica e proteggere la Germania orientale e la capitale Berlino. In un primo momento in realt\u00e0 Hitler continu\u00f2 ad interessarsi anche della situazione in Ungheria e conferm\u00f2 la nuova offensiva del 4\u00ba \"Panzerkorps-SS\" (con due divisioni corazzate Waffen-SS) su Budapest (operazione Konrad) che, iniziata il 18 gennaio mentre stava crollando il fronte della Vistola, mise in un primo momento in difficolt\u00e0 i sovietici. Inoltre Hitler conferm\u00f2 anche, contro il parere del generale Guderian, il trasferimento della 6\u00aa \"Panzerarmee-SS\" (con quattro divisioni corazzate Waffen-SS) dalle Ardenne sul Danubio.\nIl 22 gennaio finalmente Hitler e l'OKW disposero il trasferimento di notevoli forze del fronte occidentale verso l'Oder su cui stavano marciando le armate corazzate sovietiche: il quartier generale del 39\u00ba \"Panzerkorps\", la 21. Panzer-Division, le due brigate meccanizzate del F\u00fchrer (\"F\u00fchrer Begleit Brigade\" e \"F\u00fchrer Grenadier Brigade\"), la 25\u00aa Panzergrenadier-Division, due divisioni di fanteria e un corpo di artiglieria pesante furono ritirati dall'ovest ed inviati con urgenza all'est; poco dopo anche la 10. SS-Panzer-Division \"Frundsberg\", che impegnata in Alsazia aveva appena inflitto una sconfitta alla 12th Armoured Division americana a Herrlisheim, sarebbe stata ritirata e inviata sull'Oder.\nContemporaneamente l'alto comando tedesco inizi\u00f2 ad evacuare via mare una parte delle forze tedesche del Gruppo d'armate Nord isolate in Curlandia: partirono alcune divisioni di fanteria, la 4. Panzer-Division (che venne trasportata in Prussia Orientale) e le due divisioni Waffen-SS del 3\u00ba \"Panzerkorps-SS\" del generale Felix Steiner che furono trasferite in Pomerania; altri battaglioni di fanteria erano in arrivo dalla Danimarca. Il 24 gennaio si procedette ad una riorganizzazione globale dello schieramento della Wehrmacht sul fronte orientale; venne quindi costituito un nuovo gruppo d'armate per difendere la linea dell'Oder, il Gruppo d'armate Vistola, costituito con i resti della 9\u00aa Armata del generale Busse, rinforzati dalle divisioni provenienti dall'ovest, e dal quartier generale della 3\u00aa \"Panzerarmee\" ritirato dalla Prussia Orientale e potenziato con le forze provenienti dal Baltico. Reparti improvvisati di Volkssturm e Hitlerjugend vennero schierati in posizioni difensive, mentre anche una parte dell'artiglieria contraerea pesante di Berlino venne trasferita sull'Oder per contrastare in funzione anticarro le forze corazzate dell'Armata Rossa.\nInoltre si procedette a ridenominare i gruppi d'armate del fronte orientale: il Gruppo d'armate Nord, isolato nel Baltico, divenne il Gruppo d'armate Curlandia al comando del generale Hilpert, il Gruppo d'armate Centro del generale Rendulic asserragliato in Prussia Orientale, divenne Gruppo d'armate Nord, mentre il Gruppo d'armate A del generale Sch\u00f6rner, in difesa di Sassonia e Boemia, assunse il nome di Gruppo d'armate Centro. Un forte contrasto sorse invece tra Hitler ed il generale Guderian riguardo alla scelta del comandante del nuovo Gruppo d'armate Vistola; contrariamente al capo di stato maggiore dell'OKH che voleva assegnare il comando al generale Maximilian von Weichs, Hitler assegn\u00f2 la guida del gruppo d'armate ad Heinrich Himmler, capo delle SS e responsabile del \"Ersatzheer\" (le forze di riserva) ma privo di preparazione militare specifica. Il generale Guderian inoltre propose misure radicali per rafforzare la difesa della Germania: evacuazione di Norvegia ed Italia ed abbandono della testa di ponte in Curlandia, ma Hitler, deciso a difendere per ragioni politico-militari i residui territori occupati, respinse bruscamente tutte queste richieste.\nNell'ultima settimana di gennaio il maresciallo \u017dukov e il maresciallo Konev, ancora ottimisti sugli sviluppi generali della situazione, iniziarono a pianificare il proseguimento dell'offensiva verso Berlino, distante solo 80 chilometri dalla testa di ponte sovietica a sud di K\u00fcstrin. In questa fase le considerazioni dei due generali erano sostanzialmente condivise anche dai quartier generali di Mosca; il 19 gennaio lo Stavka studi\u00f2 sulla carta l'attacco diretto alla capitale tedesca ed il 27 e il 29 gennaio Stalin approv\u00f2 i progetti di offensiva presentati dal 1\u00b0 Fronte Bielorusso e dal 1\u00b0 Fronte Ucraino. I piani del maresciallo \u017dukov prevedevano, dopo una breve fase di concentramento e riorganizzazione, di attaccare in massa la linea dell'Oder l'1 o il 2 febbraio e di convergere su Berlino da nord-ovest e da nord-est con la 2\u00aa Armata corazzata della Guardia e la 1\u00aa Armata corazzata della Guardia. A sua volta il maresciallo Konev avrebbe aggirato e conquistato la fortezza di Breslavia entro il 5 febbraio per poi raggiungere il fiume Elba il 25 o 26 febbraio; in una seconda fase le armate del fianco destro avrebbero coordinato le loro azioni con il 1\u00b0 Fronte Bielorusso per l'attacco su Berlino mentre le forze del fianco sinistro avrebbero marciato su Dresda.\nIn realt\u00e0 la situazione stava diventando progressivamente pi\u00f9 confusa e lo Stavka stava cominciando a manifestare nervosismo di fronte alle crescenti difficolt\u00e0: le armate dei marescialli \u017dukov e Konev avevano raggiunto posizioni ad oltre 600 chilometri dalle basi di partenza e stavano sorgendo grandi problemi logistici per i rifornimenti di carburante e munizioni; le colonne corazzate arrivate all'Oder erano ridotte di numero a causa del logorio meccanico dei mezzi. Inoltre lo stesso maresciallo \u017dukov il 31 gennaio si allarm\u00f2 per i suoi fianchi scoperti e sollecit\u00f2 lo Stavka a coordinare meglio le operazioni spingendo soprattutto il maresciallo Rokossovskij ad allinearsi con le sue posizioni. In realt\u00e0 l'enorme varco tra la destra del 1\u00b0 Fronte Bielorusso e la sinistra del 2\u00b0 Fronte Bielorusso in azione in Prussia Orientale era al momento incolmabile e il maresciallo \u017dukov dovette quindi dirottate la 47\u00aa Armata per ricercare il collegamento con il maresciallo Rokossovskij.\nInoltre il 1\u00b0 Fronte Bielorusso dovette impiegare una parte delle sue forze per investire ed accerchiare le numerose guarnigioni tedesche lasciate indietro nelle \"fortezze\" del F\u00fchrer: la 1\u00aa Armata polacca, la 3\u00aa Armata d'assalto e la 61\u00aa Armata lasciarono una parte delle loro forze a Schneiderm\u00fchl ed altri capisaldi; la 5\u00aa Armata d'assalto fu impegnata nell'assedio di K\u00fcstrin, mentre l'8\u00aa Armata della Guardia del generale \u010cuikov e la 69\u00aa Armata impiegarono alcuni reparti contro la fortezza di Pozna\u0144. Di conseguenza sull'Oder il maresciallo \u017dukov ebbe a disposizione solo elementi di quattro armate di fucilieri e due armate corazzate indebolite; la stessa 8\u00aa Armata della Guardia era scesa al 50% delle sue forze, mancava di munizioni ed artiglieria, mentre il sostegno aereo era molto ridotto a causa delle difficolt\u00e0 logistiche. La Luftwaffe stava invece concentrando tutte le sue forze per attaccare le punte avanzate sovietiche sull'Oder. Erano infine evidenti i segni del continuo rafforzamento delle difese tedesche sia sulla \"direttrice di Berlino\" sia nella Pomerania orientale da dove minacciavano il fianco destro del 1\u00b0 Fronte Bielorusso.\nNonostante questi problemi, il maresciallo \u017dukov diram\u00f2 alla fine di gennaio una \"orientirovka\" - una descrizione generale delle missioni assegnate alle varie armate del suo fronte - che, dopo aver correttamente individuato l'arrivo delle divisioni tedesche di rinforzo dal fronte occidentale, prevedeva ugualmente un attacco immediato con l'obiettivo di conquistare Berlino entro il 15-16 febbraio. Ben presto questi ottimistici progetti sarebbero stati completamente messi da parte dalle decisioni di Stalin. Il dittatore dal 2 febbraio era impegnato a Yalta nella decisiva conferenza con i suoi alleati anglo-americani e dovette anche considerare le implicazioni di alta politica internazionale delle operazioni dell'Armata Rossa. In una situazione internazionale difficile e complessa, con fondamentali accordi da concludere su argomenti di grande importanza per l'assetto post-bellico del mondo, Stalin, preoccupato da considerazioni strategiche legate alle difficolt\u00e0 logistiche delle sue armate ed ai segni di un rafforzamento tedesco, prefer\u00ec non correre rischi e arrestare l'offensiva sulla linea dell'Oder, sospendendo l'attacco immediato su Berlino.\nIl generale \u010cujkov, nelle sue memorie, ha criticato questa decisione sottolineando l'occasione persa di fronte a difese tedesche non ancora consolidate. In sede storica peraltro la decisione di Stalin \u00e8 stata ritenuta corretta; Stalin verosimilmente fu influenzato anche da considerazioni politiche, non volendo il dittatore rischiare una sconfitta alle porte di Berlino, dopo aver appena ottenuto una schiacciante ed impressionante vittoria strategica. Un rovescio sull'Oder o in Pomerania, ritenuto ancora possibile vista la capacit\u00e0 della Wehrmacht di sferrare pericolosi contrattacchi come nelle Ardenne, in Alsazia ed in Ungheria, avrebbe potuto indebolire la posizione contrattuale di Stalin nel corso dei negoziati di Yalta.\nCombattimenti in Prussia e Pomerania.\nTentativo di contrattacco tedesco.\nNella prima settimana di febbraio, mentre Stalin e l'alto comando sovietico prendevano la decisione di arrestare l'offensiva sull'Oder, il generale Guderian a sua volt\u00e0 propose ad Hitler una controffensiva a partire dalla Pomerania per alleggerire la situazione e mettere in difficolt\u00e0 il fianco destro scoperto del 1\u00b0 Fronte Bielorusso. Dopo una serie di contrasti tra il F\u00fchrer e il capo di stato maggiore dell'OKH sugli obiettivi dell'operazione e sulla scelta del comandante incaricato, il 16 febbraio il generale Walther Wenck sferr\u00f2 l'operazione Solstizio: dopo qualche successo e la riconquista di Stargard, gi\u00e0 il 17 febbraio il generale Wenck fu ferito e sostituito dal generale Hans Krebs. Le truppe tedesche non riuscirono ad arrestare il contrattacco sovietico e furono ricacciate oltre le posizioni di partenza. L'attacco si concluse con un fallimento ma conferm\u00f2 le apprensioni del comando sovietico costringendo il maresciallo \u017dukov a trasferire una parte delle sue forze a nord per rafforzare il settore della pomerano abbandonando ogni progetto di attacco immediato a Berlino.\nIn questa fase quindi la massa delle armate corazzate del 1\u00b0 Fronte Bielorusso venne raggruppata sul fianco destro per collaborare con il 2\u00b0 Fronte Bielorusso e sconfiggere le forze tedesche in Prussia Orientale e Pomerania; contemporaneamente il maresciallo Konev port\u00f2 a termine una serie di operazioni per allineare le sue armate al fianco sinistro del maresciallo \u017dukov e raggiungere la linea del fiume Nei\u00dfe. Dopo costosi e prolungati scontri con le forze del Gruppo d'armate Centro del generale Sch\u00f6rner, i sovietici riuscirono ad avanzare fino al Neisse.\nBattaglie ad oltranza nel territorio tedesco.\nIl 24 febbraio i marescialli \u017dukov e Rokossovskij, dopo un complesso rispiegamento di forze, sferrarono l'offensiva in Pomerania orientale contro le deboli forze tedesche della 3\u00aa \"Panzerarmee\" e della 2\u00aa Armata. La potenza delle unit\u00e0 sovietiche port\u00f2 allo sfondamento delle linee tedesche, nonostante la tenace resistenza: il 28 febbraio il 1\u00b0 Fronte Bielorusso raggiunse il Baltico isolando una parte delle forze nemiche, la battaglia continu\u00f2 molto aspra per settimane, mentre la Kriegsmarine intervenne per appoggiare con il fuoco dei cannoni le truppe tedesche ed evacuare migliaia di profughi civili in fuga. Gdynia fu conquistata solo il 28 marzo e Danzica il 30 marzo, 50.000 uomini della 3\u00aa \"Panzerarmee\" riuscirono a ripiegare l'11 marzo sull'isola di Wollin, mentre i resti della 2\u00aa Armata, passata al comando del generale von Saucken, avrebbero resistito sulla penisola di Hela fino al 9 maggio 1945.\nAncora pi\u00f9 duri e prolungati furono i combattimenti in Prussia Orientale, in questa regione i soldati tedeschi si batterono con grande tenacia sfruttando le difficolt\u00e0 del terreno boscoso e paludoso e le solide fortezze prussiane; migliaia di civili tedeschi abbandonarono le loro case per sfuggire alla temuta vendetta dell'Armata Rossa, le navi della Kriegmarine eseguirono con successo numerose operazioni di evacuazione portando in salvo 300.000 soldati e 962.000 civili. Il maresciallo Aleksandr Vasilevskij prese il comando del 3\u00b0 Fronte Bielorusso al posto del generale Cerniakovskij, ucciso sul campo il 18 febbraio, e condusse la battaglia finale caratterizzata da una lenta avanzata, dalle pesanti perdite e dall'impiego di grande potenza di fuoco di artiglieria per distruggere i centri di resistenza tedeschi. Il 25 marzo le forze sovietiche raggiunsero la Laguna della Vistola e divisero le forze della 4\u00aa Armata tedesca in due sacche, una intorno a K\u00f6nigsberg, e l'altra a Braunsberg-Heiligenbeil. Quest'ultima si arrese il 30 marzo, mentre Konigsberg venne attaccata in forze il 6 aprile e si arrese il 9 aprile, gli ultimi reparti tedeschi si asserragliarono fino alla fine nella penisola di Samland. Si tratt\u00f2 di operazioni lunghe e costose, l'Armata Rossa sub\u00ec la perdita di quasi 600.000 soldati morti solo per conquistare i territori pomerani e prussiani.\nNel frattempo anche le ultime fortezze tedesche erano cadute in mano dei sovietici: il 24 febbraio Pozna\u0144 si arrese dopo una tenace resistenza; Schneiderm\u00fchl e Deutsche Krone furono conquistate, mentre la piazzaforte di Glogau, investita il 13 febbraio, capitol\u00f2 il 2 aprile; solo il 6 maggio venne invece conquistata Breslavia.\nBilancio.\nFin dal 17 gennaio il \"premier\" britannico Churchill aveva inviato un messaggio di congratulazioni a Stalin, ringranziandolo \"dal profondo del cuore\" per aver sferrato in anticipo la grande offensiva sulla Vistola, dopo la sua sollecitazione del 6 gennaio, e parlando in termini entusiastici dell'\"immenso attacco sferrato sul fronte orientale\"; il dittatore sovietico in un ordine del giorno speciale in febbraio enfatizz\u00f2 il ruolo decisivo della vittoria sovietica che aveva \"ostacolato l'offensiva tedesca d'inverno in occidente...e permesso alle armate dei nostri alleati di sferrare, a loro volta, un'offensiva contro i tedeschi\".\nIl trentesimo giorno dell'offensiva, 10 febbraio, l'alto comando sovietico annunci\u00f2 che dall'inizio dell'offensiva sulla Vistola, i tedeschi avevano subito la perdita di 295.000 uomini, 15.000 cannoni, 34.000 veicoli, 2.955 mezzi corazzati, 552 aerei; i russi calcolavano inoltre di aver catturato 86.000 soldati nemici. Questi dati statistici sono stati messi in dubbio da alcune fonti, sembra comunque che le armate tedesche impegnate contro i fronti del marescialli Konev e \u017dukov subirono almeno 300.000 perdite entro il 4 febbraio 1945; in meno di un mese, le divisioni tedesche operative sul fronte orientale scesero, a causa delle perdite da 164 a 135.\nL'operazione Vistola-Oder fu tra le pi\u00f9 grandi e potenti operazioni offensive sferrate dall'Armata Rossa ed ottenne importanti risultati strategici, infliggendo gravi perdite alle residue forze tedesche sul fronte orientale, costringendo Hitler ed il comando tedesco ad abbandonare ulteriori progetti offensivi all'ovest ed a improvvisare un ultimo schieramento difensivo alla porte di Berlino, influendo infine anche sull'assetto politico-geografico post-bellico. L'Armata Rossa occup\u00f2 l'intera Polonia dove insedi\u00f2 progressivamente la sua struttura di potere comunista, estromettendo le autorit\u00e0 del governo polacco di Londra e raggiunse la linea Oder-Neisse su cui Stalin intendeva ancorare il nuovo confine tedesco orientale. Dal punto di vista politico e propagandistico la grande vittoria diede importanti vantaggi al dittatore sovietico nelle trattative con i suoi alleati occidentali, fornendo una chiara dimostrazione della potenza delle forze militari dell'Unione Sovietica. Dal punto di vista strategico tuttavia gli obiettivi pi\u00f9 ambiziosi non furono raggiunti e la capitale tedesca non venne conquistata gi\u00e0 in febbraio.\nIl prolungamento della resistenza nemica in Prussia Orientale, Pomerania, Slesia e Oder cost\u00f2 mesi di dure battaglie con pesanti perdite e disorganizz\u00f2 lo schieramento sovietico. Inoltre il ritardo imposto dall'accanita resistenza tedesca rischi\u00f2 di provocare un disastro politico per Stalin; negli ultimi mesi della guerra si moltiplicarono i segnali di possibili tentativi segreti tedeschi di trattativa con gli alleati occidentali e la resistenza della Wehrmacht all'ovest croll\u00f2, permettendo agli anglosassoni di avanzare con facilit\u00e0 nel cuore della Germania e di raggiungere il 12 aprile il fiume Elba. Stalin fu costretto ad accelerare al massimo il suo attacco finale a Berlino; l'ultima offensiva venne quindi organizzata nella fretta in soli quindici giorni dal 1\u00ba aprile e venne condotta in massa con errori tattici che costarono altre perdite anche se permisero all'Armata Rossa di conquistare la capitale di Hitler e di raggiungere gli obiettivi politico-strategici finali anticipando gli alleati occidentali.\nViolenze sui civili ed esodo della popolazione tedesca.\nLa grande avanzata sovietica dell'inverno 1945 ed i prolungati combattimenti in Prussia Orientale e Pomerania provocarono il panico tra la popolazione tedesca di antico stanziamento e tra i tedeschi \"etnici\" recentemente trasferiti in alcune regioni di cui era prevista dal regime nazista la \"germanizzazione\". Consapevoli del pericolo rappresentato dalle vendette e rappresaglie su beni e persone dei soldati dell'Armata Rossa in arrivo, i civili abbandonarono in massa nella disorganizzazione le loro case e si misero in marcia a piedi o con modesti mezzi in un clima invernale con temperature molto rigide. \u00c8 stato calcolato che circa otto milioni di tedeschi fuggirono all'ovest fino al maggio 1945, in parte anche via mare grazie ai trasporti organizzati dalla Kriegsmarine.\nI soldati sovietici, che gi\u00e0 nell'ottobre 1944 si erano abbandonati a violenze e devastazioni appena arrivati sul suolo tedesco, ripeterono questo comportamento durante la grande avanzata invernale: si verificarono distruzioni, uccisioni sommarie, bombardamenti sui civili, vendette, violenze, stupri di massa. Desiderosi di vendicare l'enorme numero di morti civili e distruzioni subite a causa della lunga e devastante occupazione tedesca delle regioni occidentali dell'Unione Sovietica ed esacerbati dalle continue perdite nei violenti combattimenti, i soldati dell'Armata Rossa, sollecitati inoltre dalla propaganda a dimostrarsi spietati con il nemico, si vendicarono sanguinosamente. Si verificarono numerosi episodi di atrocit\u00e0, ferocia e saccheggi. Lo stesso Stalin, al corrente del comportamento dei suoi soldati, si dimostr\u00f2 benevolo e realista in un colloquio con Milovan \u0110ilas, comprendendo il loro desiderio di bottino e vendetta.\nLe violenze furono cos\u00ec diffuse, in particolare tra le truppe di seconda linea reclutate nelle repubbliche sovietiche asiatiche, che si ebbero timori di disorganizzazione e scadimento della disciplina nei reparti. Stalin e la dirigenza sovietica infine intervennero per ridurre le violenze, preoccupati per la coesione delle truppe, e per le ripercussioni sull'atteggiamento delle popolazioni tedesche nei confronti dei reparti sovietici destinati ad occupare la Germania orientale."}
{"id": "77498", "revid": "1272592", "url": "https://it.wikipedia.org/wiki?curid=77498", "title": "Ava", "text": ""}
{"id": "77500", "revid": "307923", "url": "https://it.wikipedia.org/wiki?curid=77500", "title": "Atto di successione", "text": ""}
{"id": "77507", "revid": "110157", "url": "https://it.wikipedia.org/wiki?curid=77507", "title": "Nuevo Le\u00f3n", "text": "Il Nuevo Le\u00f3n \u00e8 uno stato del Messico localizzato nella parte nord-orientale del paese. Confina a nord e a est con lo stato del Tamaulipas, a sud con lo Zacatecas e San Luis Potos\u00ed e a ovest con il Coahuila, nella parte settentrionale confina per circa 15\u00a0km con il Texas (USA).\nIn origine, quando venne fondato dai primi abitanti spagnoli e portoghesi guidati da Luis de Carvajal y de la Cueva che vi si insediarono alla fine del XVI secolo, gli fu dato il nome di \"Nuevo Reino de Le\u00f3n\".\n\u00c8 uno stato ampiamente industrializzato ed \u00e8 una delle zone dell'America Latina con il pi\u00f9 elevato indice di sviluppo umano. San Pedro Garza Garc\u00eda, uno dei comuni dello stato, ha il pi\u00f9 alto reddito pro-capite dell'America latina e Monterrey, il capoluogo dello stato, \u00e8 sede di aziende importanti.\nStoria.\nNel periodo preispanico non vi sbocci\u00f2 alcuna cultura india: la regione, troppo arida, rimase nelle mani dei nomadi. Gli spagnoli iniziarono la colonizzazione del territorio nel 1582-1583 sotto la guida di \"Luis Carvajal y de la Cueva\". Verso la fine del XVI secolo il Regno del Nuevo Le\u00f3n comprendeva gli attuali stati di Tamaulipas, Coahuila, Zacatecas, Durango e alcune parti del San Luis Potos\u00ed, Texas e New Mexico.\nIn questa regioni si svolsero numerose battaglie nel corso della guerra d'indipendenza (1810-1821), della guerra con gli Stati Uniti (1846-1848) e durante l'intervento francese (1862-1867).\nSociet\u00e0.\nSuddivisione amministrativa.\nLo stato di Nuevo Le\u00f3n \u00e8 suddiviso in 51 comuni (\"Municipalidades\")"}
{"id": "77515", "revid": "599013", "url": "https://it.wikipedia.org/wiki?curid=77515", "title": "Echidna", "text": ""}
{"id": "77516", "revid": "1543377", "url": "https://it.wikipedia.org/wiki?curid=77516", "title": "Valanginiano", "text": "Nella scala dei tempi geologici il Valanginiano rappresenta il secondo dei sei piani o et\u00e0 in cui \u00e8 suddiviso il Cretacico inferiore, la prima epoca dell'intero periodo Cretacico.\n\u00c8 compreso tra 140,2 \u00b1 3,0 e 133,9 milioni di anni fa (Ma), preceduto dal Berriasiano, il primo piano del periodo Cretacico e seguito dall'Hauteriviano, il terzo piano del Cretacico inferiore.\nDefinizioni stratigrafiche e GSSP.\nIl piano Valanginiano fu introdotto nella letteratura scientifica nel 1853 da \u00c9douard Desor che ne attribu\u00ec anche il nome, derivandolo dal villaggio di Valangin, un piccolo comune poco a nord di Neuch\u00e2tel, in Svizzera.\nLa base del Valanginiano \u00e8 data dalla prima comparsa negli orizzonti stratigrafici del calpionellide \"Calpionellites darderi\".\nIl limite superiore, nonch\u00e9 base del successivo Hauteriviano, \u00e8 dato dalla prima comparsa del genere ammonitico \"Acanthodiscus\".\nGSSP.\nIl GSSP, il profilo stratigrafico di riferimento della Commissione Internazionale di Stratigrafia, non \u00e8 ancora stato fissato (2010).\nBiozone.\nIl Valanginiano \u00e8 spesso suddiviso in due sottopiani, l'inferiore e il superiore. Il Valanginiano superiore inizia alla prima comparsa della specie ammonitica \"Saynoceras verrucosum\" e alla grande trasgressione marina Va3.\nNel dominio Tetide, il Valanginiano contiene cinque biozone ammonitiche:"}
{"id": "77518", "revid": "39224", "url": "https://it.wikipedia.org/wiki?curid=77518", "title": "British Museum", "text": "Il British Museum (in italiano: Museo Britannico) \u00e8 uno dei pi\u00f9 grandi e importanti musei della storia del mondo. \u00c8 stato fondato nel 1753 da Sir Hans Sloane, un medico e scienziato che ha collezionato un patrimonio letterario e artistico nel suo nucleo originario: la biblioteca di Montague House a Londra, in seguito acquistata dallo Stato Britannico per ventimila sterline e aperta al pubblico il 15 gennaio 1759.\nIl museo ospita circa 8 milioni di oggetti che testimoniano la storia e la cultura materiale dell'umanit\u00e0 dalle origini alla contemporaneit\u00e0. Si trova a Great Russell Street, nella citt\u00e0 di Londra.\nStoria.\nSir Hans Sloane, fondatore del British Museum.\nAnche se il museo \u00e8 principalmente incentrato sull'antichit\u00e0 e la storia delle culture, alla nascita il British Museum venne pensato come \"museo universale\". La sua nascita \u00e8 dovuta alla volont\u00e0 del medico e naturalista Sir Hans Sloane (1660-1753). Durante la sua vita Sloane riun\u00ec un'invidiabile collezione di curiosit\u00e0 ed oggetti e, non volendo che venisse smembrata alla sua morte, ne fece dono a Re Giorgio II per la cifra di 20\u00a0000 sterline. La collezione di Sloane consisteva a quel tempo di circa 71\u00a0000 oggetti di ogni tipo, inclusi circa 40\u00a0000 libri stampati, 7\u00a0000 manoscritti, un'ampia collezione di esempi di storia naturale inclusi 337 volumi di piante essiccate, stampe e disegni tra cui quelli di Albrecht D\u00fcrer e antichit\u00e0 dall'Egitto, Grecia, Roma, dal Vicino Oriente antico, dall'estremo oriente, dalle Americhe e dall'Oceania.\nLa fondazione del museo (1753).\nIl 7 giugno 1753 Giorgio II diede il suo assenso formale alla legge che creava il British Museum. L'atto di fondazione univa due biblioteche alla iniziale collezione di Sloane: la Cottonian Library, riunita da Sir Robert Bruce Cotton e risalente all'et\u00e0 elisabettiana, e la biblioteca Harleiana, riunita dai conti di Oxford. A queste venne aggiunta nel 1757 la Royal Library, composta dai libri acquisiti da diversi monarchi britannici. Queste quattro \"collezioni fondative\" includevano molti dei preziosi libri ora trasferiti presso la British Library, incluso l'evangeliario di Lindisfarne e l'unica copia sopravvissuta di Beowulf.\nIl British Museum fu il primo museo di nuovo tipo; nazionale, non di propriet\u00e0 ecclesiastica o del Re, aperto al pubblico gratuitamente (dal 1810) e teso a conservare tutte le produzioni umane. Le variegate collezioni riunite da Sloane, rispecchiavano i suoi peculiari interessi. L'aggiunta delle biblioteche Cottoniana e Harleiana introdussero elementi letterari e antiquari, facendo del museo anche la biblioteca della nazione.\nLe \"Stanze delle Meraviglie\" (1753-78).\nVenne deciso di stabilire la sede nel museo in un palazzo del XVII secolo convertito per l'uso, Montagu House. Venne invece rifiutata Buckingham House, nel sito ora occupato da Buckingham Palace, a causa del costo eccessivo e della localit\u00e0 poco conveniente.\nCon l'acquisizione di Montagu House le prime gallerie e la stanza di lettura per gli studenti vennero aperte il 15 gennaio 1759. Nel 1757 Giorgio II aveva ceduto la Old Royal Library e con essa il diritto a ricevere una copia di ogni libro pubblicato nel regno, assicurando cos\u00ec la crescita perpetua della biblioteca. Il predominio di oggetti correlati alla storia naturale, libri e manoscritti inizi\u00f2 a diminuire quando nel 1772 il museo acquis\u00ec i primi pezzi antichi degni di nota, ovvero la collezione di ceramica greca di William Hamilton. Durante i primi anni di attivit\u00e0 il museo ricevette altre donazioni, tra cui la Collezione Thomason di opuscoli risalenti alla guerra civile inglese e la biblioteca di David Garrick, formata da circa 1\u00a0000 opere teatrali a stampa, ma iniziando anche a contenere oggetti antichi tuttora visibili ai visitatori del museo.\nIndolenza ed energia (1778-1800).\nDal 1778 vennero esposti una serie di oggetti provenienti dai \"Mari del Sud\", portati in Inghilterra dai viaggi intorno al mondo di vari esploratori britannici tra cui James Cook. La vista di questi oggetti affascin\u00f2 i visitatori mostrando le culture di terre prima sconosciute. L'acquisizione di una collezione di libri, gemme intagliate, monete, stampe e disegni da Clayton Mordaunt Cracherode aument\u00f2 ulteriormente l'importanza del museo e inizi\u00f2 a rendere evidente la necessit\u00e0 di una sede nuova e pi\u00f9 ampia per contenere le collezioni di recente acquisizione e il crescente numero di visitatori.\nWilliam Hamilton, ambasciatore britannico presso il Regno di Napoli, vendette altri reperti al museo nel 1784, tra cui un colossale piede di Apollo in marmo. Era uno dei due pezzi riprodotti per Hamilton da Francesco Progenie, allievo di Pietro Fabris, che offr\u00ec anche una serie di disegni del Vesuvio inviati alla Royal Society.\nCrescita e cambiamenti (1800-25).\nAll'inizio del XIX secolo inizi\u00f2 ad aumentare l'interesse per le collezioni greche, romane ed egizie, che iniziaronono a dominare gli spazi espositivi. Dopo la fine della Campagna d'Egitto guidata da Napoleone e la sconfitta francese nella battaglia del Nilo del 1801 il museo inizi\u00f2 ad acquisire numerosi pezzi di scultura egiziana e nel 1802 re Giorgio III present\u00f2 la stele di Rosetta, chiave per la comprensione della scrittura geroglifica. Doni e acquisti da Henry Salt, console generale in Egitto, portarono al museo opere come la statua colossale di Ramesse II, acquisita nel 1818, segnarono la nascita della collezione di scultura egiziana. Nel 1805 era stata acquisita la collezione di Charles Townley, composta prevalentemente di sculture romane.\nNel 1806 Thomas Bruce, ambasciatore presso l'Impero ottomano tra il 1799 ed il 1803, rimosse le sopravvissute sculture marmoree del Partenone, sull'Acropoli di Atene, trasferendole quindi in patria. Nel 1816 questi pezzi vennero acquisiti dal British Museum in seguito a un'apposita legge ed esposti nel museo. A questi si aggiunsero i fregi del Tempio di Apollo Epicurio, parte della antica citt\u00e0 greca di Phigalia. La raccolta di una collezione riguardante il medio oriente antico inizi\u00f2 nel 1825, con l'acquisto di antichit\u00e0 Assire e Babilonesi dalla vedova di Claudius James Rich.\nNel 1802 si inizi\u00f2 a studiare una possibile espansione del museo, resa in seguito pi\u00f9 urgente dalla donazione della King's Library, la biblioteca personale del Re Giorgio III, ricca di 65\u00a0000 volumi, 19\u00a0000 Pamphlet, mappe, carte e disegni topografici. All'architetto neoclassico Robert Smirke venne richiesto un progetto per ampliare il museo nella zona ad est \"... per accogliere la Royal Library e una galleria di pittura sopra di essa...\", oltre ad ulteriori disegni per l'edificio quadrangolare ancora visibile.\nLa vecchia Montagu House venne demolita e i lavori per la King's Library iniziarono nel 1823. L'ala est venne completata nel 1831 anche se, con la fondazione della National Gallery avvenuta nel 1824, l'idea di utilizzare un piano per esporre opere pittoriche venne abbandonata, e lo spazio utilizzato per esporre le collezioni di storia naturale.\nIl museo in costruzione e le spedizioni archeologiche (1825-1850).\nLa zona divenne quindi un grande cantiere, dal quale emerse lentamente il grande edificio neoclassico progettato da Smirke. La King's Library venne dislocata al piano terra dell'ala orientale dal 1827, anche se non venne aperta liberamente al pubblico fino al 1857, fatta eccezione per la Esposizione Universale del 1851, durante la quale vennero effettuate delle aperture straordinarie. Durante questo periodo, le collezioni del museo continuarono comunque a crescere.\nNel 1840 infatti il museo partecip\u00f2 per la prima volta a una spedizione di scavi all'estero, la missione di Charles Fellows a Xanthos, in Asia minore, da dove vennero riportati in patria i resti delle tombe dei governanti dell'antica Licia, tra il Monumento delle Nereidi e la tomba di Payava. Nel 1857 Charles Thomas Newton scopr\u00ec il mausoleo di Alicarnasso, una delle Sette meraviglie del mondo antico. Tra gli anni 40 e gli anni 50 del secolo il museo sovvenzion\u00f2 ulteriori scavi in Assiria eseguiti da Austen Henry Layard e in antichi siti come Nimrud e Ninive. Di particolare interesse fu la scoperta della grande biblioteca di tavolette cuneiformi di Sardanapalo, che rese il museo un centro mondiale di studi sull'antica Assiria.\nSir Thomas Grenville, membro del consiglio di amministrazione del museo dal 1830, riun\u00ec durante la sua vita una biblioteca di 20\u00a0240 volumi, che in seguito pass\u00f2 al museo secondo le sue volont\u00e0 testamentarie. I libri, giunti nel gennaio 1847, vennero quindi disposti in un'unica stanza rimasta libera e inizialmente pensata come deposito per i manoscritti, dove sono rimasti fino alla nascita della British Library a St Pancras nel 1998.\nIl nuovo edificio e la crescita delle collezioni (1850-75).\nL'apertura dell'ingresso principale nel 1852 segn\u00f2 la fine dei lavori di costruzione del nuovo edificio in base al progetto di Smirke elaborato nel 1823. Nonostante ci\u00f2 furono necessari nuovi lavori per alloggiare le collezioni in costante crescita. Le Infill galleries vennero costruite per contenere le sculture assire e la sala di lettura circolare di Sydney Smirke, pensata per contenere un milione di volumi, venne aperta nel 1857. A causa della eccessiva fame di spazio delle collezioni, venne deciso di spostare i reperti di storia naturale in un nuovo edificio a South Kensington, che sarebbe poi diventato il Natural History Museum.\nDurante gli anni in cui venne costruito il nuovo edificio inizi\u00f2 la carriera di Antonio Panizzi, l'italiano spesso ricordato come il \"secondo fondatore\" del British Museum. Sotto la sua guida, la biblioteca quintuplic\u00f2 la sua grandezza, diventando un'istituzione ben organizzata e utilizzabile dagli studiosi, oltre ad essere la seconda biblioteca del mondo dopo la Biblioth\u00e8que nationale de France di Parigi. Lo spazio quadrato al centro del nuovo edificio venne ampiamente utilizzato per le collezioni, con la creazione della gi\u00e0 citata sala di lettura circolare con la volta in ferro.\nFino alla met\u00e0 del XIX secolo le collezioni possedute rimasero relativamente circoscritte ma dal 1851, con l'ingresso al museo di Augustus Wollaston Franks come curatore, il museo inizi\u00f2 per la prima volta a raccogliere reperti ed oggetti medievali britannici ed europei, ritrovamenti preistorici e antichit\u00e0 provenienti dall'Asia. Venne anche ampliata e diversificata la collezione etnografica. Nel frattempo continuarono le spedizioni archeologiche all'estero, in una delle quali John Turtle Wood scopr\u00ec il Tempio di Artemide ad Efeso, risalente al IV secolo e anch'esso una delle meraviglie del mondo antico.\nInnovazioni e lasciti (1875-1900).\nLe collezioni di storia naturale rimasero parte integrante del museo fino al loro trasferimento, avvenuto nel 1887, nel nuovo British Museum of Natural History, il Natural History Museum. Con questa divisione ed il completamento della nuova ala affacciata su Montague Street nel 1884, lo spazio disponibile per le antichit\u00e0, le collezioni etnografiche e la biblioteca si espanse. In questo periodo vennero introdotte innovazioni come l'illuminazione elettrica nella Reading Room e nelle gallerie.\nNel 1882 il museo partecip\u00f2 alla creazione dell'indipendente Egypt Exploration Fund, la prima istituzione britannica deputata allo studio dell'egittologia. Un lascito da parte di Emma Turner nel 1892 permise di finanziare una campagna di scavi a Cipro. Nel 1897 la morte del grande collezionista e curatore A.W. Franks, venne seguita dalla donazione della sua immensa collezione, comprendente 3\u00a0300 anelli, 153 boccali, 512 pezzi di porcellana, 1\u00a0500 netsuke, 850 Inr\u014d, 30\u00a0000 ex libris e oggetti vari di gioielleria, tra cui il tesoro di Oxus.\nNel 1898 il barone Ferdinand James von Rothschild Ferdinand de Rothschild don\u00f2 il contenuto della sua nuova sala da fumo di Waddesdon Manor, consistente in circa 300 \"objets d'art et de vertu\" tra cui importanti esempi di gioielleria, piatti, smalti, sculture, vetri e maioliche, nella tradizione delle antiche \"stanze delle meraviglie\" rinascimentali. Nel testamento, il barone fiss\u00f2 con molta precisione le condizioni della donazione, specificando che gli oggetti:\nNuovo secolo, nuovo edificio (1900-1925).\nNegli ultimi anni del diciannovesimo secolo, con il continuo incremento delle collezioni, si inizi\u00f2 a sentire il bisogno di una nuova espansione del museo. Nel 1895 vennero acquistate 69 case confinanti con l'intento di demolirle e di costruire nuove ali dell'edificio ad est, nord e ovest. Il primo passo fu la costruzione dell'ala nord, iniziata nel 1906.\nNel frattempo l'attivit\u00e0 archeologica e le acquisizioni non si fermarono. Emily Torday increment\u00f2 le collezioni centrafricane, Aurel Stein oper\u00f2 nell'Asia centrale, David George Hogarth, Leonard Woolley e Thomas Edward Lawrence eseguirono scavi a Karkemi\u0161.\nNel 1918, vista la minaccia di bombardamenti sulla citt\u00e0, alcuni oggetti della collezione vennero evacuati in una stazione della ferrovia postale sotterranea a Holborn, presso la National Library of Wales e in una casa di campagna vicino a Malvern. Al loro ritorno, venne notato che alcuni pezzi si erano deteriorati. Per il restauro venne allestito un laboratorio temporaneo nel maggio 1920, divenuto poi un dipartimento permanente nel 1931; \u00e8 il pi\u00f9 antico laboratorio di conservazione esistente al mondo. Nel 1923 il British Museum ospit\u00f2 pi\u00f9 di un milione di visitatori.\nDistruzione e ricostruzione (1925-50).\nNel 1931 il commerciante d'arte Sir Joseph Duveen offr\u00ec dei finanziamenti per costruire una galleria per le Sculture del Partenone. Progettata dall'architetto americano John Russell Pope, fu completata nel 1938. L'aspetto delle gallerie espositive inizi\u00f2 a cambiare quando le cupe tonalit\u00e0 di rosso dell'epoca vittoriana lasciarono il posto a delle tinte pastello pi\u00f9 moderne. Comunque, nell'agosto 1939, a causa dell'imminenza della guerra e della probabilit\u00e0 di attacchi aerei, le sculture del Partenone, insieme alle collezioni pi\u00f9 preziose del museo, furono riposte in rifugi sicuri in case di campagna, nella stazione della metropolitana di Aldwych e nella National Library of Wales. L'evacuazione fu opportuna, poich\u00e9 nel 1940 la galleria Duveen fu pesantemente danneggiata dai bombardamenti. Il museo continu\u00f2 a raccogliere opere da ogni secolo e nazione: tra le acquisizioni pi\u00f9 spettacolari ci fu il tesoro di Ur, del 2600 a.C., scoperto durante gli scavi che Leonard Woolley condusse dal 1922 al 1934. Corredi funebri in oro, argento e granato dalla nave funeraria anglosassone di Sutton Hoo e oggetti d'arredamento Romani in argento da Mildenhall. Nel dopoguerra le collezioni ritornarono al museo, il quale fu ristrutturato dopo i bombardamenti su Londra. Inizi\u00f2 inoltre l'opera di ristrutturazione della galleria Duveen.\nUn nuovo aspetto (1950-75).\nNel 1953 il museo celebr\u00f2 il bicentenario a cui seguirono molti cambiamenti: nel '68 venne fondata l'associazione \"Amici del British Museum\", nel settanta venne attivato un servizio a scopo educativo (\"Education Service\") e una casa editrice nel 1973. Nel 1963, una nuova legge parlamentare, introdusse nuove riforme amministrative. Divenne molto pi\u00f9 semplice donare oggetti e la Costituzione della \"Camera dei Filantropi\" venne cambiata, cosicch\u00e9 il Museo di storia naturale divenne completamente indipendente. Nel 1959 venne ricostruita e riaperta la \"Sala delle monete e delle medaglie\" che era stata completamente distrutta durante la prima guerra mondiale prestando attenzione all'impatto che la moderna struttura non contrastasse con le gallerie classiche dell'architetto Robert Smirke. Nel 1962 la Galleria Duveen venne completamente restaurata e i fregi del Partenone vennero spostati nuovamente al suo interno, ancora una volta nel cuore del museo.\nIl museo sub\u00ec ulteriori espansioni durante gli anni settanta. Vennero introdotti nuovi servizi per il pubblico, ed il numero dei visitatori crebbe, grazie soprattutto alla mostra temporarnea dei \"Tesori di Tutankhamun\" del 1972, che cont\u00f2 1\u00a0694\u00a0117 presenze e fu l'esposizione di maggior successo nella storia dell'Inghilterra. Lo stesso anno, inoltre, un Atto Parlamentare approv\u00f2 la costruzione della \"British Library\", che avrebbe contenuto i manoscritti e libri stampati presenti nel museo. Quindi nel British Museum rimasero i reperti storici, le monete e banconote antiche, le medaglie, i vari dipinti e le etnografie. Ci\u00f2 comport\u00f2 anche la ricerca di uno spazio extra su cui costruire tale biblioteca, che richiede ogni anno fino a 2\u00a0km di nuovi scaffali in cui collocare i libri. Il governo propose di ubicarla a St. Pancras, ma i libri non lasciarono il museo fino al 1997.\nLa nascita della \"Great Court\" (1975-2000).\nLo spostamento della \"British Library\" a St. Pancras si concluse solo nel 1998 e finalmente si ebbe lo spazio necessario in cui archiviare i libri. Ci\u00f2 permise di sfruttare lo spazio lasciato libero nel museo nella pi\u00f9 grande piazza coperta d'Europa, la \"Queen Elizabeth Great court\", che venne inaugurata nel 2000.\nLe collezioni etnografiche, che erano state alloggiate nel Museo di Mankind nel 1970, tornarono quindi nel British Museum nelle nuove gallerie.\nIl museo venne riadattato nuovamente per accogliere nuovi oggetti: dipinti, disegni, medaglie e altre opere appartenenti alle arti decorative. La sezione etnografica venne arricchita di lavori che provengono da Nuova Guinea, Madagascar, Romania, Guatemala e Indonesia e c'erano reperti provenienti dal Vicino Oriente, Egitto, Sudan e Gran Bretagna. La Weston Gallery of Roman Britain, aperta nel 1997, mostrava una certa quantit\u00e0 di reperti da poco ritrovati che mostravano la ricchezza di quella che fino a poco tempo prima era considerata una zona poco importante dell'impero romano. Il museo godette di fondi privati per gli edifici, le acquisizioni e altro.\nIl Museo nel ventunesimo secolo.\nNon vi sono pi\u00f9 collezioni di storia naturale e i libri e i manoscritti sono parte della British Library. Il museo mantiene comunque il suo carattere universalistico grazie alla collezione di artefatti rappresentanti le culture del mondo, antiche e moderne. La collezione originale del 1753 \u00e8 cresciuta fino a raggiungere pi\u00f9 di 30 milioni di oggetti solo al British Museum, altri 70 al Natural History Museum e 150 alla British Library.\nLa British Museum Reading Room, progettata dall'architetto Sydney Smirke, venne aperta nel 1857. Per quasi 150 anni i ricercatori giunsero qui a consultare la sterminata biblioteca del museo. La Reading Room venne chiusa nel 1997, quando la biblioteca nazionale (la British Library) si trasfer\u00ec nella nuova sede di Euston Road. La Reading Room rimase visitabile e venne quindi occupata dalla Paul Hamlyn Library fino al suo trasferimento nel 2006 e alla definitiva chiusura nel 2011.\nEssendosi cos\u00ec liberato il cortile centrale del museo, il processo di demolizione finalizzato alla costruzione della Great Court pensata da Norman Foster pot\u00e9 iniziare. La Great Court, aperta nel 2000, mentre certamente fece aumentare il flusso dei visitatori, venne per\u00f2 criticata in quanto lasciava libero uno spazio in un periodo in cui il museo versava in gravi problemi finanziari e molte gallerie venivano chiuse al pubblico. Nello stesso periodo, le collezioni africane e dell'Oceania, temporaneamente situate nei sei Burlington Gardens, ricevettero nuova collocazione nel North Wing, ristrutturata grazie ad una donazione della famiglia Sainsbury, grazie a una donazione di 25 milioni di sterline.\nL'edificio ed il costo della visita.\nIl primo ampliamento avviene tra il 1823 e il 1847 a cui seguirono altre modifiche, fino alla pi\u00f9 recente che ha riguardato la grande corte centrale.\nLa \"Great Court della Regina Elisabetta II\" \u00e8 un grande cortile quadrato, che ha le dimensioni di una piazza al centro del museo. Coperta da una grandiosa cupola di vetro progettata dallo studio di Norman Foster e aperta nel dicembre del 2000, \u00e8 la pi\u00f9 grande piazza coperta d'Europa. La struttura in acciaio sostiene 1.656 pannelli di vetro, tutti diversi per forma e dimensione. Al centro della \"Great Court\" si trova la sala di lettura liberata dalla British Library, chiusa al pubblico.\nEccetto un periodo di pochi mesi del 1972, l'ingresso al British Museum \u00e8 sempre stato gratuito; tuttavia qualche mostra temporanea, separata dal museo principale, richiede il biglietto d'ingresso. Nel corso del 2002 ha sopportato serie difficolt\u00e0 finanziarie ed \u00e8 stato persino chiuso per sciopero contro la proposta di riduzione del personale. Poche settimane dopo avvenne il furto di una piccola statua greca, imputato alla carenza di personale di sorveglianza.\nSezioni.\nDipartimento Antico Egitto e Sudan.\nIl British Museum ospita, dopo quella del museo egizio di Torino e del museo egizio del Cairo, la maggiore collezione al mondo di reperti dell'antico Egitto (con pi\u00f9 di 100\u00a0000 pezzi catalogati). Si tratta di una collezione di enorme importanza storica per la sua vastit\u00e0 e qualit\u00e0, che include reperti risalenti a tutti i periodi delle dinastie egizie e della storia del Sudan. Insieme essi illustrano ogni aspetto delle culture presenti nella valle del Nilo (inclusa la Nubia), dal periodo neolitico predinastico (c. 10000 A.C.) all'epoca dei cristiani coopti (XII secolo D.C.), un lasso di tempo superiore agli 11000 anni.\nI reperti archeologici dell'antico Egitto hanno fatto parte della collezione del British Museum sin dalla sua fondazione nel 1753 quando il museo ricevette 160 oggetti egizi da Sir Hans Sloane. Dopo la sconfitta nel 1801 della Francia di Napoleone nella Battaglia del Nilo, le antichit\u00e0 egizie l\u00ec custodite furono confiscate dalle truppe britanniche e portate al British Museum nel 1803. Queste opere, compresa la celebre stele di Rosetta, furono il primo gruppo importante di sculture acquisite dalla struttura. Inoltre, la Gran Bretagna design\u00f2 console d'Egitto Henry Salt, il quale si occup\u00f2 di ammassare una grande quantit\u00e0 di preziosi reperti archeologici. La maggior parte della collezione di Salt venne acquistata dal British Museum e dal museo del Louvre. Nel 1866 la collezione consisteva in circa 10\u00a0000 oggetti. Altri reperti provenienti da vari scavi iniziarono a giungere al museo verso la fine del XIX secolo come risultato del lavoro svolto dalla Fondazione Egypt Exploration sotto la direzione di E.A. Wallis Budge. Nel 1924 la collezione aveva ormai raggiunto i 57\u00a0000 pezzi. Un attivo supporto da parte del Museum per l'effettuazione di nuovi scavi in Egitto continu\u00f2 lungo tutto il XX secolo permettendo l'acquisizione di ulteriori reperti fino a quando il cambiamento della legge in Egitto sui reperti archeologici port\u00f2 a una sospensione forzata dell'importazione di antichit\u00e0. La collezione del museo consta pi\u00f9 di 110\u00a0000 reperti egizi.\nNell'autunno del 2001 la collezione totale di otto milioni di pezzi del museo \u00e8 stata ampliata ulteriormente con l'aggiunta di altri sei milioni di oggetti provenienti dalla collezione Wendorf di antichi manufatti egizi e sudanesi. Essi furono donati dal Professor Fred Wendorf della Southern Methodist University del Texas, e comprendono l'intera collezione di reperti provenienti dai suoi scavi effettuati tra il 1963 e il 1997.\nLa settima galleria egizia permanente al British Museum, che include lo spazio espositivo pi\u00f9 grande (la sala numero 4 riservata alle sculture monumentali), sarebbe in grado di esporre solo il 4% di tutti i reperti egizi in possesso del museo. Le gallerie al secondo piano hanno una selezione di 140 mummie e sarcofaghi, la pi\u00f9 grande dopo quella del Cairo.\nLe opere pi\u00f9 importanti della collezione includono:\nPeriodo predinastico\nAntico regno (2690\u20132181 a.C.)\nI periodo intermedio (2134\u20131690 a.C.)\nNuovo regno (1549\u20131069 a.C.)\nIII periodo intermedio (1069\u2013653 a.C.)\nPeriodo tardo (672\u2013332 a.C.)\nDinastia Tolemaica\nPeriodo romano\nDipartimento greco-romano.\nIl British Museum possiede una della pi\u00f9 grandi collezioni di reperti archeologici dell'et\u00e0 classica, con circa 100\u00a0000 oggetti. Questi risalgono dall'inizio dell'et\u00e0 del bronzo greca (circa 3200 a.C.) al regno dell'Imperatore romano Costantino I nel IV secolo d.C.\nLe culture ciclade, minoica e micenea sono rappresentate nella sezione Grecia antica dove sono incluse importanti sculture del Partenone di Atene, ed elementi di due delle sette meraviglie del mondo antico, il Mausoleo di Alicarnasso e il Tempio di Artemide a Efeso.\nIl dipartimento ospita inoltre svariati reperti archeologici di antiche popolazioni italiche ed etrusche oltre a manufatti dell'antica Cipro. Di particolare rilievo la collezione di bronzi e gioielli antichi, vasi greci ed anfore romane.\nLe opere principali incluse in questa sezione comprendono:\nAcropoli di Atene\nAsia Minore\nWider Museum Collection\nDipartimento mediorientale.\nEx \"Department of the Ancient Near East\", con una collezione di circa 330\u00a0000 opere, il British Museum possiede la pi\u00f9 vasta quantit\u00e0 di reperti archeologici della Mesopotamia al di fuori dell'Iraq. Si tratta di una collezione di importanza incalcolabile, grazie alla presenza di preziosi reperti assiri, babilonesi e sumeri.\nLa collezione illustra le civilt\u00e0 dell'antico Medio Oriente e delle aree circostanti. Esse includono la Mesopotamia, la Persia, la penisola araba, l'Anatolia, il Caucaso, parti dell'Asia centrale, la Siria, la Palestina e gli insediamenti fenici nel mediterraneo occidentale dal periodo preistorico fino all'ascesa dell'Islam nel VII secolo. La collezione include sei statue alate di leoni con testa umana provenienti da Nimrud e Khorsabad. Bassorilievi in pietra, inclusa la celebre scena della caccia reale al leone (Sala 10), rinvenuti nei palazzi reali assiri di Nimrud e Ninive. La biblioteca reale di Ashurbanipal di Ninive e i tesori sumeri del cimitero reale di Ur.\nI primi oggetti mesopotamici a giungere al British Museum furono i reperti acquistati dal museo nel 1772 da Sir William Hamilton. Circa nello stesso periodo, il Museum acquis\u00ec anche un certo numero di sculture provenienti da Persepoli. Le successive aggiunte di notevole importanza si ebbero nel 1825 grazie all'acquisizione della collezione di Claudius James Rich. Tra il 1845 e il 1851 la quantit\u00e0 di reperti si arricch\u00ec di ulteriori oggetti grazie agli scavi compiuti da A. H. Layard nei siti assiri di Nimrud e Ninive.\nDipartimento stampe e disegni.\nIl dipartimento delle stampe e dei disegni possiede una delle maggiori e meglio conservate raccolte di arte antica con circa 50\u00a0000 disegni e pi\u00f9 di due milioni di stampe. La collezione dei disegni copre il periodo dal XIV secolo al ventunesimo secolo, ed include molte opere importanti di rinomati artisti europei, tra i quali: Leonardo da Vinci, Raffaello Sanzio, Michelangelo Buonarroti, D\u00fcrer, Pieter Paul Rubens, Rembrandt, Claude Lorrain, Pablo Picasso, Watteau, Goya, Hogarth, Sandby, Turner, Girtin, Constable, Cotman, Gillray, Rowlandson e Cruikshank.\nDipartimento di Gran Bretagna, preistoria ed Europa.\nIl dipartimento include alcuni dei primi manufatti creati da mano umana nell'Africa dell'Est pi\u00f9 di 2 milioni di anni fa, oltre a vari oggetti preistorici e neolitici provenienti da altre parti del mondo. Inoltre \u00e8 qui presente una vasta collezione di orologi provenienti da epoche differenti.\nDipartimento asiatico.\nLo scopo di questa sezione del museo \u00e8 estremamente ampio, la sua collezione di circa 75\u00a0000 pezzi si prefigge lo scopo di illustrare le culture dell'intero continente asiatico (dall'est, al sud, dal centro al sud-est asiatico) dal Neolitico al presente.\nDipartimento di Africa, Oceania e delle Americhe.\nIl British Museum ospita una delle maggiori collezioni di reperti provenienti dall'Africa, dall'Oceania e dalle Americhe, rappresentando le culture delle popolazioni indigene. Pi\u00f9 di 350\u00a0000 manufatti sparsi in un lasso di tempo di due milioni di anni raccontano la storia del genere umano.\nDipartimento delle monete e delle medaglie.\nComprende una delle pi\u00f9 grandi collezioni numismatiche del mondo, con circa 1 milione di pezzi, dal XVII secolo a.C. in poi. Sono presenti circa 9\u00a0000 articoli tra monete, medaglie e banconote.\nDipartimento di conservazione e ricerca scientifica.\nQuesto dipartimento venne fondato nel 1920. La sezione \"Conservazione\" ha 6 aree specialistiche: ceramiche e vetro; metalli; materiali organici (inclusi tessuti); pietre, pitture murarie e mosaici. Il dipartimento scientifico \u00e8 in continuo sviluppo grazie alla creazione di nuove tecniche per la datazione dei reperti, l'analisi e l'identificazione dei materiali utilizzati per essi, e delle tecniche usate nella loro creazione.\nBiblioteca e archivi.\nQuesto dipartimento si occupa di tutti i livelli di educazione, dai visitatori occasionali, alle scuole, di livello base, universitario ed oltre. La vasta biblioteca del museo consta di circa 350\u00a0000 libri, giornali e pamphlet che coprono tutte le aree delle collezioni del museo. Oltre agli archivi generali del British Museum, fondati nel 1753; esistono archivi individuali specifici per ogni dipartimento del museo, che possono essere consultati su richiesta. La biblioteca antropologica \u00e8 particolarmente ricca, con circa 120\u00a0000 volumi. Tuttavia, la biblioteca Paul Hamlyn, che era diventata la biblioteca centrale di riferimento del British Museum ed era l'unica consultabile gratuitamente dai visitatori, ha chiuso i battenti nell'agosto 2011."}
{"id": "77519", "revid": "1013865", "url": "https://it.wikipedia.org/wiki?curid=77519", "title": "Quintana Roo", "text": "Quintana Roo \u00e8 uno dei 31 stati del Messico situato nella parte orientale della Penisola dello Yucat\u00e1n. Confina a nord e a ovest con gli stati di Yucat\u00e1n e Campeche, a est con il mar dei Caraibi, e a sud con il Belize.\nIl nome deriva da Andr\u00e9s Quintana Roo, un patriota della repubblica messicana.\nLa regione occupata da questo stato fu una delle zone maggiormente popolate dai Maya.\nPer merito della posizione sulle coste caraibiche e delle rovine della civilizzazione Maya l'attivit\u00e0 economica prevalente \u00e8 il turismo. A fianco di localit\u00e0 tradizionali come l'isola di Cozumel, attualmente sono molto frequentate le localit\u00e0 di Canc\u00fan, Playa del Carmen e Isla Mujeres. Fino alla fondazione di Canc\u00fan negli anni settanta Quintana Roo era lo stato meno popolato del paese; ora \u00e8 quello con il pi\u00f9 alto tasso di crescita della popolazione.\nIl Quintana Roo \u00e8 divenuto uno stato l'8 ottobre 1974; \u00e8 il pi\u00f9 recente degli stati messicani.\nSociet\u00e0.\nCitt\u00e0.\nLa citt\u00e0 pi\u00f9 popolosa dello stato \u00e8 Canc\u00fan, famosa localit\u00e0 turistica di fama internazionale; altra citt\u00e0 importante \u00e8 Chetumal, capitale dello stato.\nSuddivisione amministrativa.\nLo stato di Quintana Roo \u00e8 suddiviso in 11 comuni (\"Municipalidades\")"}
{"id": "77521", "revid": "1222", "url": "https://it.wikipedia.org/wiki?curid=77521", "title": "Ephedraceae", "text": ""}
{"id": "77522", "revid": "1222", "url": "https://it.wikipedia.org/wiki?curid=77522", "title": "Ephedrales", "text": ""}
{"id": "77524", "revid": "1226", "url": "https://it.wikipedia.org/wiki?curid=77524", "title": "Business Intelligence", "text": ""}
{"id": "77525", "revid": "484362", "url": "https://it.wikipedia.org/wiki?curid=77525", "title": "San Luis Potos\u00ed (stato)", "text": "San Luis Potos\u00ed \u00e8 uno dei 31 stati del Messico ed \u00e8 situato nella parte centrosettentrionale del paese.\nConfina a nord con il Nuevo Le\u00f3n, a nord-est con il Tamaulipas, a est con il Veracruz, a sud-est con l'Hidalgo, a sud con gli stati di Quer\u00e9taro e Guanajuato e a ovest con gli stati di Zacatecas e Jalisco.\nGeografia fisica.\nGran parte del territorio dello stato si trova su un altopiano che digrada lentamente verso oriente e verso la costa.\nSociet\u00e0.\nCitt\u00e0.\nOltre al capoluogo, San Luis Potos\u00ed, le altre citt\u00e0 di rilievo sono Ciudad Valles, Matehuala e R\u00edo Verde.\nSuddivisione amministrativa.\nLo stato di San Luis Potos\u00ed \u00e8 suddiviso in 58 comuni (\"Municipalidades\")."}
{"id": "77535", "revid": "1543377", "url": "https://it.wikipedia.org/wiki?curid=77535", "title": "Insieme di Vitali", "text": "In matematica, l'insieme di Vitali, che prende il nome dal matematico italiano Giuseppe Vitali, fornisce un esempio di sottoinsieme di formula_1 che non \u00e8 misurabile da nessuna misura che sia positiva, invariante per traslazioni e sigma-finita (in particolare non \u00e8 misurabile rispetto alla misura di Lebesgue). Per la costruzione dell'insieme di Vitali \u00e8 indispensabile l'assioma della scelta.\nLa costruzione procede nel seguente modo:\nDimostrazione della non misurabilit\u00e0 dell'insieme formula_6.\nL'insieme di Vitali ha le seguenti propriet\u00e0: \nDalle propriet\u00e0 enunciate discende la non misurabilit\u00e0 di formula_6 nel caso in cui la misura formula_29 verifichi le seguenti propriet\u00e0:\nPer dimostrare la non misurabilit\u00e0 di formula_6 rispetto alla misura formula_29 si assume che sia definito il valore di formula_39 e si ricava una contraddizione con le ipotesi. Si consideri l'insieme ottenuto unendo tutte le possibili traslazioni di formula_6 di numeri razionali compresi tra formula_41 e formula_42. A tale scopo, si prenda inizialmente una enumerazione formula_43 dei razionali di formula_44, e si definisca l'insieme:\nSi osserva che formula_46 perch\u00e9 formula_47 \u00e8 un insieme limitato (formula_48 e quindi viene dalla terza propriet\u00e0 di formula_29). Poich\u00e9 formula_47 \u00e8 un'unione disgiunta di insiemi, per le propriet\u00e0 delle misure si ha che:\ne per l'invarianza di formula_29 per traslazioni:\nma poich\u00e9 la quantit\u00e0 a sinistra dell'uguaglianza \u00e8 finita, la relazione appena scritta implica che formula_54, e quindi anche formula_55. Si \u00e8 osservato prima, tuttavia, che ogni formula_56 si trova in uno dei formula_57, quindi formula_47 deve includere tutto l'intervallo formula_2. Ma allora, dalle propriet\u00e0 delle misure, si ha formula_60 e si \u00e8 visto che quest'ultima \u00e8 nulla, quindi formula_61 e per l'invarianza per traslazioni si deve avere anche formula_62, il che contraddice le ipotesi su formula_29."}
{"id": "77536", "revid": "1305772", "url": "https://it.wikipedia.org/wiki?curid=77536", "title": "Il mercante di Venezia (disambigua)", "text": ""}
{"id": "77545", "revid": "2225", "url": "https://it.wikipedia.org/wiki?curid=77545", "title": "Buddismo insegnato da Nichiren Daishonin", "text": ""}
{"id": "77547", "revid": "599013", "url": "https://it.wikipedia.org/wiki?curid=77547", "title": "Flap", "text": ""}
{"id": "77548", "revid": "9", "url": "https://it.wikipedia.org/wiki?curid=77548", "title": "Slat", "text": ""}
{"id": "77556", "revid": "12109", "url": "https://it.wikipedia.org/wiki?curid=77556", "title": "Corteccia cingolata anteriore", "text": " \nLa corteccia cingolata anteriore (ACC, \"anterior cingulate cortex\") \u00e8 la parte della corteccia cerebrale situata nella regione superiore della superficie mediale dei lobi frontali, sopra il corpo calloso.\nL'ACC \u00e8 la sede della corteccia cerebrale ove vengono elaborati, a livello inconscio, i pericoli ed i problemi cui un individuo \u00e8 soggetto nel normale decorrere delle proprie esperienze.\nPu\u00f2 essere considerata come una sorta di \"sistema di allarme\" silenzioso: riconosce il conflitto in essere quando la risposta del soggetto \u00e8 inadeguata rispetto alla situazione.\nIl dolore, il senso di inadeguatezza, o \"quello strano non so che\" che pervade la persona non \u00e8 altro che un segnale che \"c'\u00e8 qualcosa che non va\".\nLa corteccia cerebrale produce questi segnali senza che l'individuo ne sia cosciente: si tratta di un meccanismo extra-razionale, quello che in termini comuni si dice \"sesto senso\".\nLo scopo evoluzionistico di questo meccanismo \u00e8 prezioso e consiste nel rendere il resto del cervello \"preparato\" biochimicamente a possibili imprevisti nell'immediato futuro, e quindi particolarmente reattivo nell'esatto momento in cui l'evento temuto si manifesta.\nVi \u00e8 da precisare che l'encefalo non elabora primariamente un \"pericolo specifico\" chiaro e determinato, ma un \"eventuale accadimento aspecifico\".\nDue ricercatori della Harvard Medical School, Keren Haroush e Ziv M. Williams, hanno dimostrato che un gruppo di neuroni situato nella parte dorsale dell'ACC gioca un ruolo fondamentale nell'anticipazione delle intenzioni e azioni altrui, permettendo di conseguenza al soggetto di prendere decisioni vantaggiose in un contesto sociale.\nQuesta area cerebrale \u00e8 particolarmente attiva in un individuo soggetto a stress o in soggetti paranoici.\nGli studi sull'ACC costituiscono un importante punto di partenza per arrivare a comprendere parte dei correlati neurobiologici di alcuni disturbi psichici, quali:\nNel caso dei pazienti schizofrenici ad esempio, la corteccia non funziona nel modo giusto: mancano alcuni freni inibitori che a seconda dei casi possono determinare i comportamenti pi\u00f9 \"originali\".\nNel caso dei pazienti ossessivo-compulsivi accade esattamente l'opposto: i segnali di allarme dell'inconscio sono eccessivi rispetto alla situazione ed all'ambiente in cui si trova il soggetto.\nQuesto significa che le persone con questo tipo di disturbo avvertono il pericolo dove in realt\u00e0 non esiste o comunque lo sopravvalutano rispetto alla media della popolazione.\nDa un punto di vista neuropsicologico, una lesione circoscritta alla corteccia cingolare anteriore provoca un deficit nella capacit\u00e0 di inibire risposte apprese in precedenza e nella capacit\u00e0 di controllare l'effetto interferenza in presenza di stimoli distraenti. Per esempio il paziente ottiene un punteggio significativamente pi\u00f9 basso nel test di Stroop, rispetto ai soggetti normodotati.\nCuriosit\u00e0.\nPare che l'ACC sia anche la sede del dolore da esclusione sociale, una particolare forma di esclusione tipica degli animali sociali come l'essere umano. Questo dolore psichico \u00e8 percepito molto bene, con sintomatologia forte e definita, al pari di altri dolori di origine fisica. Una possibile variante del dolore da esclusione sociale \u00e8 quello \"lancinante\" derivante da abbandono sentimentale (o sindrome da abbandono) causa di molti efferati delitti."}
{"id": "77557", "revid": "198277", "url": "https://it.wikipedia.org/wiki?curid=77557", "title": "Omar S\u00edvori", "text": "Chiamato \"El Cabez\u00f3n\" per la folta capigliatura scura che spiccava sul corpo minuto, S\u00edvori vinse con la maglia della \"Selecci\u00f3n\" la Copa Am\u00e9rica 1957 mentre, tra le file di River Plate e Juventus, ottenne 6 titoli e 2 coppe nazionali. In carriera mise a segno 147 reti nel campionato italiano e 17 con le casacche di Argentina e Italia; detiene inoltre, assieme a Silvio Piola, il record del maggior numero di gol segnati in una singola partita della Serie A: il 10 giugno 1961 sigl\u00f2 infatti 6 reti nella gara Juventus- (9-1) della stagione 1960-1961.\n\u00c8 considerato uno dei giocatori pi\u00f9 forti di tutti i tempi: insignito nel 1961 del Pallone d'oro, occupa la 36\u00aa posizione nella classifica dei migliori calciatori del XX secolo pubblicata dall'IFFHS nel 2000 (comprendente anche la 16\u00aa in quella relativa ai sudamericani e la 5\u00aa per quanto concerne gli argentini); nel 2004 \u00e8 stato inoltre inserito nella FIFA 100, lista che raggruppa i maggiori fuoriclasse di sempre.\nBiografia.\nS\u00edvori nacque a San Nicol\u00e1s de los Arroyos, citt\u00e0 della provincia di Buenos Aires, in una famiglia di origini italiane. Suo nonno paterno, Giulio S\u00edvori, era un immigrato di Cavi di Lavagna, frazione del comune ligure di Lavagna, mentre sua madre Carolina era abruzzese di Tornareccio.\nCaratteristiche tecniche.\nGiocatore.\nCalciatore talentuoso, le sue specialit\u00e0 erano il dribbling in velocit\u00e0 e il palleggio. Era abbastanza forte fisicamente e possedeva un'ottima coordinazione. Agli esordi in Argentina si guadagn\u00f2 i soprannomi di \"El pibe de oro\" (\"Il ragazzo d'oro\") \u2013 rispolverato decenni dopo per il connazionale Diego Armando Maradona \u2013 e di \"El Gran Zurdo\" (\"Il grande mancino\"), quest'ultimo riferito alla sua propensione a giocare principalmente con il piede sinistro.\nCarriera.\nGiocatore.\nClub.\nRiver Plate.\nAncora ragazzo entr\u00f2 a far parte del , in una squadra che includeva giocatori come \u00c1ngel Labruna e F\u00e9lix Loustau, che a loro volta fecero parte della cosiddetta \"M\u00e1quina\" degli anni 1940; fu allora che si guadagn\u00f2 il soprannome di \"El Cabez\u00f3n\" per via della folta capigliatura che spiccava sulla sua esile figura.\nLa squadra vinse la Primera Divisi\u00f3n Argentina nel 1955, titolo confermato quando il River batt\u00e9 il 2-1 alla Bombonera. Nella stessa stagione il club vinse la \"Copa R\u00edo de La Plata\" battendo il Nacional. La stagione successiva la squadra vinse il campionato argentino all'ultima giornata battendo il per 4-0, con S\u00edvori che realizz\u00f2 l'ultima rete. Avrebbe giocato l'ultima partita con la maglia del River contro lo stesso club il 5 maggio 1957.\nIl giovane vest\u00ec la maglia dei \"Millonarios\" fino alla stagione 1957-1958, quando fu ingaggiato dalla . \"A posteriori\" quel trasferimento provoc\u00f2 indirettamente un declino nella storia del club argentino, che nei diciotto anni seguenti non riuscir\u00e0 pi\u00f9 a vincere il titolo nazionale; tuttavia con i soldi ottenuti dal trasferimento fu iniziato il completamento de El Monumental.\nLa Juventus e il \"Trio Magico\".\nA 21 anni, S\u00edvori arriv\u00f2 quindi in Italia. Fu soprattutto l'interessamento dell'ex juventino Renato Cesarini a rendere possibile il trasferimento del giovane calciatore al club torinese, che pag\u00f2 10 milioni di pesos (equivalenti allora a 190 milioni di lire) per il suo cartellino, stabilendo un record dell'epoca; a essere battuta fu soprattutto la concorrenza dell'.\nEsord\u00ec in maglia bianconera nel 1957, andando ad affiancare in attacco l'altro neoacquisto, il centravanti gallese John Charles, e il capitano della squadra, l'italiano Giampiero Boniperti: nonostante le incognite della vigilia, questi andarono a comporre un formidabile trio offensivo (tra i pi\u00f9 prolifici visti sul palcoscenico della massima serie italiana) che fece la fortuna della Juventus a cavallo degli anni 1950 e 1960.\nL'argentino indoss\u00f2 la casacca bianconera in 257 partite (215 in A, 23 in Coppa Italia e 19 in Europa), segnando 170 reti (135 in A, 24 in Coppa Italia e 12 in Europa). Con la Juventus visse il suo periodo di maggior successo, vincendo tre scudetti (tra cui il primo, storico, \u00abdella stella\u00bb) assieme ad altrettante coppe nazionali; nel 1960 riusc\u00ec inoltre a conquistare il suo unico titolo di capocannoniere, mentre l'anno successivo raggiunse il suo massimo traguardo personale, venendo insignito (grazie al suo \"status\" di oriundo) del Pallone d'oro come miglior calciatore europeo: era la prima volta che il prestigioso riconoscimento veniva assegnato a un giocatore italiano (per quanto italo-argentino), nonch\u00e9 il primo successo assoluto per un calciatore juventino e militante nel campionato italiano.\nS\u00edvori fu l'ultimo elemento del \"Trio Magico\" a lasciare il club torinese, restando in bianconero fino al 1965 quando, a causa d'insanabili contrasti con l'allora allenatore Heriberto Herrera (di cui non sopportava la stretta disciplina), decise di cambiare squadra.\nNapoli.\nNel 1965 cedette quindi alle lusinghe del . S\u00edvori arriv\u00f2 a vestire la maglia azzurra grazie all'opera di Bruno Pesaola; l'allora presidente partenopeo Achille Lauro, per ottenere il suo cartellino, acquist\u00f2 due motori navali per la sua flotta e pag\u00f2 settanta milioni: quando arriv\u00f2 in citt\u00e0, ad accogliere il giocatore ci furono migliaia di tifosi.\nQui, all'ombra del Vesuvio, former\u00e0 una coppia-gol tutta sudamericana assieme all'altro oriundo, l'italo-brasiliano Jos\u00e9 Altafini. Col club campano vinse subito la Coppa delle Alpi 1966, e fu poi protagonista in Serie A con un terzo posto nello stesso anno, un quarto l'anno dopo e un secondo nel 1968.\nUn infortunio al ginocchio destro durante una \"tourn\u00e9e\" del Napoli in Colombia, nell'estate 1967, lo metter\u00e0 a disposizione della squadra partenopea a mezzo servizio nelle ultime due stagioni; ci\u00f2, unito ad uno storico litigio con l'arbitro Fulvio Pieroni durante un Napoli-Juventus del 1\u00ba dicembre 1968 (culminato con un'espulsione e successivi sei turni di squalifica), lo convinse definitivamente a concludere la propria carriera, a trentatr\u00e9 anni, decisione su cui gi\u00e0 meditava da tempo.\nDar\u00e0 il suo commosso addio al calcio giocato in televisione, il 21 dicembre 1968, durante la tredicesima puntata di \"Canzonissima\", con un collegamento da Napoli.\nNazionale.\nL'Argentina e gli \"Angeli dalla faccia sporca\".\nS\u00edvori scese in campo per l', suo Paese d'origine, in 19 occasioni, collezionando 9 reti e vincendo il titolo continentale sudamericano nel 1957 \u2013 venendo al contempo eletto miglior giocatore dell'edizione.\nCon altri fuoriclasse di quella squadra (Omar Corbatta, Humberto Maschio, Antonio Angelillo e Osvaldo H\u00e9ctor Cruz) aveva formato nell\"Albiceleste\" un gruppo destinato a rimanere nella memoria con il nome di \"Angeli dalla faccia sporca\" (appellativo mutuato dall'omonima pellicola del 1938) per l'aria da impertinenti \"scugnizzi\" che i cinque avevano sul campo e fuori.\nIl terzetto con Angelillo e Maschio non pot\u00e9 ricostituirsi nelle squadre di club italiane dalle quali i tre furono poi ingaggiati: S\u00edvori approd\u00f2 alla Juventus, mentre gli altri due si trovarono a giocare per una storica rivale dei torinesi, ovvero l'Inter. Successivamente, solo Angelillo riuscir\u00e0 negli anni 1960 a riunirsi calcisticamente, seppur brevemente, al fuoriclasse argentino: nel 1961 con la maglia azzurra, entrambi da oriundi, e nel 1967 con la casacca del Napoli, durante la tourn\u00e9e partenopea in Colombia che vedr\u00e0 S\u00edvori protagonista del gi\u00e0 citato grave infortunio.\nItalia.\nCome accennato, nel 1961 S\u00edvori vinse il Pallone d'oro e, in virt\u00f9 della sua condizione di oriundo, dallo stesso anno pot\u00e9 essere impiegato nell' che partecip\u00f2 al in Cile, dove fu penalizzato ancora una volta, secondo i giornalisti, dal suo carattere introverso.\nCon la maglia della nazionale azzurra S\u00edvori disput\u00f2 in tutto 9 incontri, mettendo a segno 8 reti (di cui 4 contro nel 1961).\nAllenatore e dirigente.\nClub.\nPer circa un decennio, subito dopo il ritiro dal calcio giocato, S\u00edvori si ciment\u00f2 nel ruolo di allenatore nella nat\u00eca Argentina. Debutt\u00f2 in panchina nel 1969 assumendo la guida del , club che guid\u00f2 per un biennio. Nel 1972 prese poi le redini dell', squadra che allen\u00f2 brevemente fino al suo incarico da CT della nazionale. Dopo un quinquennio d'inattivit\u00e0, nel 1979 venne chiamato dal , dove rimase per un anno. Dopo quest'ultima esperienza, non accett\u00f2 pi\u00f9 altre panchine.\nDal 1986 al 1988 fu presidente della . Sotto il suo mandato, il club venne promosso dal campionato laziale di Promozione all'Interregionale.\nNazionale.\nIntervallato tra gli incarichi con le squadre di club, nel 1972 divent\u00f2 commissario tecnico dell', con il compito di qualificare i biancocelesti al in Germania Ovest (incarico delicato, in quanto l'Argentina aveva fallito il \"pass\" nel 1970); ottenne la qualificazione ai danni di Paraguay e Bolivia, con 3 vittorie e 1 pareggio.\nRimane celebre la mossa attraverso la quale (dovendo giocare due partite ravvicinate, una al livello del mare e l'altra ai 3650\u00a0m di quota di La Paz) allest\u00ec due nazionali \"differenti\": mentre la prima, formata dai giocatori titolari, si allenava agli ordini di S\u00edvori a Buenos Aires e si rec\u00f2 ad Asunci\u00f3n dove pareggi\u00f2 col , la seconda (definita \"nazionale da montagna\" o \"nazionale fantasma\"), formata da giocatori non convocati abitualmente, fu portata dal tecnico in seconda a prepararsi in segreto sulle Ande, per acclimatarsi in quota.\nS\u00edvori venne allontanato nel 1974 dalla guida della nazionale, per divergenze con il presidente della federazione e per le sue scarse simpatie nei confronti di Juan Domingo Per\u00f3n, rientrato in Argentina e tornato presidente in quel periodo. Sulla panchina dell\"Albiceleste\" conta un ruolino di 16 gare, di cui 9 vittorie, 4 pareggi e 3 sconfitte.\nDopo il ritiro.\nNegli ultimi anni di vita lasci\u00f2 l'Italia per tornare a vivere in Argentina. Sposato con Mar\u00eda Elena Casas, da lei ebbe tre figli: N\u00e9stor, Miriam e Humberto, questo ultimo scomparso di cancro nel giugno 1978, all'et\u00e0 di quindici anni. Mor\u00ec il 17 febbraio 2005 nella sua casa di San Nicol\u00e1s de los Arroyos (da lui chiamata \"La Juventus\" in omaggio al club italiano), a causa di un tumore al pancreas, all'et\u00e0 di sessantanove anni.\nRiposa nel cimitero privato Celestial del \"barrio\" San Nicol\u00e1s di Buenos Aires.\nNella cultura di massa.\nNell'estate 1965 la popolarit\u00e0 raggiunta port\u00f2 S\u00edvori a interpretare se stesso nel film \"Idoli controluce\" di Enzo Battaglia, con Massimo Girotti e Valeria Ciangottini, cui segu\u00ec nel 1970 la pellicola \"Il presidente del Borgorosso Football Club\" di Luigi Filippo D'Amico, con Alberto Sordi. \nNel 1972 partecip\u00f2 a un numero della rubrica pubblicitaria televisiva \"Carosello\", pubblicizzante l'olio per motori Apilube dell'Anonima Petroli Italiani (API), nella quale veniva intervistato dal campione motociclista Giacomo Agostini.\nQuando abbandon\u00f2 il calcio giocato, la polemica con la classe arbitrale si trasfer\u00ec dai campi di gioco alla televisione, e S\u00edvori si dimostr\u00f2 per lungo tempo competente e apprezzato commentatore."}
{"id": "77559", "revid": "247222", "url": "https://it.wikipedia.org/wiki?curid=77559", "title": "Samuele Bersani", "text": "\u00c8 uno tra gli artisti con il maggior numero di riconoscimenti da parte del Club Tenco, con quattro Targhe, nonch\u00e9 2 Premi Lunezia e 2 Premi della Critica \"Mia Martini\".\nBiografia.\nI primi anni.\nPassa tutta l'infanzia e l'adolescenza a Cattolica, in una famiglia di ricchi stimoli culturali, artistici e politici: il padre \u00e8 flautista, maestro di musica e per lungo tempo animatore di iniziative fra il teatro e la poesia; la madre, impiegata in una scuola elementare, \u00e8 stata per un periodo anche vicesindaca di Cattolica per il PCI. A proposito di questo ambiente intellettuale e di sinistra, l'artista ha raccontato: \"Mi facevano ascoltare musica che non mi piaceva per niente, solo ora mi rendo conto di quanto quella musica sia stata importante\". Riferimenti ai genitori compaiono in alcuni suoi brani. Frequenta il Liceo Classico \"Mamiani\" di Pesaro, ma senza completare gli studi.\nIl debutto, il successo di \"Freak\" e la collaborazione con Lucio Dalla (1991-1996).\nDopo un'iniziale gavetta fatta di concorsi musicali e militanza in alcuni gruppi adolescenziali, Bersani, trasferitosi a Bologna, viene notato da Lucio Dalla che nel 1991, durante il \"Cambio Tour\", lo fa esibire in apertura di ogni concerto. In questo contesto Samuele propone il proprio brano \"Il mostro\", incentrato sul tema dell'incomunicabilit\u00e0 e sulla storia di un mostro peloso a sei zampe, prima inseguito morbosamente da stampa e comunit\u00e0 scientifica e infine ucciso brutalmente; il brano viene edito in una versione dal vivo contenuta nel disco \"Amen\".\nIl pezzo prelude al disco \"C'hanno preso tutto\", che esce l'anno seguente. Il successo \u00e8 immediato grazie ad una canzone molto orecchiabile dal titolo \"Chicco e Spillo\" che spopola nella stagione estiva. Nel 1994 esce \"Freak\", il suo secondo album con cui conquista il consenso generale: oltre 150.000 copie vendute e 56 settimane consecutive nella top 100 FIMI/Nielsen; dello stesso disco fanno parte i brani \"Freak\", \"Spaccacuore\" e \"Cosa vuoi da me\". Nel 1996 scrive per Lucio Dalla il testo di \"Canzone\", brano contenuto nell'album \"Canzoni\" rimasto in testa alle classifiche radiofoniche per ben 4 mesi. Il terzo album dell'artista \u00e8 intitolato semplicemente con tre asterischi. Pubblicato nel 1997 e conosciuto come \"Samuele Bersani\", il disco viene anticipato dal singolo \"Coccodrilli\". L'album contiene \"Giudizi universali\", uno dei brani pi\u00f9 intensi ed emozionanti scritti da Samuele con il quale nel 1998 si aggiudica il Premio Lunezia come miglior testo letterario. Sempre nel 1998, assieme a Ivana Spagna, Gaetano Curreri e Leda Battisti, partecipa alla colonna sonora del film di animazione di Enzo D'Al\u00f2 \"La gabbianella e il gatto\".\nIl successo a Sanremo e \"L'oroscopo speciale\" (2000-2002).\nNel 2000 Samuele Bersani partecipa al Festival di Sanremo, all'interno della categoria \"Campioni\" con la canzone \"Replay\", la quale si classifica al 5\u00ba posto e ottiene il Premio della critica \"Mia Martini\". \"Replay\" precede l'uscita dell'album \"L'oroscopo speciale\" che ottiene immediati consensi dalla critica e dal pubblico. A novembre dello stesso anno Samuele Bersani si ripresenter\u00e0 a Sanremo, ma questa volta per ritirare uno dei premi pi\u00f9 ambiti della musica d'autore, la Targa Tenco come miglior album dell'anno 2000. Le canzoni del suo album \"L'oroscopo speciale\" e alcuni estratti musicali di canzoni di album precedenti sono state usate come colonna sonora del film \"Chiedimi se sono felice\", scritto e interpretato dal trio comico Aldo, Giovanni e Giacomo e proprio per lo stesso film incide la canzone \"Chiedimi se sono felice\", per la quale, ottiene la candidatura al Nastro d'argento alla migliore canzone originale. Tra le composizioni per il cinema, anche il brano \"Siamo gatti\" (1998) per la colonna sonora del film di animazione \"La gabbianella e il gatto\" interpretata ma non scritta dal cantautore di Rimini. Nel 2002 Bersani pubblica la sua prima raccolta, intitolata \"Che vita! Il meglio di Samuele Bersani\", comprendente 15 brani gi\u00e0 conosciuti al pubblico pi\u00f9 l'aggiunta di tre inediti: \"Milingo\", \"Le mie parole\" e \"Che vita!\", quest'ultima dalla quale l'album prende il nome, diventa subito una hit, portando l'antologia del cantautore romagnolo a superare i 150.000 dischi venduti.\nInoltre ha collaborato con altri artisti, soprattutto grandi nomi femminili della musica italiana come Mina con il brano \"In percentuale\" (2002), Ornella Vanoni con il brano \"Isola\" (1998) di cui ha scritto il testo, e Fiorella Mannoia per la quale ha scritto il testo di \"Crazy Boy\" (1994).\n\"Caramella smog\" e il doppio premio Tenco (2003-2005).\nNel 2003 pubblica \"Caramella smog\", l'album con il quale nel 2004 ha vinto due Targhe Tenco (migliore canzone con \"Cattiva\" e miglior disco dell'anno). All'interno del disco, questa volta molto ricercato anche dal punto di vista musicale, sono presenti importanti collaborazioni con Fabio Concato e Sergio Cammariere. Nel 2005 esce \"Seguendo Virgilio - dentro e fuori il Quartetto Cetra\", omaggio a Virgilio Savona del Quartetto Cetra, album in cui vari artisti rivisitano alcuni brani di Savona. Tra questi anche Samuele Bersani con il brano \"Sette piccole streghe\".\n\"Lo scrutatore non votante\" e \"L'aldiqu\u00e0\" (2006-2008).\n\u00c8 del 2006 \"Lo scrutatore non votante\", ironica e feroce invettiva in tempo di elezioni, anticipando l'uscita del nuovo album \"L'aldiqu\u00e0\" che dopo non molte settimane viene certificato disco d'oro. A maggio pubblica il secondo singolo estratto, \"Lascia stare\" mentre a settembre esce il terzo singolo intitolato \"Sicuro precariato\". Ultimo estratto pubblicato dall'album \u00e8 \"Una delirante poesia\".\nIl 30 giugno dello stesso anno esce la raccolta \"Innocenti evasioni 2006\", tributo a Lucio Battisti con canzoni interpretate da alcuni tra i maggiori cantanti italiani (Enrico Ruggeri, Nomadi, Raf e Litfiba con Piero Pel\u00f9). Nel disco Bersani canta il brano \"Il leone e la gallina\". Il brano era gi\u00e0 stato pubblicato nel 1994 nella raccolta \"Innocenti Evasioni 2\".\nNel 2007 Samuele Bersani vince il Premio Amnesty Italia, assegnato dalla sezione italiana di Amnesty International e da Voci per la libert\u00e0 - Una canzone per Amnesty, con la canzone \"Occhiali rotti\", dedicata alla figura del reporter Enzo Baldoni, che ha pagato con la vita il suo coraggio e la sua determinazione.\nTributo a Faber e \"Manifesto abusivo\" (2009-2011).\nL'11 gennaio 2009, in occasione dei dieci anni dalla scomparsa di Fabrizio De Andr\u00e9, partecipa a \"Che tempo che fa\", trasmissione di Fabio Fazio, interpretando la canzone \"Il bombarolo\".\nInoltre Samuele ha anche partecipato all'iniziativa Artisti Uniti per l'Abruzzo cantando una parte della canzone \"Domani 21/04.2009\".\nIl 24 luglio 2009, \u00e8 stato pubblicato il singolo \"Ferragosto\", che preannuncia l'uscita del nuovo album di inediti.\nIl 2 ottobre 2009 \u00e8 uscito l'album \"Manifesto abusivo\", settimo lavoro in studio del cantautore italiano, che mescola \"dinamiche personali e sentimentali, con uno sguardo all'attualit\u00e0 e una sottile ironia\".\nIl ritorno a Sanremo, \"Nuvola numero nove\" e il primo live (2012-2017).\nBersani partecipa al Concerto del Primo Maggio 2010 a Roma.\nIl 25 settembre 2010 Samuele Bersani partecipa al festival musicale Woodstock 5 Stelle organizzato a Cesena da Beppe Grillo e trasmesso dal canale televisivo nazionale Play.me; proprio con questa diretta apr\u00ec la neonata emittente.\nNel 2012 partecipa al Festival di Sanremo con il brano \"Un pallone\" vincendo il Premio della critica \"Mia Martini\". Nella terza serata della kermesse canora, dedicata alle canzoni italiane divenute celebri nel mondo, esegue una particolare versione di \"Romagna mia\" in coppia con l'artista serbo Goran Bregovi\u0107. Contestualmente esce il suo disco \"Psyco - 20 anni di canzoni\", una raccolta di brani precedenti con l'aggiunta di due inediti, tra cui quello portato lo stesso anno al festival.\nIl 25 giugno 2012 partecipa all'iniziativa di solidariet\u00e0 Concerto per l'Emilia, organizzato allo stadio Dall'Ara di Bologna per raccogliere fondi da destinare alle popolazioni colpite dai terremoti del 20 e 29 maggio 2012. Durante il concerto esegue \"Giudizi Universali\" e \"Chicco e Spillo\". La diretta del concerto \u00e8 stata trasmessa da Rai 1.\nIl 4 luglio 2013 annuncia tramite la sua pagina Facebook la pubblicazione del nuovo album, prevista per il 10 settembre. Il 21 luglio invece, sempre tramite la sua pagina Facebook, annuncia con un'immagine il titolo dell'album, ovvero \"Nuvola numero nove\". Il singolo di promozione dell'album viene pubblicato il 30 agosto ed \u00e8 chiamato \"En e Xanax\". Il 19 settembre 2013 \"Nuvola numero nove\" debutta alla prima posizione nella classifica italiana degli album. I due singoli successivi sono \"Chiamami Napoleone\" e \"Ultima chance\".\nIl 20 agosto 2014 torna nella sua Romagna, precisamente a Riccione, per un concerto gratuito organizzato da Radio Deejay.\nIl 10 aprile 2015 esce il nuovo singolo \"Le storie che non conosci\", composto e interpretato insieme a Pacifico e arricchito sul finale da un cameo di Francesco Guccini.\nIl 30 maggio 2015, all'Auditorium Parco della Musica di Roma, Bersani \u00e8 protagonista di \"Plurale Unico\": un concerto-evento che, nel suo stesso nome, racchiude il senso dell'unicit\u00e0 della serata. Sul palco, insieme alla sua band storica, ospita amici e colleghi che si mescolano con lui in uno spettacolo di forza corale, da Marco Mengoni a Luca Carboni, da Caparezza a Carmen Consoli, da Pacifico a Musica Nuda fino a Gnu Quartet, Dario Argento, Alessandro Haber e Piera Degli Esposti.\nIl 12 giugno seguente, al Teatro Dal Verme di Milano, nell'ambito de \"I Pomeriggi d'Autore\", rassegna multidisciplinare inserita nel programma di Expo 2015, Samuele per la prima volta viene accompagnato da un'orchestra sinfonica (Orchestra i Pomeriggi Musicali composta da 30 elementi) ed esegue con questa nuova veste i brani pi\u00f9 significativi del suo percorso artistico.\nDa questi ultimi due concerti prende vita il suo primo progetto live in 25 anni di carriera, rappresentato dall'album \"La fortuna che abbiamo (Live)\", uscito il 3 giugno 2016 e composto da un doppio CD e un DVD, per un totale di oltre due ore di musica registrate on stage. L'album \u00e8 stato anticipato dal singolo inedito \"La fortuna che abbiamo\", pubblicato in airplay radiofonico e in formato digitale il 20 maggio 2016. Il 1\u00ba giugno 2016 viene pubblicato il videoclip della canzone, di cui Samuele \u00e8 regista.\nNel 2017 Samuele partecipa anche alla seconda stagione della fiction targata Rai \"Tutto pu\u00f2 succedere\", interpretando se stesso.\nIl ritorno discografico e il cambio di rotta con \"Cinema Samuele\" (2020 - oggi).\nIl 4 settembre 2020 viene annunciato il nuovo album \"Cinema Samuele\", in uscita il 2 ottobre. Pochi giorni dopo viene svelata la tracklist, composta da 10 brani. Il 18 settembre viene reso disponibile il primo singolo estratto, \"Harakiri.\" \nPartecipa alla serata delle cover del Festival di Sanremo 2021 cantando la sua Giudizi Universali insieme a Willie Peyote.\nIl 22 gennaio 2021 viene pubblicato il secondo singolo \"Il tuo ricordo\", accompagnato da un video.\nIl 13 luglio seguente vince il suo quarto premio Tenco con \"Cinema Samuele\" per la categoria \"miglior album\"."}
{"id": "77560", "revid": "198277", "url": "https://it.wikipedia.org/wiki?curid=77560", "title": "Aldo, Giovanni e Giacomo", "text": "Aldo, Giovanni e Giacomo \u00e8 un trio comico di attori, sceneggiatori e registi teatrali, televisivi e cinematografici italiani formato da Aldo Baglio, Giovanni Storti e Giacomo Poretti.\nSaliti alla ribalta nel corso degli anni 90 del XX secolo, da allora sono tra i pi\u00f9 popolari e apprezzati comici italiani, avendo ottenuto notoriet\u00e0 presso il grande pubblico soprattutto grazie al loro primo film, \"Tre uomini e una gamba\", e alla proficua attivit\u00e0 teatrale.\nStoria.\nGli inizi.\nCataldo Baglio, noto semplicemente come Aldo, nato a Palermo ma poi cresciuto fin dall'infanzia a Milano, vi incontra Giovanni Storti; insieme studiano danza mimica e frequentano la scuola di melodramma al Teatro Arsenale di Milano. Giovanni si diploma nel 1977 e Aldo nel 1978, e i due subito prendono parte a vari spettacoli di cabaret fra cui \"E domani?\" (1979) e \"I suggestionabili\". Interpretano inoltre piccoli ruoli in fiction televisive, tra cui \"Professione vacanze\" in cui partecipa anche il loro futuro compagno di scena, Giacomino Poretti, noto come Giacomo, il quale intanto fa cabaret nel duo \"Hansel e Strudel\" insieme a un'altra futura conoscenza del gruppo, Marina Massironi, all'epoca prima sua fidanzata e poi moglie.\nTeatro.\nIl trio cos\u00ec come lo conosciamo si forma nel 1991, quando Aldo e Giovanni incontrano Giacomo e lo invitano a fare degli sketch con loro. Nel biennio seguente, ribattezzatisi in \"Aldo, Giovanni e Giacomo\", i tre recitano in teatro insieme a Massironi in spettacoli quali \"Lampi d'estate\" (1992) diretto da Paola Galassi, \"Ritorno al Gerundio\" con Flavio Oreglio e Antonio Cornacchione, e \"Aria di tempesta\" (1993) diretto da Giancarlo Bozzo.\nUna prima notoriet\u00e0 arriva nel 1995 grazie alla partecipazione allo spettacolo corale \"Il Circo di Paolo Rossi\", per la regia di Giampiero Solari e con lo stesso Paolo Rossi in veste di capocomico; tuttavia \u00e8 con \"I corti di Aldo, Giovanni &amp; Giacomo\", portato in scena l'anno seguente per la regia di Arturo Brachetti, e giunto a corollario del successo televisivo con \"Mai dire Gol\", che il trio ottiene la definitiva consacrazione presso il grande pubblico. Da qui ha inizio la fruttuosa collaborazione con Brachetti, regista di tutti i loro successivi show teatrali, a cominciare dall'acclamato \"Tel chi el tel\u00f9n\" (1999) e proseguita nel decennio seguente con \"Anplagghed\" (2006), che peraltro segna l'avvicendamento tra Massironi e Silvana Fallisi, moglie di Aldo, come partner di scena del trio.\nNel 2013 Aldo, Giovanni e Giacomo ritornano sul palco con il tour teatrale \"Ammutta muddica\", cui segue nel 2016 lo show celebrativo \"The Best of Aldo, Giovanni e Giacomo\", in cui reinterpretano gli sketch che li hanno resi pi\u00f9 famosi, in occasione del 25\u00ba anniversario del trio.\nTelevisione.\nIl trio fa le sue prime apparizioni in televisione nell'estate del 1992 all'interno del \"TG delle vacanze\", accanto a Gigi e Andrea e Zuzzurro e Gaspare; nello stesso anno prendono parte a \"Su la testa!\" di Paolo Rossi. L'anno successivo partecipano a \"Cielito lindo\" con Claudio Bisio, ma la vera affermazione \u00e8 del triennio 1994-1997 quando fanno parte del cast di \"Mai dire Gol\", trasmissione della Gialappa's Band.\nNegli anni seguenti, stante i sopravvenuti e pi\u00f9 pressanti impegni teatrali e cinematografici, Aldo, Giovanni e Giacomo diradano la loro presenza sul piccolo schermo, pur non abbandonandolo mai del tutto. Continuano a essere ciclicamente presenti, da una parte con le riproposizioni televisive dei loro spettacoli dal vivo, e dall'altra con speciali come \"Potevo rimanere offeso!\" (2001), incentrato sugli sketch degli Svizzeri, \"Pur Purr Rid!\" (2008), un mix di tutti gli impegni del trio, o \"Aldo Giovanni e Giacomo Live @ RadioItalia 2013\", serata benefica dedicata alla ONLUS Alice for Children. Nel corso degli anni tornano brevemente a lavorare con la Gialappa's Band in \"Mai dire Domenica\" (2004) e fanno parte del cast di \"Che tempo che fa\" (2009); inoltre sono pi\u00f9 volte sul palco di \"Zelig\" oltrech\u00e9 ospiti del Festival di Sanremo 2016 e, nello stesso anno, di una puntata del \"Rischiatutto\" a loro dedicata.\nCinema.\nIl loro debutto sul grande schermo risale al 27 dicembre 1997 con \"Tre uomini e una gamba\", di cui sono sia registi sia attori protagonisti, condividendo la scena con Marina Massironi, e con Massimo Venier in qualit\u00e0 di sceneggiatore e regista; nella pellicola ripropongono diversi sketch tipici del loro repertorio con una semplice trama, grazie al quale ottengono il consenso del pubblico e l'apprezzamento della critica.\nIl successo del primo film viene bissato un anno dopo con \"Cos\u00ec \u00e8 la vita\", sempre con Massironi in scena e Venier dietro le quinte, cos\u00ec come in \"Chiedimi se sono felice\", uscito nel dicembre 2000 e capace di incassare oltre settanta miliardi di lire, entrando tra le cinque pellicole italiane pi\u00f9 remunerative di sempre. Nel 2002 \u00e8 la volta de \"La leggenda di Al, John e Jack\" cui segue nel 2004 \"Tu la conosci Claudia?\", quest'ultimo con il solo Venier alla regia e Paola Cortellesi protagonista femminile.\nNel 2006 portano nelle sale una speciale versione del loro eponimo spettacolo teatrale, chiamata \"Anplagghed al cinema\". Il trio torna sul grande schermo nel 2008 con \"Il cosmo sul com\u00f2\", pellicola a episodi per la regia di Marcello Cesena. Nel corso del 2010, dapprima in febbraio partecipano come voci narranti al documentario \"Oceani 3D\", mentre in dicembre sono diretti da Paolo Genovese ne \"La banda dei Babbi Natale\", campione d'incassi della stagione con oltre venticinque milioni di euro. Dopo quattro anni di assenza dalle sale, nel 2014 il trio torna al cinema con \"Il ricco, il povero e il maggiordomo\", in cui condividono la regia per la prima volta con Morgan Bertacca.\nDue anni pi\u00f9 tardi, nel dicembre 2016 esce il loro undicesimo film, \"Fuga da Reuma Park\", ancora firmato insieme a Bertacca e con la partecipazione di Ficarra e Picone; questa pellicola, tuttavia, viene bollata come un passo falso nella carriera del trio, rivelandosi un fiasco al botteghino e ricevendo un'accoglienza alquanto negativa da parte della critica. Tale insuccesso porta Baglio, Storti e Poretti a mettere temporaneamente da parte l'attivit\u00e0 del trio, dedicandosi prettamente a progetti personali nel successivo biennio. Il gennaio 2020 vede il ritorno a tutti gli effetti del trio con la pellicola \"Odio l'estate\", che segna inoltre la ricostituzione del sodalizio artistico con Massimo Venier dopo oltre un quindicennio.\nFilmografia.\nLa seguente filmografia comprende solo i titoli che vedono protagonisti i tre componenti del trio insieme."}
{"id": "77563", "revid": "281901", "url": "https://it.wikipedia.org/wiki?curid=77563", "title": "Uraliano", "text": "Uraliano, (dal nome dei monti Urali).\nPiano superiore del Carbonifero con facies marina corrispondente allo stefaniano che ha facies continentale o litorale. Negli Urali, dove \u00e8 particolarmente sviluppato, \u00e8 costituito da \"calcari\" ricchi di fusuline."}
{"id": "77564", "revid": "124588860", "url": "https://it.wikipedia.org/wiki?curid=77564", "title": "Carbonifero", "text": "Nella Scala dei tempi geologici, il Carbonifero \u00e8 il quinto dei sei periodi in cui \u00e8 suddiviso il Paleozoico, che a sua volta \u00e8 la prima delle tre ere in cui \u00e8 suddiviso l'eone Fanerozoico.\nIl Carbonifero \u00e8 compreso tra 359,2 \u00b1 2,5 e 299,0 \u00b1 0,8 milioni di anni fa (Ma), preceduto dal Devoniano e seguito dal Permiano.\nMovimenti tettonici.\nNel Carbonifero inferiore, durante la fase sudetica, che provoc\u00f2 le grandi linee tettoniche ancor oggi evidenti nella Bretagna e nell'Inghilterra meridionale, di riflesso si ebbero ulteriori intrusioni granitiche, come testimoniano i cinque batoliti della Cornovaglia. Nel Namuriano ha inizio lo smantellamento della catena, indicato dalla formazione di molasse, ma la regione sub\u00ec ancora degli intensi piegamenti durante la fase principale dell'orogenesi ercinica, quella asturiana, nel Westfaliano superiore. Su una catena giovane e gi\u00e0 attaccata dall'erosione si sono deposti i sedimenti del cosiddetto Carbonifero produttivo, rappresentato da scisti, arenarie, conglomerati, alternati con strati di carbone. La localizzazione e la forma dei bacini carboniferi sono dovute a cause tettoniche, che hanno portato alla formazione di sinclinali interessate da pieghe-faglie, consentendo con il lento e costante abbassamento l'accumulo enorme dei sedimenti carboniferi. La regione ormai irrigidita non reagisce pi\u00f9 plasticamente e le ultime fasi tettoniche, meno violente, alla fine del Carbonifero e durante il Permiano, hanno portato a una struttura a fratture e a faglie con formazione di fosse e a emissioni laviche.\nAl termine del Carbonifero le catene erciniche sono ormai completamente emerse e lo smantellamento delle stesse porta nel periodo successivo alla formazione delle Arenarie Rosse Recenti; nel Permico si verificano solo fasi di assestamento, ma intensa \u00e8 l'attivit\u00e0 magmatica. Gi\u00e0 durante l'evoluzione dell'orogenesi ercinica questa era stata significativa, in particolare con l'intrusione di imponenti masse granitiche, come nei monti Metalliferi (\"Erzgebirge\"), nei Vosgi, nella Foresta Nera e nella Boemiacentrale, e la messa in posto dei massicci elvetici delle Alpi.\nLe masse irrigidite dello zoccolo hanno reagito alle sollecitazioni tettoniche posterciniche fratturandosi o fagliandosi, dando cos\u00ec origine a fosse tettoniche e a blocchi rialzati caratteristici dello stile tettonico sassone o germanico.\nEtimologia.\nIl nome del Carbonifero deriva dal fatto che nei terreni formatisi in questo periodo sono molto diffusi i giacimenti di carboni fossili, in conseguenza del grande sviluppo delle foreste avvenuto in questo periodo.\nLa denominazione e l'unit\u00e0 cronostratigrafica furono introdotti nel 1822 dai geologi inglesi William Daniel Conybeare e William Phillips, che tuttavia inizialmente la considerarono a livello di epoca o serie, con il nome di \"Carboniferous Series\".\nSuddivisione.\nLa Commissione Internazionale di Stratigrafia riconosce per il Carbonifero, due sottoperiodi (Pennsylvaniano e Mississippiano, entrambi di origine americana), che danno luogo a sei epoche e sette piani, ordinati dal pi\u00f9 recente al pi\u00f9 antico secondo il seguente schema, che riporta a fianco anche la precedente convenzione europea, che utilizzava una suddivisione di tipo diverso:\nDefinizioni stratigrafiche e GSSP.\nLa base del Carbonifero, coincide con quella del Mississippiano e del suo primo piano, il Tournaisiano, ed \u00e8 definita dalla prima comparsa negli orizzonti stratigrafici dei conodonti della specie \"Siphonodella sulcata\", all'interno della linea di evoluzione filogenetica da \"Siphonodella praesulcata\" a \"Siphonodella sulcata\".\nCome indicatori fossili secondari presenti nello strato 89, sono da annoverare i trilobiti \"Belgibole abruptirhachis\", \"Archegonus (Phillibole)\" e \"Carbonocoryphe\".&lt;br&gt;I \"Belgibole abruptirhachis\" fanno la loro comparsa in varie sezioni stratigrafiche che contengono cefalopodi in Germania, Polonia (Monti della Santa Croce) e nella Alpi Carniche austriache.\nGSSP.\nIl GSSP, il profilo stratigrafico di riferimento della Commissione Internazionale di Stratigrafia, \u00e8 stato inizialmente localizzato nello strato 89, nella sezione E', a La Serre, nella Montagne Noire, dipartimento di H\u00e9rault, nel sud della Francia.\nNel 2006 si \u00e8 tuttavia scoperto che ci sono problemi biostratigrafici che non rendono l'assegnazione correlabile con precisione.\nFauna.\nInvertebrati.\nNella fauna marina molto numerosi sono i foraminiferi, soprattutto fusuline, che costituiscono in massima parte i calcari della Russia, dell'Iran, della Cina e del Giappone. Diffusi sono i tetracoralli e i tabulati nelle facies di piattaforma carbonatica; tra gli echinodermi, i blastoidi e i crinoidi sono le forme pi\u00f9 diffuse; fra i brachiopodi, i productidi e gli spiriferidi. Tra i molluschi si verifica un continuo sviluppo dei cefalopodi, mentre tra gli artropodi sono in regresso i trilobiti. \nNelle acque dolci vivevano crostacei fillopodi e gasteropodi polmonati. \nSulla terraferma erano presenti grandi artropodi: aracnidi (soprattutto scorpionidi), miriapodi e insetti.\nVertebrati.\nTra i vertebrati, grande espansione hanno i primitivi pesci ossei (tra cui i paleonisciformi) e i pesci cartilaginei, che si diversificano dando vita a strane forme oggi scomparse, come gli Eugeneodontida, i Chondrenchelyida e i Symmoriida, e agli antenati degli squali odierni. Fossili eccezionali di queste forme sono quelle rinvenute nel deposito di Bear Gulch, in Montana. I placodermi, cos\u00ec come la maggior parte degli agnati, erano gi\u00e0 scomparsi nel Devoniano. I tetrapodi conoscono una notevole espansione, anche se nella documentazione fossile sono assenti per circa 20 milioni di anni (il cosiddetto \u201cRomer's gap\u201d). Accanto a forme di incerta collocazione (\"Crassigyrinus\", Loxommatidae) nel Carbonifero inferiore si possono gi\u00e0 riconoscere i primi rappresentanti dei temnospondili, che divennero particolarmente floridi verso la fine del periodo e nel Permiano. I lepospondili, dal canto loro, sviluppano subito forme molto specializzate (A\u00efstopoda). I rettiliomorfi si evolvono fino a produrre forme semiacquatiche (Embolomeri) e terrestri; queste ultime diedero origine ai primi veri rettili. Nel giacimento di Joggins in Nuova Scozia sono stati rinvenuti numerosi resti di amnioti primitivi (\"Palaeothyris\" e \"Hylonomus\")conservati all'interno di tronchi d'albero cavi. Contemporaneamente a questi animali si svilupparono anche i primi sinapsidi (\"Archaeothyris\").\nFlora.\nLa flora del carbonifero, inizialmente simile a quella dell'Ordoviciano superiore, svilupp\u00f2 rapidamente nuove specie e divenne estremamente ricca e vigorosa.Viene suddivisa in due gruppi:\nLe lepidodendrali erano rappresentate da grandi alberi: i \"Lepidodendron\", le \"Sigillaria\", le \"Stigmaria\" raggiungevano decine di metri di altezza."}
{"id": "77570", "revid": "1610933", "url": "https://it.wikipedia.org/wiki?curid=77570", "title": "Aquila reale", "text": ""}
{"id": "77573", "revid": "14691", "url": "https://it.wikipedia.org/wiki?curid=77573", "title": "Coccodrillo del Nilo", "text": ""}
{"id": "77574", "revid": "1573940", "url": "https://it.wikipedia.org/wiki?curid=77574", "title": "Haliaeetus vocifer", "text": "L'aquila urlatrice (Haliaeetus vocifer ()) \u00e8 un uccello rapace della famiglia degli Accipitridi originario dell'Africa subsahariana.\nDescrizione.\nDimensioni.\nMisura 65-75 cm di lunghezza, per un peso di 1985-2500 g nel maschio e di 3200-3600 g nella femmina; l'apertura alare \u00e8 di 175-210 cm.\nAspetto.\nQuesto rapace presenta una sagoma abbastanza caratteristica, con ali lunghe, larghe e arrotondate, che superano nettamente la corta coda quando l'uccello \u00e8 appollaiato o a riposo. L'aquila urlatrice ha la testa, il collo e il petto interamente bianchi. Le copritrici alari e il groppone sono neri. La coda \u00e8 bianca. Il ventre e le spalle mostrano una bella tinta castana. Calzari di colore bruno-rossastro sormontano zampe gialle e muscolose dotate di artigli affilati. Il becco \u00e8 prevalentemente giallo con una punta nera. Come nella maggior parte dei grandi rapaci, la femmina \u00e8 pi\u00f9 grande del maschio. I giovani hanno un aspetto trasandato e presentano una livrea bruno-nerastra variabile. Il loro cappuccio scuro contrasta con il colore chiaro delle guance. Il petto \u00e8 ricoperto da una larga fascia bianca. Alcune strisce sono visibili sulla mantellina e sulle ali. La base della coda \u00e8 biancastra. La cera e le zampe sono grigie. Le giovani aquile urlatrici indossano il piumaggio adulto solo intorno ai cinque anni.\nVoce.\nL'aquila urlatrice produce due richiami ben distinti. Quando \u00e8 in prossimit\u00e0 del nido, emette pi\u00f9 frequentemente dei \"quock\", che nel caso di quelli della femmina sono leggermente pi\u00f9 penetranti e meno melodiosi. Emette anche dei richiami acuti, \"kiou-kiou\", che ricordano per molti aspetti quelli del gabbiano. Questi richiami sono cos\u00ec conosciuti ed evidenti che gli \u00e8 stato spesso attribuito l'appellativo di \u00abvoce dell'Africa\u00bb.\nBiologia.\nLe aquile urlatrici vivono in coppia durante tutto l'anno, anche al di fuori della stagione di nidificazione. In questa specie i legami coniugali sono molto forti: il loro attaccamento reciproco \u00e8 cos\u00ec forte che questi uccelli condividono spesso in comune la preda che hanno catturato. Le aquile urlatrici passano molto pi\u00f9 tempo sul loro posatoio che in volo. A met\u00e0 mattinata, una volta finita la pesca, vanno a insediarsi sui rami dove trascorreranno il resto della giornata. Le aquile urlatrici cacciano alla posta, appollaiate su un albero. Una volta individuata una preda, piombano su di essa ma non si immergono mai completamente: solo le zampe affondano sotto la superficie dell'acqua. In alcune occasioni, ai fini della loro predazione, sono in grado di effettuare un volo stazionario. La parata nuziale \u00e8 costituita principalmente da voli planati accompagnati da richiami. Durante le parate aeree, i \"partner\" si aggrappano molto raramente per gli artigli.\nAnche se alcuni esemplari abbandonano le zone pi\u00f9 umide, le aquile urlatrici sono piuttosto sedentarie. I giovani tendono ad essere molto erratici.\nAlimentazione.\nL'aquila urlatrice \u00e8 principalmente piscivora. I pesci che cattura, ad esempio tilapie e pesci gatto, hanno un peso compreso tra 190 grammi e 3 chili. Pi\u00f9 in generale, le sue prede pesano in media tra 400 grammi e un chilo. Oltre ai pesci, le aquile urlatrici mangiano anche roditori e uccelli acquatici come cicogne, ibis, spatole, folaghe, anatre e, soprattutto, fenicotteri. \u00c8 noto anche che si nutrano di carogne. Occasionalmente, le aquile urlatrici si dedicano al cleptoparassitismo, cio\u00e8 rubano le prede catturate da altre specie. In particolare sono gli aironi golia a fare le spese di questa pratica.\nRiproduzione.\nIl nido, costruito principalmente con rami, \u00e8 posto a bassa altezza su un albero, preferibilmente un'euforbia situata nei pressi dell'acqua. Dal momento che viene riutilizzato e migliorato ad ogni nidificazione, nel corso degli anni pu\u00f2 raggiungere dimensioni di tutto rispetto, anche di due metri di lunghezza per uno si profondit\u00e0. I nidi recenti sono di dimensioni molto pi\u00f9 modeste. La covata \u00e8 composta da due uova che vengono incubate a turno da entrambi i genitori per un periodo che varia da 6 a 7 settimane. I giovani aquilotti sono nidicoli e si alzano in volo solo dopo 70-75 giorni. Dopo aver lasciato il nido, tuttavia, dipendono ancora dalla madre per il cibo per almeno due mesi. Dopo questa data, diventano autonomi.\nDistribuzione e habitat.\nSpecie esclusivamente acquatica, l'aquila urlatrice frequenta le sponde dei laghi e dei grandi fiumi, le paludi e le coste. Si insedia nei pressi degli specchi d'acqua che sono bordeggiati da foreste o da grandi alberi, in quanto necessita di punti di osservazione situati a grande altezza per sorvegliare l'intera estensione del suo territorio di caccia. Quest'ultimo non \u00e8 generalmente molto grande e spesso non supera i due chilometri quadrati quando \u00e8 situato ai bordi di un grande lago. Al contrario, pu\u00f2 misurare fino a 15 chilometri o pi\u00f9 se \u00e8 posizionato in prossimit\u00e0 di un piccolo fiume, il che avviene piuttosto raramente. L'aquila urlatrice \u00e8 endemica dell'Africa a sud del Sahara. \u00c8 particolarmente numerosa sulle rive dei Grandi Laghi dell'Africa orientale.\nConservazione.\n\u00c8 un uccello molto comune nel continente africano. I suoi effettivi sono molto numerosi e la popolazione non \u00e8 assolutamente minacciata."}
{"id": "77576", "revid": "481666", "url": "https://it.wikipedia.org/wiki?curid=77576", "title": "Marta", "text": ""}
{"id": "77580", "revid": "125529882", "url": "https://it.wikipedia.org/wiki?curid=77580", "title": "Ivan Stepanovi\u010d Konev", "text": "Comandante tra i pi\u00f9 capaci ed energici dell'Armata Rossa durante la seconda guerra mondiale, sul Fronte orientale, guid\u00f2 con abilit\u00e0 una lunga serie di campagne offensive durante il periodo 1943-1945, alla testa di vari \"Fronti\" sovietici, contribuendo alla liberazione dell'Ucraina e della Polonia, prima di partecipare con un ruolo decisivo alle battaglie finali di Berlino e di Praga, in cui entr\u00f2 vittorioso il 9 maggio 1945, alla conclusione della guerra.\nCondottiero famoso per i suoi metodi spietati, Ivan Konev era un ufficiale determinato, rigido, preparato culturalmente e profondamente legato all'ideologia del socialismo sovietico. Promosso fin dal febbraio 1944, maresciallo dell'Unione Sovietica, alla fine della guerra era, insieme ai marescialli Georgij \u017dukov, Aleksandr Vasilevskij e Konstantin Rokossovskij, tra i comandanti sovietici pi\u00f9 famosi in patria e all'estero.\nDopo la guerra, in qualit\u00e0 di Comandante supremo del Patto di Varsavia guid\u00f2 le truppe sovietiche nella repressione della Rivoluzione ungherese del 1956. Dopo aver lasciato il comando del Patto di Varsavia nel 1960, l'anno seguente fu inviato nuovamente in Germania, dove era in corso la pericolosa Crisi di Berlino del 1961, per assumere il comando del Gruppo di forze sovietiche schierate in territorio tedesco.\nBiografia.\nI primi anni.\nIvan Konev nacque il 28 dicembre 1897 in una famiglia contadina nel villaggio di Lodejno nel governatorato di Vologda. Di umili origini e con modeste possibilit\u00e0 economiche, il giovane non pot\u00e9 ricevere una completa, formale educazione scolastica ma dovette subito impegnarsi nel lavoro come taglialegna.\nLa prima guerra mondiale ebbe conseguenze decisive sul destino dell'Impero russo e dei suoi popoli; nella primavera 1916 anche il giovane Konev venne chiamato alle armi come coscritto nell'Esercito imperiale e venne inserito nella Seconda brigata di artiglieria pesante a Mosca prima di frequentare i corsi di addestramento come sottufficiale dell'artiglieria. Nel 1917, mentre la situazione sul Fronte orientale diveniva sempre pi\u00f9 critica per i russi, Konev venne assegnato al Secondo battaglione autonomo di artiglieria pesante con il grado di sergente e partecip\u00f2 alla fallita offensiva Kerenskij.\nGli insuccessi militari e la confusione politica avevano gi\u00e0 in precedenza provocato il crollo del regime zarista; la successiva Rivoluzione d'ottobre diede il potere ai bolscevichi che intrapresero subito le prime iniziative per l'uscita dalla guerra. L'esercito era in disgregazione e dovette essere smobilitato; anche Konev venne rilasciato dal servizio e ritorn\u00f2 a casa.\nIl giovane sott'ufficiale tuttavia condivideva le istanze politiche della nuova classe politica bolscevica al potere in Russia ed egli, nel 1918, ader\u00ec formalmente al Partito Boscevico, entrando a far parte, come artigliere, dell'Armata Rossa, le nuove forze armate popolari costituite dal regime comunista per difendere la rivoluzione e schiacciare i nemici interni ed esterni.\nNell'Armata Rossa.\nIvan Konev, aderendo completamente all'ideologia del boscevismo sovietico, durante la Guerra civile russa svolse all'interno dell'Armata Rossa soprattutto compiti politico-militari come Commissario politico di distretto, inizialmente nella citt\u00e0 di Nikol'sk, nella provincia di Vologda; in seguito venne trasferito sul fronte dell'Estremo Oriente e prese parte ai combattimenti contro le armate bianche e gli invasori giapponesi nella regione del Trans-Bajkal e dell'Estremo Oriente. In questo periodo fu commissario politico del treno blindato \"Terribile\", equipaggiato con cannoni e mitragliatrici e condotto da sessanta marinai della Flotta del Baltico. Giunto nella regione di Omsk, Konev diresse personalmente il passaggio del treno blindato sul ghiaccio del fiume Irty\u0161. In seguito ricevette l'incarico di commissario politico di una brigata di fucilieri e poi di una divisione dell'armata rossa dell'Estremo Oriente.\nIn questo periodo entr\u00f2 in contatto con il comandante supremo sovietico del settore che era Kliment Voro\u0161ilov, uno stretto collaboratore del dirigente bolscevico Stalin; questo collegamento con l'influente uomo politico pu\u00f2 avere negli anni seguenti favorito la carriera militare del giovane commissario. Dopo la fine della Guerra civile, Konev fu eletto tra i delegati del X Congresso del Partito Boscevico del 1921 e prese parte alla repressione violenta della drammatica rivolta di Kron\u0161tadt.\nNegli anni seguenti Konev continu\u00f2 ad esercitare le funzioni di Commissario incaricato di sviluppare la coscienza politica delle truppe e degli ufficiali, prima all'interno della commissione militare del 17\u00ba Corpo di fucilieri e poi, dall'agosto 1924, come commissario capo del dipartimento politico, nella 17\u00aa Divisione di fucilieri di Ni\u017enij Novgorod. Konev svilupp\u00f2 anche la sua preparazione culturale e frequent\u00f2 nel 1926 i corsi di perfezionamento del personale di comando superiore presso l'Accademia Militare \"Frunze\" dell'Armata Rossa. Konev, che divenne nello stesso anno comandante e commissario del 50\u00ba reggimento di fucilieri della 17\u00aa Divisione, mostr\u00f2 notevoli doti intellettuali e una preparazione culturale classica che poi avrebbe sempre curato anche negli anni di guerra.\nDal 1932 al 1934 Konev perfezion\u00f2 la sua preparazione militare studiando nel Gruppo Speciale dell'Accademia Militare \"Frunze\", e nel dicembre 1934 ricevette il comando della 37\u00aa Divisione fucilieri dove rimase fino al marzo 1937, quando venne assegnato al comando della 2\u00aa Divisione fucilieri; fin dal 1935 egli era stato promosso al grado di comandante di divisione. Negli anni seguenti la carriera di Konev, strettamente legato alla fazione staliniana, prosegu\u00ec velocemente; nell'agosto 1938 venne inviato in Mongolia per prendere il comando delle truppe sovietiche schierate in quel paese e coordinare la loro azione con l'esercito mongolo. Dopo aver comandato brevemente il 57\u00ba Corpo d'armata, nel settembre 1938 Konev divenne il generale comandante della 2\u00aa Armata con quartier generale a Chabarovsk, che venne coinvolta negli aspri scontri di confine con l'Esercito giapponese nella lunga battaglia di Khalkhin Gol. Dal giugno 1940 Konev divenne il responsabile del Distretto militare del Trans-Bajkal, incarico che mantenne fino al gennaio 1941 quando, nel quadro della grande riorganizzazione in corso dei comandi dell'Armata Rossa dopo l'inizio della seconda guerra mondiale e le difficolt\u00e0 evidenziate dalla macchina militare sovietica nella guerra d'inverno, venne trasferito al comando del Distretto militare del Caucaso settentrionale.\nL'inizio della seconda guerra mondiale.\nAlla vigilia dell'attacco tedesco all'Unione Sovietica del 22 giugno 1941 Ivan Konev era comandante, con il grado di tenente generale, della 19\u00aa Armata, una delle formazioni recentemente reclutate dall'alto comando dell'Armata Rossa e schierate nelle retrovie come riserve strategiche in caso di complicazioni belliche. Inizialmente l'armata avrebbe dovuto essere assegnate al Fronte Sud-Occidentale ma l'andamento catastrofico delle operazioni sul fronte centrale costrinse ben presto lo Stavka a riorganizzare il suo schieramento mobilitando tutte le riserve per frenare l'avanzata tedesca verso Smolensk e Mosca. Konev quindi ricevette l'ordine di trasferire la sua armata con la massima urgenza verso Vitebsk. La situazione era critica e confusa, le truppe di Konev giunsero a Vitebsk i primi giorni di luglio 1941 per via ferroviaria e vennero subito bombardate dagli aerei tedeschi mentre scendevano dai treni.\nLe truppe corazzate tedesche erano gi\u00e0 giunte di sorprese a Vitebsk e Konev dovette subito impegnare le sue truppe che, nonostante la disorganizzazione e la confusione, contrattaccarono duramente dall'8 luglio 1941; il generale continu\u00f2 a battersi per difendere la citt\u00e0 per alcuni giorni cercando di frenare l'avanzata dei panzer. Nelle settimane seguenti Konev fu costantemente impegnato con le deboli forze della 19\u00aa Armata nel settore del corridoio di Smolensk dove infuriarono violente battaglie che rallentarono finalmente l'avanzata della Wehrmacht tedesca. Per le capacit\u00e0 dimostrate in questa fase critica della guerra, il generale ricevette alla met\u00e0 del mese di settembre 1941 il comando del cosiddetto \"Fronte occidentale\", schierato con sei armate, nel settore compreso tra il lago Seliger e la citt\u00e0 di El'nja a sbarramento della via maestra per Mosca.\nKonev disponeva di forze numerose ma prive di moderni mezzi meccanizzati; l'offensiva tedesca verso Mosca riprese il 2 ottobre 1941 e divenne subito incontrollabile; in pochi giorni la maggior parte delle armate del \"Fronte occidentale\" furono intrappolate nella cosiddetta \"sacca di Vja\u017ema\" e Konev dovette battere in ritirata con i superstiti, ricevendo l'ordine di ripiegare sulla linea di Mo\u017eajsk dove il comando sovietico cercava di costituire una nuova linea difensiva con le forze residue che furono affidata il 10 ottobre 1941 al generale Georgij \u017dukov. Konev venne destituito dal comando del \"Fronte occidentale\" e ricevette il comando di un raggruppamento in via di costituzione nel settore di Kalinin; in realt\u00e0 sembra che Stalin fosse deciso a punire l'intero quartier generale del \"Fronte occidentale\" sconfitto, apparentemente fu proprio il generale \u017dukov che, nonostante la rivalit\u00e0 personale, convinse Stalin a nominare Konev vice-comandante del fronte.\nKonev riguadagn\u00f2 prestigio e considerazione presso Stalin nel corso della drammatica battaglia di Mosca, prima nella fase difensiva e poi soprattutto nella controffensiva dell'Armata Rossa che ebbe inizio il 6 dicembre 1941 e si svilupp\u00f2 con successo nelle settimane successive. Il generale ricevette il comando del cosiddetto \"Fronte di Kalinin\", schierato a nord-ovest della capitale e mostr\u00f2 grande decisione e spirito offensivo, contribuendo alla vittoria con l'aggiramento del fianco sinistro tedesco. Nel periodo invernale seguente Konev partecip\u00f2 alla serie di costosi attacchi sovietici dell'inverno 1941-1942 che nonostante alcuni successi tattici non riuscirono a scardinare in profondit\u00e0 le difese della Wehrmacht. Konev in particolare venne bloccato nel settore di R\u017eev dove per quasi un anno le sue armate combatterono sanguinose battaglie di logoramento.\nDopo una serie di attacchi falliti in estate, Konev prese parte dal 25 novembre 1942, mentre nel settore di Stalingrado era in corso l'operazione Urano, all'ambiziosa operazione Marte contro il saliente di R\u017eev che tuttavia si concluse in pochi giorni con un evidente fallimento per i sovietici che subirono pesanti perdite. Finalmente nel febbraio 1943 i tedeschi evacuarono il saliente di R\u017eev e le truppe di Konev poterono avanzare a ovest di Mosca.\nDurante la pausa della primavera 1943 entrambe le parti riorganizzarono i loro schieramenti e il comando dell'Armata Rossa potenzi\u00f2 le sue linee difensive nel saliente di Kursk dove correttamente si attendeva una grande offensiva tedesca; Stalin e lo Stavka in particolare costituirono un grande raggruppamento di riserva, il cosiddetto \"Fronte della steppa\", schierato in seconda linea a est di Kursk con cinque armate, sei corpi meccanizzati autonomi e un'armata aerea, che venne affidato al comando di Ivan Konev; queste forze avrebbero dovuto sferrare una potente controffensiva dopo l'esaurimento del previsto attacco tedesco.\nIn realt\u00e0 la battaglia di Kursk si svilupp\u00f2 in modo meno favorevole del previsto per i sovietici; una parte delle forze del \"Fronte della steppa\" dovettero essere impiegate in anticipo dal 10 luglio 1943 per bloccare a tutti i costi l'avanzata dei panzer tedeschi, Konev quindi dovette riorganizzare il suo ordine di battaglia e solo il 5 agosto pot\u00e9 sferrare la grande controffensiva in direzione di Belgorod e Char'kov. Dopo violenti e prolungati combattimenti infine il 23 agosto 1943 le truppe del fronte di Konev liberarono definitivamente Char'kov. Da quel momento fino alla fine dell'anno 1943 l'Armata Rossa prosegu\u00ec la sua offensiva generale nel settore meridionale del fronte in direzione e oltre il fiume Dnepr; il generale Konev partecip\u00f2 a questa difficile e contrastata avanzata e raggiunse rilevanti successi raggiungendo il grande fiume e costituendo preziose teste di ponte di a Kremen\u010duk, Dnepropetrovsk e Zaporo\u017e'e.\nLe vittorie della seconda parte della guerra.\nIvan Konev assunse un ruolo sempre pi\u00f9 importante nell'Armata Rossa negli ultimi due anni di guerra; il generale divenne il comandante preferito da Stalin che dimostr\u00f2 di stimarlo particolarmente per la sua preparazione tecnica e per la sua determinazione e aggressivit\u00e0; il dittatore inoltre non manc\u00f2 di assegnare promozioni e riconoscimento a Konev anche per contrapporlo alla prestigiosa figura del maresciallo \u017dukov e controbilanciarne la popolarit\u00e0. Konev e \u017dukov erano in pessimi rapporti personali e aspramente rivali fin dalla campagna contro il Giappone del 1939 e durante la seconda guerra mondiale i contrasti tra i due comandanti si accrebbero costantemente.\n \nNell'inverno 1943-1944 Konev, passato al comando del 2\u00ba Fronte Ucraino, ebbe un ruolo decisivo e raggiunse una serie di continue vittorie, avanzando con grande abilit\u00e0 con i suoi mezzi corazzati nonostante il terreno quasi impraticabile prima per la neve e poi per il disgelo. Nella grande vittoria sovietica della battaglia di Korsun' del febbraio 1944, le unit\u00e0 di Konev prima chiusero la sacca di accerchiamento e poi annientarono dopo un drammatico combattimento finale, gran parte delle truppe tedesche accerchiate. Il generale diresse con grande decisione l'azione finale percorrendo personalmente in un carro armato il campo di battaglia; Konev ordin\u00f2 alle unit\u00e0 corazzate e di cavalleria di inseguire e distruggere ogni reparto nemico in fuga nella neve senza concedere tregua e senza preoccuparsi di fare prigionieri. La sua brutale e violenta direzione delle operazioni ottenne il pieno apprezzamento di Stalin che ricompens\u00f2 Konev promuovendolo il 23 febbraio 1944 al grado supremo di maresciallo dell'Unione Sovietica.\nDopo la sanguinosa vittoria di Korsun', il 5 marzo 1944 il maresciallo Konev diede inizio alla famosa \"avanzata nel fango\" (o \"Blitzkrieg attraverso il fango\"); la difficile marcia delle colonne corazzate del 2\u00b0 Fronte ucraino attraverso la steppa quasi allagata dall'inizio del disgelo; l'audace manovra del comandante sovietico ebbe successo e l'Armata Rossa, dopo aver disperso i reparti tedeschi in fuga, complet\u00f2 una spettacolare avanzata liberando Uman', attraversando i grandi fiumi della regione e raggiungendo all'inizio della primavera il confine con la Romania.\nAll'inizio della campagna dell'estate 1944 Konev pass\u00f2 al comando del 1\u00b0 Fronte ucraino a cui vennero assegnate un gran numero di armate e di unit\u00e0 corazzate in preparazione di una grande offensiva lungo la direttrice Leopoli-Przemy\u015bl-fiume Vistola. Il complesso di forze al comando del maresciallo era notevole e costitu\u00ec di fatto il raggruppamento operativo pi\u00f9 potente mai costituito dall'Armata Rossa in tutta la guerra sul fronte orientale, ma egli avrebbe dovuto attaccare su un terreno difficile difeso da ingenti e moderne formazioni mobili tedesche. Konev predispose un piano operativo complesso che suscit\u00f2 i dubbi di Stalin; il dittatore critic\u00f2 la costituzione di due centri di gravit\u00e0 separati per sferrare due attacchi distinti e fin\u00ec per approvare il piano solo dopo lunghe discussioni dirette e dopo alcuni minacciosi avvertimenti. Di fatto il piano di Konev ebbe pieno successo; l'offensiva Leopoli-Sandomierz ebbe inizio il 13 luglio 1944 e, dopo alcuni giorni di aspri scontri, le armate corazzate del maresciallo effettuarono due sfondamenti contemporanei e dopo audaci manovre combinate riuscirono a liberare Leopoli il 27 luglio, quindi proseguirono rapidamente verso la Vistola che venne superata d'assalto all'inizio d'agosto. I reparti di punta di Konev costituirono e consolidarono preziose teste di ponte a Sandomierz e a Magnuszew, respingendo i contrattacchi tedeschi.\nA partire dal gennaio 1945 Konev prese parte, sempre al comando del potente 1\u00b0 Fronte ucraino, all'ultima fase della guerra sul Fronte orientale; il 10 gennaio 1945 ebbe inizio la grande offensiva Vistola-Oder per penetrare nel cuore della Germania. Il maresciallo, che aveva ricevuto gli ordini personalmente da Stalin di marciare attraverso la Polonia e contemporaneamente aggirare e conquistare il prezioso bacino minerario della Slesia, concentr\u00f2 gran parte delle sue forze nella testa di ponte di Sandomierz e sferr\u00f2 un violento attacco che sbaragli\u00f2 rapidamente le difese tedesche. Konev guid\u00f2 con grande decisione l'avanzata delle sue armate corazzate che, dopo aver sconfitto le riserve tedesche a Kielce, ebbero la via libera attraverso la pianura polacca. Alla fine del mese di gennaio 1945 le armate di Konev avevano ormai raggiunto tutti gli obiettivi previsti dai piani approvati da Stalin; una parte delle forze corazzate del maresciallo aggirarono e conquistarono rapidamente la regione industriale della Slesia, mentre altre forze corazzate raggiunsero la frontiera del Terzo Reich a Namslau e a Militsch. Nella notte del 22-23 gennaio 1945 le unit\u00e0 di testa di Konev raggiunsero e superarono di sorpresa il fiume Oder, costituendo importantissime teste di ponte a Keben, Steinau e Oppeln. In questa fase furono le truppe di Konev che raggiunsero e liberarono il 27 gennaio 1945 il campo di sterminio di Auschwitz, dove trovarono pochi superstiti e i brutali segni della macchina di morte nazista.\nNelle settimane seguenti i tedeschi rafforzarono la loro resistenza e consolidarono le posizioni per sbarrare la strada all'Armata Rossa, e Konev fu impegnato in duri combattimenti per ampliare le teste di ponte e allineare le sue forze con le armate del maresciallo \u017dukov che erano schierate pi\u00f9 a nord nel settore di K\u00fcstrin. Questa fase di combattimenti dall'esito alterno continu\u00f2 fino all'inizio di aprile 1945 quando le armate sovietiche furono pronte per sferrare la grande offensiva finale oltre l'Oder in direzione di Berlino. Nella grande riunione del 1\u00ba aprile 1945 Stalin deline\u00f2 di fronte ai suoi generali il nuovo piano di attacco e gli obiettivi da raggiungere al pi\u00f9 presto anche per ragioni politiche; in questo incontro di evidenzi\u00f2 nuovamente la grande rivalit\u00e0 tra Konev e il maresciallo \u017dukov, entrambi determinati e ambiziosi, decisi a giocare il ruolo principale nell'imminente battaglia per la capitale del Terzo Reich. Il compito principale teoricamente sarebbe stato affidato alle forze del maresciallo \u017dukov, ma Stalin si riserv\u00f2 la facolt\u00e0 di modificare i suoi piani in caso di difficolt\u00e0 tattiche contingenti.\nLa grande offensiva sul fronte dell'Oder in direzione di Berlino ebbe inizio il 16 aprile 1945 e diede luogo a combattimenti aspri e prolungati; Konev disponeva di una complesso di forze poderoso; con due armate corazzate, cinque armate di fanteria, una armata polacca e quattro corpi meccanizzati autonomi, il 1\u00b0 Fronte ucraino avrebbe superato il fiume Nei\u00dfe, quindi avrebbe marciato sul fiume Sprea e sulle citt\u00e0 di Brandeburgo, Dessau e Cottbus. Mentre l'offensiva del maresciallo \u017dukov venne duramente contrastata, l'attacco di Konev, preceduto da un potente sbarramento d'artiglieria, ebbe successo e le sue armate poterono fin dai primi giorni superare le difese tedesche e avanzare in profondit\u00e0. Di fronte alle evidenti difficolt\u00e0 del maresciallo \u017dukov sul fronte dell'Oder, Stalin la sera del 17 aprile 1945 prese la decisione, nonostante l'estrema irritazione di \u017dukov, di far intervenire le armate corazzate di Konev nella battaglia di Berlino.\nKonev si impegn\u00f2 al massimo per raggiungere la capitale prima del suo rivale e le armate corazzate deviarono verso nord, conquistarono il quartier generale della Wehrmacht a Zossen e penetrarono nei sobborghi meridionali di Berlino. In questa fase sorsesero forti contrasti tra i comandanti e i reparti di Konev e \u017dukov e si verificarono incidenti e scontri a fuoco; alla fine Stalin decise di lasciare la battaglia finale di Berlino al comando di \u017dukov mentre Konev ricevette l'ordine di completare la distruzione delle truppe tedesche accerchiate e dirottare le sue armate verso sud. Mentre il maresciallo \u017dukov completava la conquista di Berlino, Konev respinse gli ultimi disperati contrattacchi tedeschi e spinse le sue armate verso ovest e verso sud per ricercare il collegamento con le truppe americane.\nIl 2 maggio 1945 cess\u00f2 la resistenza di Berlino, mentre Adolf Hitler si era suicidato fin dal 30 aprile; Konev complet\u00f2 con successo il rastrellamento delle truppe tedesche isolate e entr\u00f2 in contatto con i primi reparti americani; il 5 maggio al suo posto di comando, avvenne il famoso incontro, in un'atmosfera di apparente amicizia, con il generale Omar Bradley. In realt\u00e0 la missione di guerra di Konev non era ancora completata: egli ricevette personalmente da Stalin l'ordine di raggruppare subito una parte delle sue forze e avanzare con la massima rapidit\u00e0 verso sud per raggiungere al pi\u00f9 presto Praga e precedere gli americani. Dopo aver concentrato rapidamente le sue armate corazzate, il maresciallo ripart\u00ec all'attacco il 6 maggio 1945 e in due giorni occup\u00f2 Dresda e Bautzen; la notte dell'8-9 maggio egli ordin\u00f2 ai suoi comandanti dei carri, i generali Pavel Rybalko e Dmitrij Danilovi\u010d Lelju\u0161enko, di entrare subito a Praga e l'11 maggio i primi carri armati sovietici entrarono nella citt\u00e0 accolti festosamente dalla popolazione. Dopo la resa finale tedesca, Konev fece il suo ingresso nella capitale cecoslovacca dove si conclusero finalmente le operazioni del 1\u00b0 Fronte ucraino nella seconda guerra mondiale.\nNella Guerra fredda.\nDopo aver partecipato, sfilando alla testa della rappresentanza del 1\u00b0 Fronte ucraino, alla grande parata della Vittoria sulla Piazza Rossa a Mosca che si tenne il 24 giugno 1945, Konev venne nominato da Stalin comandante delle forze di occupazione sovietiche nel settore della Germania assegnato all'Unione Sovietica, ed anche Alto commissario alleato per il territorio austriaco. Nel 1946 Stalin decise di rimuovere il maresciallo \u017dukov dal suo incarico di comandante delle forze terrestri sovietiche e primo vice-ministro della Difesa e Ivan Konev prese il suo posto; il maresciallo mantenne la carica fino al 1950 quando venne trasferito ad un incarico di minore importanza, divenendo comandante del Distretto militare dei Carpazi.\nKonev ritorn\u00f2 ad assumere incarichi di grande importanza dopo la morte di Stalin e l'assunzione del potere da parte di Nikita Sergeevi\u010d Chru\u0161\u010d\u0451v di cui divenne uno dei pi\u00f9 fidati seguaci all'interno dell'apparato di comando delle forze armate sovietiche. Il maresciallo ritorn\u00f2 quindi ad assumere il ruolo di primo vice-ministro della Difesa e comandante delle forze terrestri sovietiche e soprattutto nel 1956 divenne il primo comandante in capo delle forze armate del Patto di Varsavia, la nuova coalizione tra i paesi socialisti dell'Europa orientale organizzata dall'Unione Sovietica per contrastare la minaccia della NATO. Konev dovette subito fronteggiare la rivolta ungherese di Budapest che sembr\u00f2 minacciare la coesione del sistema di alleanze sovietico; il maresciallo dimostr\u00f2 fermezza e decisione; nella riunione del 31 ottobre 1956 con i massimi dirigenti, egli afferm\u00f2 con sicurezza che avrebbe potuto schiacciare la rivolta a Budapest in tre giorni, se avesse ricevuto le forze necessarie. L'attacco dell'Armata Rossa, effettuato con migliaia di mezzi corazzati, ebbe inizio il 4 novembre 1956 e si concluse, dopo sanguinosi combattimenti urbani, con la vittoria sovietica e la sconfitta dei rivoltosi. Il maresciallo Konev mantenne il comando supremo del Patto di Varsavia fino al 1960 quando cedette l'incarico al maresciallo Andrej Antonovi\u010d Gre\u010dko.\nKonev venne clamorosamente richiamato in servizio attivo per un ultimo e importante compito operativo nell'estate 1961 alla vigilia della fase pi\u00f9 critica della Crisi di Berlino del 1961. La dirigenza sovietica decise di assegnare al famoso maresciallo, per impressionare gli avversari occidentali e sostenere il morale dei capi politici della Repubblica Democratica Tedesca, il comando supremo del Gruppo di forze sovietiche in Germania in sostituzione del generale Ivan Jakubovskij che sarebbe passato a coordinare le operazioni direttamente nella citt\u00e0 di Berlino.\nKonev port\u00f2 a termine la sua ultima missione con successo; l'edificazione di sorpresa del Muro di Berlino venne completata senza interferenze da parte degli Alleati occidentali. Il successivo confronto diretto del 27-28 ottobre 1961 tra i carri armati sovietici e statunitensi al Checkpoint Charlie, rischi\u00f2 di sfociare in un conflitto armato, ma il maresciallo, giunto sul posto personalmente, mantenne i contatti con i dirigenti sovietici a Mosca e dispieg\u00f2 i suoi mezzi corazzati per controbattere eventuali iniziative militari americane contro il Muro. Si riusc\u00ec a mantenere il controllo della situazione e l'incidente venne risolto rapidamente con la ritirata reciproca delle rispettive forze corazzate.\nKonev mantenne il comando delle forze sovietiche in Germania fino al 1962 quando, dopo il superamento della fase pi\u00f9 critica della crisi, venne richiamato in patria e finalmente ritirato dal servizio attivo, ricevendo l'incarico largamente onorifico di Ispettore generale del Ministero della Difesa.\nIl maresciallo, considerato uno dei comandanti della seconda guerra mondiale pi\u00f9 energici e abili, rimase fino alla morte, avvenuta nel 1973, una delle personalit\u00e0 pi\u00f9 rispettate e ammirate delle forze armate dell'Unione Sovietica. Soprannominato durante la guerra \"il generale che non si \u00e8 mai ritirato\"; era ben conosciuto per le sue abitudini austere, la rigidit\u00e0 di comando, la disciplina, lo stile di vita sobrio e gli interessi culturali classici. Nel 1969 egli aveva anche pubblicato le sue interessanti memorie di guerra, intitolate \"L'anno 1945\", in cui aveva rievocato le sue ultime campagne a Berlino e Praga, il suo difficile rapporto di collaborazione con il maresciallo Georgij \u017dukov, i suoi contatti con Stalin e l'incontro al termine della guerra con il generale statunitense Omar Bradley.\nIvan Konev, maresciallo dell'Unione Sovietica e due volte Eroe dell'Unione Sovietica, \u00e8 sepolto nella necropoli delle mura del Cremlino insieme ai personaggi pi\u00f9 importanti e celebrati della storia sovietica; la sua tomba pu\u00f2 essere visitata ancora oggi.\nNella cultura di massa.\nNel romanzo di fantascienza \"Destinazione cervello\" di Isaac Asimov, uno dei personaggi, il neurofisico Yuri Konev, afferma di essere un lontano discendente del Maresciallo Konev."}
{"id": "77582", "revid": "729019", "url": "https://it.wikipedia.org/wiki?curid=77582", "title": "Lunga marcia", "text": "La lunga marcia () fu una gigantesca ritirata militare intrapresa dall'Armata Rossa Cinese del Partito comunista (solo in seguito chiamato Esercito Popolare di Liberazione) per ritirarsi, nel 1934, dalle quinte campagne di accerchiamento da parte delle truppe del Kuomintang agli ordini di Chiang Kai-shek. L'esercito impieg\u00f2 370 giorni (dal 16 ottobre 1934 al 22 ottobre 1935) per passare dal Jiangxi allo Shaanxi e per percorrere circa 12.000\u00a0km tra altopiani aridi, montagne prive di strade, cime innevate e fiumi imponenti come il Chang Jiang, il tutto continuando a combattere per aprirsi la strada.\nStoria.\nL'inizio della ritirata.\nNell'ottobre del 1934 il soviet della provincia del Jiangxi non era pi\u00f9 in grado di fronteggiare l'accerchiamento della gigantesca macchina militare del Kuomintang. Dal 1927, anno in cui il partito comunista era stato eliminato dalle citt\u00e0, si erano formati nelle aree rurali diversi soviet, il pi\u00f9 grande dei quali si trovava nello Jiangxi. Dopo aver efficacemente contrastato quattro accerchiamenti, al quinto la situazione sembr\u00f2 priva di soluzione, se non quella della ritirata.\nI comandanti comunisti He Long, Xiao Ke, Xu Xiangqian e Fang Zhimin iniziarono una serie di sfondamenti per distrarre l'attenzione del grosso delle truppe del Kuomintang. Fang Zhimin nel giugno 1934 fu il primo a rompere le linee nemiche, seguito in agosto da Xiao Ke. In ottobre Mao Zedong e Zhu De, al comando di 130.000 soldati, riuscirono a sfondare l'accerchiamento di 400.000 nemici.\nMao prende il comando.\nDopo vari mesi di marce forzate e combattimenti, privi di tutto l'armamento pesante, privi di linee logistiche in grado di fornire approvvigionamenti alle truppe e alla popolazione in fuga, la dirigenza del Partito Comunista Cinese tenne, dal 6 all'8 gennaio 1935, una decisiva conferenza nella citt\u00e0 di Zunyi nella provincia del Guizhou.\nMao riusc\u00ec a prendere il controllo del partito grazie alla sua capacit\u00e0 di visione nel dare un senso alla situazione. Anzich\u00e9 considerarsi semplicemente in fuga, Mao decise che quell'azione doveva essere considerata una marcia d'attacco contro il Giappone che stava invadendo la Cina dalla Corea e dalla Manciuria. Propose quindi che si marciasse sullo Shaanxi, una provincia semidesertica a ridosso del fiume Huang he, per combattere contro le truppe giapponesi.\nDiversi leader comunisti, tra cui Zhang Guotao, pur riconoscendo la nuova dirigenza di Mao, preferirono dirigersi altrove, pi\u00f9 prossimi ai confini con l'Unione Sovietica. La marcia prosegu\u00ec nello Yunnan e nelle regioni montagnose del Sichuan occidentale, tra popolazioni non-han che, con atteggiamenti ambigui, a volte collaboravano con i comunisti, a volte tendevano loro imboscate.\nA luglio le truppe di Mao si unirono a quelle del soviet dell'Henan, anch'esse in fuga. Infine, in ottobre, l'esercito, oramai composto da soli 20.000 uomini, raggiunse la provincia dello Shaanxi dove le truppe comandate da Lin Biao presero la capitale provinciale Yan'an e si schierarono lungo la linea del Huang he da dove avrebbero fronteggiato con successo i giapponesi fino al 1945.\nConclusioni.\nDalla remota provincia dello Shaanxi il Partito Comunista Cinese fu in grado di dimostrare il suo desiderio e l'abilit\u00e0 di resistere ai giapponesi, pi\u00f9 di quanto riuscisse a fare il governo di Chiang Kai-shek, tanto che nel 1936 una guarnigione ribelle del Kuomintang di Xi'an lo cattur\u00f2 e lo consegn\u00f2 a Mao, che lo liber\u00f2, con l'ausilio di Zhou Enlai dietro ordine di Stalin.\nAlla fine della Seconda guerra mondiale fu da questa nuova base che Lin Biao part\u00ec alla riconquista della Cina settentrionale e, alla fine, riusc\u00ec a vincere la guerra civile cinese. La Lunga marcia port\u00f2 Mao a diventare capo della rivoluzione e diede a tutti i comandanti e a tutti i partecipanti, tra cui Liu Shaoqi, Zhu De, Lin Biao e Deng Xiaoping, un'aura e un prestigio duraturo."}
{"id": "77586", "revid": "125289882", "url": "https://it.wikipedia.org/wiki?curid=77586", "title": "Libretto Rosso", "text": "Citazioni dalle opere del presidente Mao Zedong (), meglio noto come Libretto rosso o Il libro delle Guardie rosse, \u00e8 un'antologia di citazioni tratte dagli scritti e dai discorsi di Mao Zedong, con una prefazione scritta da Lin Biao.\nTema.\nContrariamente alla vulgata, la prima pubblicazione del piccolo libretto di aforismi tratti dai discorsi e dagli articoli di Mao risale al 1963, precedente quindi alla Rivoluzione culturale. Venne stampato dall'Esercito Popolare di Liberazione, del quale era comandante Lin Biao, una figura ligia a Mao, considerata in questa fase come il suo potenziale successore. \nDistribuito inizialmente ai soldati, a partire dal 1965 le \"Citazioni\" furono stampate anche per le masse. La divulgazione delle parole del leader era uno degli strumenti utili all'operazione di propaganda politica che avrebbe condotto alla creazione di quel culto della personalit\u00e0 di Mao che impervers\u00f2 tra gli anni Sessanta e Settanta. \nIl titolo \"Libretto rosso\" gli fu dato in Occidente per via del colore della copertina e del formato, adatto ad essere infilato in una tasca superiore della giacca cinese allora maggiormente in uso, la zhongshanzhuang, la cosiddetta \"giacca maoista\". In Cina per\u00f2 questo titolo alternativo non fu mai impiegato.\nPopolarit\u00e0 e diffusione.\nDurante la Rivoluzione culturale il libro godette di un'enorme popolarit\u00e0, venne tradotto in numerosissime lingue e inviato gratuitamente all'estero a chiunque ne facesse richiesta. Studiare il pensiero del presidente Mao divenne un obbligo civico in Cina, anche se mai sancito ufficialmente. Sempre durante la Rivoluzione, lo studio del \"Libretto rosso\" divenne materia scolastica in tutti i gradi d'istruzione cos\u00ec come in tutti i luoghi di lavoro, oltre che nell'esercito, cui era originariamente rivolto.\nSi stima che ne furono distribuite circa 900 milioni di copie, cifra che lo rende il secondo libro pi\u00f9 venduto della storia, dopo la Bibbia. In Italia fu pubblicato da Editrice in lingue estere, Edizioni Lara, Edizioni Oriente, Feltrinelli, Longanesi, Avanzini e Torraca, il Quadrato dal 1967 fino al 1972 e da Newton Compton nella collana 1.000 lire (1994). Nel '67 fu pubblicata una breve parodia dal titolo \"I pensieri di Mao\", a cura di Marco Rostagno.\nL'opera divenne presto anche un \"topos\" iconografico, rappresentato in ogni dipinto e manifesto, fu agitato in ogni manifestazione e persino rappresentato in oggetti di uso quotidiano come le sveglie. Curiosamente non esiste un singolo \"Libretto rosso\", ma una intera classe di pubblicazioni con lo stesso titolo, piccole variazioni grafiche in copertina e differente formato, numero di immagini e di pagine. Cambia anche la scelta delle citazioni. Infatti sia le fazioni delle Guardie rosse, rigorosamente contrarie al Partito Comunista Cinese, che il Partito Comunista Cinese stesso pubblicarono edizioni in cui si dava risalto ora alla \"dialettica in seno al popolo\" ora al ruolo determinante del partito per l'edificazione del socialismo in Cina, in genere privilegiando le citazioni dalle opere di Mao degli anni '30.\nCon l'avvento di Deng Xiaoping nel 1978, l'uso politico del \"Libretto rosso\" and\u00f2 scemando sia per la paura di attirare critiche di deviazionismo di sinistra, sia per la campagna contro il culto della personalit\u00e0. Oggi il \"Libretto rosso\" \u00e8 diventato di difficile reperibilit\u00e0: versioni ristampate in modalit\u00e0 dozzinale per forma e colori, facilmente distinguibili dall'originale, sono invece in vendita nelle bancarelle dell'usato come souvenir per turisti."}
{"id": "77589", "revid": "339392", "url": "https://it.wikipedia.org/wiki?curid=77589", "title": "EXtremeProgramming", "text": ""}
{"id": "77591", "revid": "486946", "url": "https://it.wikipedia.org/wiki?curid=77591", "title": "Ora di Greenwich", "text": ""}
{"id": "77599", "revid": "729019", "url": "https://it.wikipedia.org/wiki?curid=77599", "title": "Battaglia aerea di Berlino", "text": "La battaglia aerea di Berlino fu lo scontro tra i bombardieri britannici ed i caccia e la contraerea tedeschi sul cielo di Berlino, ma non solo, durante la seconda guerra mondiale. Nel marzo 1944, verso la fine della battaglia, intervennero anche i velivoli della \"Eighth Air Force\" statunitense.\nLe incursioni aeree su Berlino iniziarono gi\u00e0 nel 1940, durante la battaglia d'Inghilterra, quando gli inglesi lanciarono bombe sulla capitale, producendo per\u00f2 pochi e insignificanti effetti. I bombardamenti su larga scala ci furono solo a partire dal 1943, quando i bombardieri inglesi e americani rovesciarono su Berlino migliaia di tonnellate di bombe, devastando la citt\u00e0 e distruggendone le industrie. Alla fine del 1943 circa 15.000 tonnellate di bombe erano state lanciate sulla capitale tedesca, ma questo era costato agli Alleati oltre 1.000 aerei.\nPer \"battaglia aerea di Berlino\" si intende anche quella combattuta tra i tedeschi ed i sovietici dal 16 aprile al 2 maggio 1945. Qui, i soldati di Stalin avevano circa 7.500 aerei contro i 1.700 tedeschi, il che garant\u00ec loro una netta superiorit\u00e0 numerica. Nelle prime giornate quindi i caccia tedeschi, pur battendosi validamente, subirono gravi perdite e gli aerei sovietici poterono bombardare le colonne corazzate nemiche, contribuendo alla vittoria.\nStoria.\nTre incursioni di prova.\nArthur Harris, comandante in capo del \"Bomber Command\" dal 22 febbraio 1942, appoggiato da Winston Churchill, da tempo progettava un'offensiva su vasta scala contro Berlino. Con l'Italia fuori gioco, molti velivoli si resero disponibili per questo scopo, tuttavia le ore di luce quotidiane vennero giudicate troppe per effettuare voli di guerra su una metropoli pesantemente difesa com'era la capitale del Reich. Venne deciso comunque di effettuare qualche missione per trarre utili indicazioni in vista della battaglia vera e propria.\nIl 23 agosto 1943 si alzarono in volo dalla Gran Bretagna 335 Lancaster, 251 Halifax, 124 Stirling e 17 Mosquito per colpire Berlino, ma la Luftwaffe, grazie alla cooperazione tra tutte le catene radar, schier\u00f2 lungo il tragitto dei bombardieri inglesi, con un tempismo perfetto, tutte le squadriglie da caccia notturna disponibili, inoltre a Berlino accorsero i caccia del \"major\" Hajo Herrmann (il fautore della tattica \"Wilde Sau\") che aveva concordato con la FlaK che i cannoni antiaerei avrebbero limitato il tiro 4.500 m per non provocare episodi di fuoco amico. Solo 575 aerei su 727 sganciarono, in maniera scoordinata, i loro ordigni su Berlino per un totale di 1.624 tonnellate di bombe, cifra pagata al prezzo di 56 bombardieri abbattuti.\nLa notte dal 31 agosto al 1\u00ba settembre ebbe luogo il secondo attacco. Partirono 331 Lancaster, 176 Halifax, 106 Stirling e 9 Mosquito, ma solo 469 aerei raggiunsero Berlino per scaricarvi 1.362 tonnellate di bombe, finite per\u00f2 a circa 50 km dall'obiettivo. Da parte loro i piloti della Luftwaffe utilizzarono una nuova tecnica installando fari sulle prue dei loro aerei per meglio trovare i bombardieri nemici, inoltre si servirono per la prima volta di razzi; furono 47 i quadrimotori inglesi abbattuti.\nAll'ultimo \"volo di prova\", inaugurato la notte tra il 3 e il 4 settembre, parteciparono solo 316 Lancaster. Venti non tornarono alle basi di partenza e dei restanti solo pochissimi centrarono il punto di mira.\nLa battaglia di Berlino inizi\u00f2 decisamente male per il \"Bomber Command\", che perse 133 aerei e ne ebbe altri 114 danneggiati. Su 1.665 velivoli inviati in totale nelle tre missioni, solo 27 colpirono entro tre miglia dal punto di mira. Ciononostante, a causa delle dimensioni di Berlino, diversi quartieri vennero ugualmente sfigurati (specialmente Charlottenburg, Sch\u00f6neberg, Friedenau e Mariendorf) e si registrarono 65.000 senzatetto. Praticamente nulle le perdite legate alla produzione industriale, tuttavia il fattore psicologico provoc\u00f2 l'abbassamento della popolazione della capitale tedesca a 3.300.000 abitanti.\nLa battaglia.\nBerlino al centro dell'attenzione.\nLa campagna ebbe inizio nel novembre del 1943 diretta dalla \"Air Marshall\" Arthur Harris, comandante in capo del \"Bomber Command\". Harris credeva che sarebbe riuscito a spezzare completamente la resistenza della Germania, come scrisse in una lettera datata 3 novembre 1943 indirizzata a Churchill: \u00abPerderemo tra i 400 ed i 500 aerei, ma la Germania perder\u00e0 la guerra\u00bb. Archibald Sinclair e Charles Portal, segretario di stato per l'aviazione il primo e capo di stato maggiore della RAF il secondo, erano scettici, ma Harris poteva contare su 882 bombardieri a lungo raggio, equipaggiati con nuovi e pi\u00f9 sofisticati sistemi di navigazione, come il radar H2S. Anche la Luftwaffe aveva fatto importanti passi avanti nell'uso dei radar, infatti aveva imparato a riconoscere le distorsioni causate da \"window\" e aveva introdotto negli aerei il radar Lichtenstein SN-2, dalle prestazioni migliorate, inoltre gli \"Schr\u00e4ge Musik\" (musica obliqua, ma anche musica jazz in tedesco), cannoncini montati in posizione diagonale nella parte superiore della fusoliera dei caccia notturni, permettevano di sparare dal basso verso l'alto colpendo i bombardieri dove erano meno protetti.\nNel periodo compreso tra novembre 1943 e marzo 1944 (l'inverno fu straordinariamente nuvoloso e contribu\u00ec a celare le citt\u00e0 tedesche agli occhi degli equipaggi inglesi) il \"Bomber Command\" comp\u00ec sedici attacchi su Berlino.\nIl primo attacco della battaglia avvenne nella notte tra il 18 ed il 19 novembre 1943. Berlino, il principale bersaglio (Mannheim e Ludwigshafen am Rhein erano gli altri obiettivi), venne attaccata da 440 Avro 683 Lancaster e da quattro de Havilland DH.98 Mosquito. La citt\u00e0 era celata dalle nuvole e i danni non furono gravi; anche gli aerei abbattuti furono pochi: solo 9, ma nelle altre due citt\u00e0 in complesso ne caddero 23. Il secondo e pi\u00f9 violento attacco avvenne nella notte tra il 22 ed il 23 novembre 1943. Fu questo l'attacco pi\u00f9 efficace condotto dalla RAF su Berlino durante la guerra e provoc\u00f2 ingenti danni alle aree residenziali del centro come Tiergarten, Charlottenburg, Sch\u00f6neberg e Spandau. Per via delle condizioni meteorologiche favorevoli si svilupparono violenti incendi. Sia la Kaiser-Wilhelm-Ged\u00e4chtniskirche, adibita ora a memoriale della guerra, che la Sinagoga nuova di Berlino (dal 1942 utilizzata come spaccio dalla Wehrmacht), furono pesantemente danneggiate. Molti altri edifici furono danneggiati o distrutti e tra questi le ambasciate britannica, francese, italiana e giapponese, il castello di Charlottenburg e lo Zoo, oltre al Ministero degli Armamenti, al Collegio Amministrativo delle Waffen SS, alla caserma della Guardia Imperiale prussiana a Spandau e molte fabbriche di armi. Nel mese di novembre altri due attacchi a Berlino vennero effettuati tra la notte del 23-24 e tra quella del 26-27.\nLa prima incursione del \"Bomber Command\" di dicembre si verific\u00f2 tra il 2 e il 3 del mese, e fu dolorosa per gli attaccanti che non videro rientrare 40 dei 458 aerei decollati dall'Inghilterra. La notte del 17 dicembre furono arrecati ingenti danni al sistema ferroviario di Berlino. In questo periodo l'effetto cumulativo delle campagne di bombardamento avevano reso inutilizzabili pi\u00f9 di un quarto delle abitazioni della citt\u00e0. L'ultimo bombardamento del 1943 per la capitale tedesca arriv\u00f2 nelle notti del 23-24 e del 29-30 dicembre.\nDopo una brevissima pausa avvenuta nella notte di capodanno, gi\u00e0 nelle notti dall'1 al 2 e dal 2 al 3 gennaio il \"Bomber Command\" ritorn\u00f2, sebbene non in grande stile, a sganciare bombe su Berlino ripetendosi tra il 20 e il 21, quando ne lanci\u00f2 2.300 tonnellate. Le missioni non erano per niente facili per gli equipaggi britannici, neanche su citt\u00e0 meno difese come Magdeburgo, dove nella notte tra il 21 e il 22 gennaio la caccia notturna tedesca e la \"Flak\" falciarono 55 aerei su 648 inviati; di questo si giovava la propaganda di Hitler, che paragonava i Lancaster inglesi ai B-17 statunitensi definendoli \"bare volanti\" (l'USAAF infatti volando di giorno aveva perdite pi\u00f9 alte del notturno \"Bomber Command\", ma durante la battaglia di Berlino la differenza si assottigli\u00f2 moltissimo) Altre incursioni (sempre caratterizzate da alte perdite inglesi) ebbero luogo tra il 27 e il 28 gennaio e tra il 28 ed il 29 gennaio 1944; quest'ultima si concentr\u00f2 nei distretti occidentali e meridionali di Berlino. Tra il 15 e il 16 febbraio importanti industrie belliche furono danneggiate e momentaneamente le perdite del \"Bomber Command\" calarono. Fu colpita anche l'ampia area del Siemensstadt ed i distretti centrali e sud-occidentali subirono gravi danni in quella che fu la pi\u00f9 pesante incursione della RAF su Berlino in tutta la seconda guerra mondiale con 2.700 tonnellate di bombe sganciate.\nBombardamenti su altre citt\u00e0.\nDopo l'incursione del 15/16 febbraio Harris lasci\u00f2 momentaneamente in pace i berlinesi decidendo di bombardare altre citt\u00e0. Nella notte dal 19 al 20 febbraio 1944 volarono su Lipsia (in quella che risult\u00f2 essere l'ultima missione della guerra effettuata dal \"Bomber Command\" contro la citt\u00e0) 823 bombardieri ma le difese tedesche ne abbatterono ben 78. Nonostante ci\u00f2 la notte seguente venne colpita Stoccarda e tra il 24 e il 25 febbraio tocc\u00f2, non per volere di Harris ma per quello dello stato maggiore della RAF, a Schweinfurt. Harris era contrario alla missione perch\u00e9 la citt\u00e0 della Baviera era di piccole dimensioni e quindi difficilmente individuabile, di notte, dagli equipaggi, come dimostr\u00f2 infatti il fatto che solo 21 bombardieri su 734 riconobbero l'obiettivo. Il morale degli inglesi si rialz\u00f2 quando Augusta sub\u00ec, tra il 25 e il 26 febbraio, gravi danni pagati con pochi bombardieri persi. Dopo questa azione il \"Bomber Command\" non intraprese azioni di rilievo per due settimane, allo scopo di riprendere le forze per la fase finale della battaglia.\nAltre due vittorie inglesi giunsero nelle notti del 18-19 e del 22-23 marzo ai danni di Francoforte sul Meno, dilaniata da un totale di 6.400 tonnellate di ordigni che non costarono, anche questa volta, gravi perdite a Harris. Il periodo fortunato si esaur\u00ec la notte del 24-25 marzo 1944 quando fu attaccata per l'ultima volta, nell'ambito della battaglia di Berlino, proprio la capitale tedesca con 811 bombardieri. I danni causati dal bombardamento, bench\u00e9 non concentrati, non furono trascurabili tant'\u00e8 che venne colpita la Siemensstadt e decine di fabbriche, ma 72 aerei precipitarono sulla Germania soprattutto per merito della FlaK. A dispetto delle perdite le incursioni continuarono e tra il 26 e il 27 marzo venne colpita parzialmente Essen.\nL'ultima missione nell'ambito della battaglia di Berlino, la pi\u00f9 tragica per il \"Bomber Command\", ebbe luogo a Norimberga la notte tra il 30 e il 31 marzo 1944. I 795 bombardieri alzatisi in volo dall'Inghilterra incontrarono la caccia notturna avversaria a circa 500\u00a0km dall'obiettivo e subito si ingaggiarono violenti scontri che presero una piega negativa per gli inglesi, ma Norimberga venne comunque centrata sebbene i danni non furono notevoli; il \"Bomber Command\" invece al termine della missione cont\u00f2 94 apparecchi abbattuti (11,8% del totale) pi\u00f9 altri 71 danneggiati, dei quali 12 in maniera irreparabile. Mai prima d'ora, e mai pi\u00f9 durante il procedere della seconda guerra mondiale, il \"Bomber Command\" sub\u00ec cos\u00ec tanti lutti in una sola missione.\nCronologia.\nTutte le missioni si svolsero di notte, pertanto espressioni come \"18-19/11\" sono da intendersi come \"notte tra il 18 e il 19 novembre\". L'elenco comprende solo incursioni primarie. Scritte come \"96 aerei entro 3 miglia dal punto di mira\" significano che 96 aerei piazzarono il loro carico bellico entro 3 miglia (circa 5\u00a0km) dalla zona cittadina da colpire.\n1943.\nTutti i dati, salvo diversamente indicato, sono tratti da:\nEsito e perdite.\nLa battaglia di Berlino fu un fallimento per la RAF in quanto non si dimostr\u00f2 il colpo di grazia che Harris aveva predetto. Le 16 incursioni aeree su Berlino costarono al \"Bomber Command\" pi\u00f9 di 500 aerei, con i loro equipaggi uccisi o catturati, con un tasso di perdite del 5,8%, ben al di sopra del tasso massimo sostenibile del 5% che era stato considerato dalla RAF. Daniel Oakman precis\u00f2 che il \"Bomber Command\" perse 2.690 uomini sopra Berlino e circa 1.000 furono i prigionieri di guerra. Nel dicembre del 1943, per esempio, 11 equipaggi del 460\u00ba squadrone RAAF vennero persi nelle operazioni contro la citt\u00e0; nel gennaio e febbraio del 1944 altri 14 membri dell'unit\u00e0 furono uccisi. Venticinque aerei andarono distrutti e questo significava che la forza di combattimento dello squadrone doveva essere sostituita in tre mesi.\nLa battaglia di Berlino nel suo complesso, considerando anche gli attacchi principali condotti contro altre citt\u00e0 nello stesso arco di tempo, cost\u00f2 agli inglesi 1.047 bombardieri distrutti (circa 500 a Berlino e altri 557 nelle altre citt\u00e0 tedesche) e 1.682 danneggiati (954 a Berlino e 728 nelle altre citt\u00e0), e 7.000 uomini; il culmine delle perdite si ebbe nell'attacco su Norimberga il 30 marzo 1944, durante il quale andarono distrutti 94 bombardieri e 71 furono danneggiati, su un totale di 795 aerei. Charles Portal, capo di stato maggiore della RAF, si mostr\u00f2 dubbioso sulla volont\u00e0 di Harris nel continuare ad usare la tecnica del bombardamento a tappeto e Donald Bennett, capo dell'8\u00ba gruppo (quello incaricato di segnalare con delle bombe luminose gli obiettivi da colpire) critic\u00f2 l'operato dei suoi uomini accusandoli di sganciare prematuramente i loro ordigni durante il tragitto d'andata per migliorare le prestazioni degli aerei.\nI bombardamenti aerei provocarono devastazione e morte: il 22 novembre 1943 l'attacco uccise 2.000 berlinesi e 175.000 furono i senzatetto; la notte seguente 1.000 furono i morti e 100.000 i senzatetto. Tra dicembre e gennaio del 1944 le incursioni uccisero centinaia di persone ogni notte e provocarono tra i 20.000 e gli 80.000 senzatetto. Laurenz Demps ha stimato le perdite valutando\nSecondo Demps vi furono 7.480 morti (oltre a 2.194 dispersi), 17.092 feriti e 817.730 senzatetto. Secondo Reinhard R\u00fcrup ci furono circa 4.000 morti, 10.000 feriti e 450.000 senzatetto. Per Bonacina sono pi\u00f9 di 6.000 con Berlino distrutta al 18%.\nNonostante le devastazioni causate queste incursioni non raggiunsero i loro obiettivi. Il morale della popolazione civile tedesca non venne meno, le difese della citt\u00e0 ed i servizi essenziali furono mantenuti e la produzione bellica di Berlino non fu annientata, continuando anzi a crescere sino alla fine del 1944. La RAF aveva all'opposto dichiarato che avrebbe dovuto vincere la guerra con i bombardamenti sulla Germania fino a quando la sua economia ed il morale dei civili non sarebbe crollato."}
{"id": "77600", "revid": "287204", "url": "https://it.wikipedia.org/wiki?curid=77600", "title": "Ciclo di Malaussene", "text": ""}
{"id": "77607", "revid": "30610", "url": "https://it.wikipedia.org/wiki?curid=77607", "title": "Eagles", "text": "Gli Eagles sono un gruppo musicale rock statunitense proveniente da Los Angeles, formato nel 1971 originariamente da 4 componenti: Glenn Frey, Don Henley, Bernie Leadon e Randy Meisner; dopo vari cambiamenti di formazione e una lunga pausa dal 1980 al 1994, il gruppo si \u00e8 sciolto nel marzo 2016, a causa della morte di Glenn Frey avvenuta due mesi prima, per poi riunirsi nel 2017.\nIl loro disco \"Their Greatest Hits (1971-1975) \" ha venduto oltre 50 milioni di copie nel mondo di cui 38 milioni solo negli Stati Uniti. Con milioni di dischi venduti, gli Eagles sono considerati uno dei gruppi rock pi\u00f9 influenti degli anni settanta e della storia della musica contemporanea. Il successo della loro musica \u00e8 stato confermato nei decenni successivi, caratterizzati da diversi tour mondiali e intervallati da progetti individuali dei componenti del gruppo.\nIl loro stile risente dell'influenza di vari generi, quali il country rock, l'hard rock, ma anche il rock 'n' roll, il folk rock e persino il soft rock. Nel corso della loro carriera, oltre alle numerose raccolte gli Eagles hanno pubblicato 7 album discografici e 2 live ufficiali. Il loro album di maggior successo \u00e8 \"Hotel California\".\nBiografia.\nLa nascita e il primo album.\nIl gruppo nacque nel 1971 per opera dei fondatori Glenn Frey (chitarra) e Don Henley (batteria), gi\u00e0 membri della band di supporto di Linda Ronstadt, con l'aggiunta di Bernie Leadon (chitarra, banjo e mandolino) e Randy Meisner (basso). Con questa formazione il gruppo pubblic\u00f2 nel 1972 il primo album, \"Eagles\". Il lavoro, sorretto da alcune \"hit\" di successo come \"Take it Easy\" e \"Witchy Woman\", fece conoscere la band a tutta l'impresa discografica dell'epoca; in breve tempo, gli Eagles diventarono il punto di riferimento della musica della west coast di quel periodo alla stregua di un'altra band dell'epoca, i Poco.\nCambio di stile: \"Desperado\" e \"On the Border\".\nDopo il secondo album \"Desperado\" (accolto tiepidamente dal pubblico) gli Eagles optarono per un cambio di stile, con influenze pi\u00f9 rock che country. Nel 1974, con l'ausilio di un nuovo elemento (alla chitarra acustica Don Felder) la band pubblic\u00f2 \"On the Border\", in cui si trova il loro primo singolo da prima posizione in classifica: \"The Best of my Love\".\nLe tensioni e poi il capolavoro: \"Hotel California\".\nCol successo, per\u00f2, si originarono alcune tensioni all'interno della band. Leadon, decisamente orientato al country, non apprezzava la svolta \"elettrica\" in corso. All'indomani della pubblicazione del quarto lavoro della band (\"One of These Nights\"), nel 1975, Leadon abbandon\u00f2 la formazione.\nLeadon venne rimpiazzato da un chitarrista dall'anima decisamente rock, Joe Walsh. L'anno seguente gli Eagles pubblicarono \"Hotel California\" riconosciuto generalmente come il loro capolavoro. Il successo di vendite e di critica proiett\u00f2 la band nell'Olimpo del rock, dando un impulso deciso anche alla raccolta pubblicata pochi mesi prima, \"Their Greatest Hits (1971-1975)\", che si avvi\u00f2 rapidamente verso il record assoluto di vendite negli USA.\nL'inizio della crisi.\nIl maggiore successo coincise anche con maggiori lacerazioni in seno al gruppo: il bassista Randy Meisner gett\u00f2 la spugna dopo diversi contrasti con i compagni d'avventura, e il suo posto venne preso da Timothy B. Schmit (reduce dall'esperienza maturata con i Poco, in cui aveva sostituito lo stesso Meisner).\nIl gruppo entr\u00f2 per\u00f2 in crisi creativa, le canzoni faticavano ad uscire dalle penne dei cinque membri e prima di vedere l'uscita del nuovo album passarono tre anni (un tempo considerevole per una band solita pubblicare un LP all'anno). \"The Long Run\", il sesto album della band, usc\u00ec sul finire del 1979, ma soffre del clima non certo idilliaco in cui fu partorito. Il consumo di alcool e droga aveva portato alla degenerazione dei rapporti personali in seno alla band.\nL'ultimo concerto prima di una lunga pausa (senza tuttavia uno scioglimento ufficiale del gruppo) si tenne il 31 luglio 1980 e termin\u00f2 con un furioso litigio tra Frey e Felder; nello stesso anno venne pubblicato un doppio album dal vivo \"Eagles Live\" e nel 1982 una seconda raccolta \"Eagles Greatest Hits, Vol.2\".\nIl ritorno al successo.\nGli anni ottanta videro gli ex membri della band tentare la carriera solista: Frey e soprattutto Henley riuscirono a costruire un discreto successo, gli altri membri invece si divisero tra album solisti scarsamente rilevanti e collaborazioni con altri artisti.\nDon Henley nel 1984 pubblic\u00f2 il suo secondo album da solista, \"Building the Perfect Beast\" che ottenne un buon successo con il singolo di lancio \"The Boys of Summer\", pubblicato nello stesso anno; la canzone raggiunse la posizione numero 5 negli Stati Uniti e la numero 12 nel Regno Unito e fu inclusa da Rolling Stone alla posizione numero 416 nella lista delle \"500 migliori canzoni di tutti i tempi\". Successivamente \"The Boys of Summer\" venne inserita nella scaletta degli Eagles e comparve nel DVD live \"Farewell 1 Tour - Live from Melbourne\", pubblicato nel 2005.\nNel corso degli anni l'interesse del pubblico per gli Eagles non era diminuito, e nel 1993 venne decisa la realizzazione di un CD tributo alla band, con i loro pezzi migliori cantati dalle voci country pi\u00f9 in voga.\nIl disco vendette oltre tre milioni di copie, e ancora oggi \u00e8 il disco tributo che ha venduto di pi\u00f9 nella storia. Gli Eagles, ritrovatisi sul set del video musicale di lancio del CD, maturarono la decisione di rimettersi in attivit\u00e0, avendo per lo pi\u00f9 superato le proprie difficolt\u00e0 nei rapporti.\nNegli anni precedenti tutti i membri della band erano parsi categorici nel negare una reunion del gruppo. Don Henley era arrivato ad affermare pubblicamente che ci\u00f2 sarebbe accaduto quando l'inferno si fosse congelato. Nel 1994 \"Hell Freezes Over\" (\"L'inferno si congela\") segn\u00f2 il ritorno degli Eagles sulla scena con Timothy Drury alle tastiere. L'album contiene quattro inediti registrati in studio, pi\u00f9 un \"live\" dei loro maggiori successi. L'iniziativa fu premiata ancora una volta da un successo di vendite. Il tour susseguente la pubblicazione del disco si prolung\u00f2 su due anni (dal 1994 al 1996) e divenne una delle tourn\u00e9e di maggior successo della storia della musica rock. .\nTra lunghe tourn\u00e9e e periodi di distacco, l'attivit\u00e0 della band procedette pi\u00f9 che altro sulla forza dei vecchi successi. Nel 1998 gli Eagles furono inseriti nella Rock and Roll Hall of Fame, nel 2001 entrarono nella Vocal Group Hall of Fame.\nIl nuovo millennio e il nuovo album \"Long Road Out of Eden\".\nNel 2001 a febbraio, venne improvvisamente licenziato Don Felder per dissidi economici con Henley e Frey; il gruppo torn\u00f2 ad essere un quartetto, ma si rimise subito on the road per celebrare il trentennale.\nNel 2003 usc\u00ec un nuovo singolo, \"Hole in the World\", che anticipava la nuova raccolta di successi del passato \"The Very Best Of\", pubblicata negli Stati Uniti il 25 settembre dello stesso anno.\nNel 2004 part\u00ec l'ennesimo tour che culmin\u00f2 nel 2005 con l'uscita del nuovo DVD \"live\" della band \"Farewell I - Live from Melbourne\" contenente due canzoni inedite. Il 2006 vide la band impegnata ulteriormente nel vecchio continente con l'ultima parte del Farewell I tour e con la novit\u00e0 di un nuovo album in studio, \"Long Road Out of Eden\", pi\u00f9 volte rinviato, uscito in Italia il 26 ottobre 2007. Il nuovo singolo \"How Long\" (il titolo si riferisce verosimilmente alla lunga attesa dei fan per un nuovo disco, ma \u00e8 una cover di J. D. Souther che fu coautore di molti loro successi del passato) vedeva come lead vocalists Glenn Frey e Don Henley.\nL'album (doppio) ha una \"track list\" lunghissima rispetto agli album precedenti (che uscirono tutti quando gli unici supporti erano il vinile e la cassetta analogica), 20 canzoni - 11 sul primo cd e 9 sul secondo, e dava quindi spazio ai quattro membri per soddisfare i fan diversamente legati ad ognuno di loro.\nIn seguito alla pubblicazione e la promozione del nuovo album il gruppo inizi\u00f2 una serie di tour, il \"Long Road Out of Eden Tour\" che dur\u00f2 pi\u00f9 di 3 anni per finire nel tardo 2010.\n\"History of the Eagles\", la morte di Glenn Frey e lo scioglimento.\nNel 2013 il gruppo intraprese un nuovo tour in Nord America per promuovere il documentario \"History of the Eagles\", pubblicato a febbraio dello stesso anno. Il tour vedeva il ritorno nella formazione di Bernie Leadon, mentre la presenza di Randy Meisner, pur auspicata dalla band, non fu possibile a causa dei problemi di salute del bassista e cantante.\nLa band annuncia per il 2016 un tour per celebrare i 40 anni dalla pubblicazione di Hotel California, oltre la possibile uscita di un nuovo album.\nTuttavia la sera del 18 gennaio 2016 si spegne Glenn Frey all'et\u00e0 di 67 anni. La causa della morte \u00e8 una complicanza dell'artrite reumatoide, malattia di cui soffriva il chitarrista da qualche mese, e dalle complicazioni di un'operazione all'intestino. L'annuncio \u00e8 stato dato dal sito ufficiale degli Eagles alle ore 22:50: \"\u00c8 con grande dispiacere che informiamo della scomparsa del nostro compagno e fondatore degli Eagles Glenn Frey, avvenuta a New York luned\u00ec 18 gennaio 2016. Glenn ha combattuto nelle ultime settimane una battaglia coraggiosa\". \u00c8 stato uno dei principali fondatori degli Eagles dagli anni '70. La band lo tributer\u00e0 alla cerimonia di premiazione dei Grammy Awards il mese successivo, eseguendo \"Take It Easy\" insieme a Jackson Browne. Questa sar\u00e0 l'ultima esibizione in assoluto della band.\nIl 10 marzo 2016 il batterista Don Henley annuncia in un'intervista alla BBC Radio 2 che la band ha deciso di sciogliersi a causa della morte di Glenn Frey avvenuta due mesi prima, pertanto il tour annunciato non avr\u00e0 luogo.\nReunion (2017-presente).\nContrariamente da quanto dichiarato da Don Henley l'anno precedente, gli Eagles decidono di riunirsi per alcuni concerti, annunciando l'ingresso in formazione di Deacon Frey (figlio di Glenn) insieme ad un altro ospite speciale, poi rivelatosi essere il noto cantante country Vince Gill.\nIl 20 agosto 2018 la Recording Industry Association of America ha certificato ufficialmente 38 milioni di copie vendute per la raccolta \"Their Greatest Hits (1971-1975)\", che \u00e8 dunque diventato il disco pi\u00f9 venduto di sempre negli Stati Uniti superando \"Thriller\" di Michael Jackson. Lo stesso giorno sono state certificate anche le 26 milioni di copie di \"Hotel California\", che nella medesima classifica sale al terzo posto dietro \"Thriller\".\nStile musicale.\nGli Eagles si incanalarono lungo la scia del folk rock dei Byrds e poi del country rock dei Flying Burrito Brothers, ricercando l\u2019impasto di strumentazioni classiche come quelle del banjo, del violino e della chitarra pedal steel con quelle elettriche di basso e chitarra, oltre che della batteria, in prospettiva di sonorit\u00e0 hard rock che fossero di richiamo per una platea pi\u00f9 vasta di fruitori.\nL\u2019itinerario stilistico part\u00ec dall\u2019easy listening del primo album, a cui contribuivano l\u2019uso di chitarre acustiche e calde armonie vocali. Nel quadro del genere country segu\u00ec poi una parziale sterzata verso il rock e l\u2019adozione di uno stile country-rock, per raggiungere a met\u00e0 decennio un\u2019alchimia unica che li vide interpreti di sonorit\u00e0 country pop. Gli ultimi due passaggi stilistici si ebbero con l\u2019album \"Hotel California\", contrassegnato da atmosfere che si lasciano alle spalle il country per deviare verso il rock, e con il successivo lavoro, che presenta un sound soft-pop affiancato al rock e in cui i fiati danno una dimensione sonora che si avvicina al rhythm and blues."}
{"id": "77612", "revid": "1543377", "url": "https://it.wikipedia.org/wiki?curid=77612", "title": "Formula di Erlang B", "text": "Nella teoria dei sistemi a coda Erlang B \u00e8 la probabilit\u00e0 di blocco in un sistema a pura perdita cio\u00e8 senza possibilit\u00e0 di accomodamento in coda. Essa esprime la probabilit\u00e0 che un cliente (o pi\u00f9 in generale una richiesta di servizio) in arrivo in un sistema con m serventi e senza possibilit\u00e0 di accodamento venga rifiutato in quanto tutti i serventi sono occupati. \nDescrizione.\nTale probabilit\u00e0 \u00e8 funzione del numero di serventi \"m\" e del traffico offerto \"A\" erlang ed \u00e8 data da:\nLa formula in formato compatto \u00e8 di difficile computazione e viene offerta generalmente in forma tabulata. Pi\u00f9 algoritmicamente aggredibile \u00e8 il formato ricorsivo:\n\"dove:\"\nL'ipotesi sottostante alla distribuzione Erlang B \u00e8 che il processo sia a perdita: una richiesta ricevuta e non soddisfatta viene persa.\nTale formula \u00e8 utilizzata per dimensionare il numero di linee in uscita da un centralino telefonico al fine di garantire una probabilit\u00e0 di blocco inferiore a una soglia desiderata per un certo valore di traffico offerto.\nIl nome Erlang B \u00e8 in onore dell'ingegnere danese Agner Krarup Erlang che ha studiato per primo queste problematiche relative al traffico agli inizi del XX secolo.\nGeneralizzazione per valori reali di m.\nIn certi casi, tipicamente in fase di dimensionamento, pu\u00f2 essere utile disporre di una formula che consente il calcolo per valori di m reali (ovviamente positivi):\nDalla Erlang B alla Gamma alla Dirichlet.\nSe si hanno \"k\" indipendenti v.c. casuali distribuite ciascuna come una variabile casuale Gamma con un parametro comune a tutti e unitario e un parametro individualizzato (si tratta dunque di v.c. dette Erlang B, ciascuna con il proprio parametro)\ndefinendo la loro somma come\nallora si ha che\ndove Dirk \u00e8 una variabile casuale di Dirichlet."}
{"id": "77613", "revid": "228587", "url": "https://it.wikipedia.org/wiki?curid=77613", "title": "Pila", "text": ""}
{"id": "77614", "revid": "767487", "url": "https://it.wikipedia.org/wiki?curid=77614", "title": "Mio zio Beniamino, l'uomo dal mantello rosso", "text": "Mio zio Beniamino, l'uomo dal mantello rosso (\"Mon oncle Benjamin, l'homme \u00e0 l'habit rouge\"), anche noto semplicemente come Mio zio Beniamino, \u00e8 un film del 1969 diretto da \u00c9douard Molinaro.\nTrama.\nBeniamino Rathery, giovane medico, \u00e8 pieno di debiti e deve sposare la ricca Arabella, ma l'idea del matrimonio lo atterrisce. Il caso vuole che Arabella si innamori di un altro. Beniamino sta gi\u00e0 tirando un sospiro di sollievo quando arriva il ricatto di Manette, ragazza lungamente corteggiata, figlia di un locandiere affatto convinto di darla in moglie allo squattrinato dottore: o il matrimonio o l'abbandono. Cos\u00ec, messo alle strette, sceglie deliberatamente la prigione al matrimonio. All'uscita di galera per\u00f2 finir\u00e0 comunque per accasarsi con la bella Manette."}
{"id": "77615", "revid": "1543377", "url": "https://it.wikipedia.org/wiki?curid=77615", "title": "Principio d'induzione", "text": "Il principio d'induzione (da non confondersi con il metodo di induzione) \u00e8 un enunciato sui numeri naturali che in matematica trova un ampio impiego nelle dimostrazioni, per provare che una certa propriet\u00e0 \u00e8 valida per tutti i numeri interi. L'idea intuitiva alla sua base \u00e8 l'effetto domino: affinch\u00e9 le tessere da domino disposte lungo una fila cadano tutte sono sufficienti due condizioni:\nIl principio d'induzione estende quest'idea al caso in cui la fila sia composta da infinite tessere.\nEnunciato formale.\nIl principio d'induzione asserisce che se formula_1 \u00e8 una propriet\u00e0 che vale per il numero 0, e se formula_2 per ogni formula_3, allora formula_4 vale per ogni formula_3.\nIn simboli:\ndove formula_7 e formula_3 sono numeri naturali.\nStoria.\nLa prima attestazione specifica del principio \u00e8 del 1861, a opera di Robert Grassmann. Il suo primo utilizzo in una dimostrazione risale al 1575 da parte dell'italiano Francesco Maurolico. Nel XVII secolo Pierre de Fermat ne raffin\u00f2 l'utilizzo formulandolo come \"principio della discesa infinita\", e la nozione compare anche chiaramente nei lavori pi\u00f9 tardi di Blaise Pascal (1653). L'espressione \"induzione matematica\" apparentemente sembra essere stata coniata dal logico e matematico A. De Morgan nei primi del XIX secolo. \nLa sua formulazione completa, usata ancora oggi, \u00e8 essenzialmente quella data da Giuseppe Peano nei suoi \"Arithmetices Principia\", pubblicati nel 1889. \nIl principio d'induzione deriva direttamente dal quinto assioma di Peano, ed \u00e8 ad esso equivalente: assumendolo cio\u00e8 come assioma, ne deriva il quinto assioma di Peano.\nDimostrazioni per induzione.\nIl \"principio d'induzione\" offre un importante strumento per le dimostrazioni.\nPer dimostrare che un certo asserto formula_4 in cui compare un numero naturale formula_3 vale per qualunque formula_11 si pu\u00f2 sfruttare il principio d'induzione nel seguente modo:\nSi pone formula_12,\ne quindi si conclude che l'insieme formula_17 dei numeri per cui vale formula_4 coincide con l'insieme dei numeri naturali.\nIl punto 1 \u00e8 generalmente chiamato \"base dell'induzione\", il punto 2 \"passo induttivo\".\nUn modo intuitivo con cui si pu\u00f2 guardare a questo tipo di dimostrazioni \u00e8 il seguente: se disponiamo di una dimostrazione della \"base\" \ne del \"passo induttivo\" \nallora chiaramente possiamo sfruttare queste dimostrazioni per dimostrare formula_13 usando la regola logica modus ponens su formula_14 (la base) e formula_29 (che \u00e8 un caso particolare del passo induttivo per formula_30), poi possiamo dimostrare formula_31 poich\u00e9 adesso usiamo il modus ponens su formula_13 e formula_33, cos\u00ec per formula_34, formula_35, eccetera... \u00e8 chiaro a questo punto che possiamo produrre una dimostrazione in un numero finito di passi (eventualmente lunghissimo) di formula_4 per qualunque numero naturale formula_3, da cui deduciamo che formula_4 \u00e8 vero per ogni formula_11.\nEsempio.\nDimostriamo che vale l'asserto: per ogni formula_40 risulta:\nAbbiamo in questo caso definito formula_42.\nla dimostrazione di questa affermazione diventa pi\u00f9 semplice dopo aver premesso che sommare i primi \"n+1\" numeri interi equivale ad aggiungere \"n+1\" alla somma dei primi n numeri interi, cio\u00e8 che:\nquindi la dimostrazione che cerchiamo si ottiene aggiungendo \"n+1\" a formula_4 e verificando che il risultato coincida con formula_21\ni passaggi algebrici sono dunque:\nQuesto conclude la dimostrazione del \"passo induttivo\".\nAvendo dunque verificato la validit\u00e0 sia della base dell'induzione che del passo induttivo, possiamo concludere che la formula\n\u00e8 vera per ogni formula_54.\nIl principio d'induzione forte.\nIl principio d'induzione forte deriva da una versione con ipotesi apparentemente pi\u00f9 restrittive del quinto assioma di Peano, ma equivalente: se formula_55 \u00e8 un sottoinsieme dell'insieme formula_56 dei numeri naturali tale che \nallora formula_63\nLa parola \"forte\" \u00e8 legata al fatto che questa formulazione richiede delle ipotesi apparentemente pi\u00f9 forti e stringenti per inferire che l'insieme formula_17 coincide con formula_56: per ammettere un numero nell'insieme \u00e8 richiesto infatti che \"tutti\" i precedenti ne facciano gi\u00e0 parte (e non solo \"il\" numero precedente). \nIn pratica, la propriet\u00e0 formula_66 deve valere non solo per \"n\", ma per ogni formula_67. Non \u00e8 difficile dimostrare la sua \"equivalenza logica\" con il principio d'induzione, ragionando cos\u00ec: se vale per 1 (o 0), vale anche per il suo successore, e per il successore di quest'ultimo, etc., fino a \"n\". Inoltre, se la propriet\u00e0 vale per ogni numero minore di n, vale anche per 1 (o 0), e se vale per b, vale anche per b+1 \u2264 n, ed \u00e8 perci\u00f2 equivalente al principio d'induzione.\nUtilit\u00e0 del principio di induzione forte.\nQuesta formulazione, talvolta, rende pi\u00f9 agevoli le dimostrazioni per induzione, data la possibilit\u00e0 di disporre di una platea pi\u00f9 ampia di ipotesi (tutti i numeri minori di formula_3) per la dimostrazione del successivo \"passo induttivo\". Questo si verifica, ad esempio, nella dimostrazione della fattorizzabilit\u00e0 dei numeri interi (v. teorema fondamentale dell'aritmetica): laddove, nella dimostrazione, si voglia usare il principio d'induzione, la regressione da un numero \"n\" a fattori pi\u00f9 piccoli non porta al numero precedente \"m\" ma a numeri pi\u00f9 piccoli. In tal caso il principio di induzione debole non sarebbe utile. La stessa situazione si incontra nella fattorizzazione dei polinomi.\nForme equivalenti del principio d'induzione.\nIn totale le forme del principio d'induzione sono 4:\nQueste forme sono equivalenti nel senso che assumendone vera una si possono dimostrare le altre tre.\nL'induzione \u00e8 un assioma o un teorema?\nGeneralmente, il principio d'induzione \u00e8 indicato come assioma dei numeri naturali: a volte viene considerato al posto del quinto assioma di Peano, ottenendo un modello equivalente, in quanto, come detto in precedenza, i due sono equivalenti. La teoria che si ottiene considerando gli assiomi classici di Peano formalizzati (cio\u00e8 gli assiomi dell'aritmetica di Peano) eccettuato il principio d'induzione viene chiamata aritmetica di Robinson ed ammette modelli alternativi in cui il principio d'induzione \u00e8 falso.\nEsistono per\u00f2 alcuni sistemi logici in cui esso pu\u00f2 essere dimostrato: ad esempio, quando viene usato l'assioma\novvero\nnoto anche come \"principio del buon ordinamento per i numeri naturali\".\nIn realt\u00e0, questo assioma aggiuntivo \u00e8 una \"formulazione alternativa\" del principio d'induzione matematica: i due assiomi sono infatti equivalenti.\nInfatti se un insieme non vuoto non ha minimo lo \"0\" non gli appartiene. Assumendo poi che numeri inferiori a \"m\" numeri non gli appartengono, allora anche m non gli appartiene (altrimenti sarebbe il minimo. Applicando l'induzione forte si ottiene che nessun numero gli appartiene.\nViceversa, dato un insieme goda delle due propriet\u00e0 enunciate dal principio d'induzione senza coprire tutto formula_56. Esister\u00e0, per il buon ordinamento, il minimo numero che non gli appartiene e sia questo \"m\". Allora \"m\" non pu\u00f2 essere \"0\". Il suo precedente \"m-1\" non rispetta l'ipotesi induttiva.\nTuttavia, in alcuni casi il principio d'induzione non \u00e8 considerato assioma, ci\u00f2 dipende da come \u00e8 definito l'insieme dei numeri naturali.\nSe definisco l'insieme formula_56 per via assiomatica (con gli assiomi di Peano) avr\u00f2 che il principio d'induzione \u00e8 un assioma, come precedentemente detto, viceversa se definisco l'insieme formula_56 come il pi\u00f9 piccolo insieme induttivo contenuto in formula_72, e pi\u00f9 precisamente come l'intersezione di tutti gli insiemi induttivi contenuti in formula_72, avr\u00f2 che il principio d'induzione non si potr\u00e0 considerare un assioma non essendo l'insieme formula_56 definito per via assiomatica, ma sar\u00e0 una conseguenza del fatto che formula_56 \u00e8 il pi\u00f9 piccolo insieme induttivo.\nGeneralizzazioni.\nBase di partenza diversa da zero.\nUna prima generalizzazione molto elementare consiste nel far partire l'induzione da un numero naturale \"k\" diverso da zero. Ovvero: se vogliamo dimostrare che un enunciato formula_4 vale per ogni numero naturale formula_3 maggiore o uguale di un numero prefissato formula_7 applichiamo la tecnica di dimostrazione per induzione considerando come \"base\" dell'induzione formula_79 anzich\u00e9 formula_14.\nInduzione transfinita.\nIl principio d'induzione transfinita generalizza il \"principio d'induzione\" alla classe degli ordinali transfiniti \"On\" (di cui i numeri naturali sono un sottoinsieme).\nEsso afferma che se formula_17 \u00e8 un sottoinsieme della classe formula_82 di tutti gli ordinali che verifica le seguenti due propriet\u00e0:\nallora formula_17 coincide con l'intera classe degli ordinali formula_82.\nIl \"principio d'induzione transfinita\", a differenza del \"principio d'induzione forte\", \u00e8 un principio strettamente pi\u00f9 potente del \"principio d'induzione\", infatti esistono teoremi come il Teorema di Goodstein che possono essere dimostrati per induzione transfinita ma non possono essere dimostrati mediante l'induzione semplice.\nErrori e fraintendimenti.\nUna classica applicazione sbagliata del principio d'induzione \u00e8 la seguente \"dimostrazione\" che porta a concludere che\nRagioniamo per induzione sulla grandezza dei possibili insiemi di cavalli: dimostriamo che per ogni formula_92 vale formula_4=\"un insieme di formula_3 cavalli contiene tutti cavalli dello stesso colore\":\nSegue dal principio d'induzione che qualunque sia il numero di cavalli presenti al mondo, questi hanno tutti lo stesso colore.\nLa dimostrazione del passo induttivo precedente \u00e8 solo apparente: infatti per \"n\"=1 i due insiemi di \"n\" elementi hanno in comune \"n\"-1 = 0 elementi e non si pu\u00f2 quindi dedurre che \"n\"+1 = 2 cavalli abbiano lo stesso colore."}
{"id": "77616", "revid": "125288701", "url": "https://it.wikipedia.org/wiki?curid=77616", "title": "Ossidoriduzione", "text": "Ossidoriduzione o redox (composto dall'inglese reduction\", riduzione e oxidation\", ossidazione), in chimica, indica tutte quelle reazioni chimiche in cui cambia il numero di ossidazione degli atomi, cio\u00e8 in cui si ha un passaggio di elettroni da una specie chimica ad un'altra.\nQuesto tipo di reazione pu\u00f2 variare da un semplice processo redox (come l'ossidazione del carbonio che genera diossido di carbonio o la riduzione del carbonio dall'idrogeno che produce metano) fino alla pi\u00f9 complessa ossidazione degli zuccheri nel corpo umano, attraverso una serie di complicati processi di trasferimento degli elettroni.\nRiduzione e ossidazione.\nUna reazione redox pu\u00f2 essere pensata come lo svolgersi contemporaneo di due distinte \"semireazioni\":\nQuindi le semireazioni di riduzione e di ossidazione comportano sempre un cambiamento nel numero di ossidazione; in particolare un'ossidazione comporta un incremento del numero di ossidazione, mentre una riduzione comporta una diminuzione del numero di ossidazione.\nLe semireazioni di riduzione e ossidazione possono essere rappresentate nel seguente modo:\nessendo \"n\" il numero (o le moli) di elettroni scambiati durante la reazione, \u00e8 uguale in entrambe le semireazioni.\nLa reazione redox globale pu\u00f2 essere quindi rappresentata come:\nIn elettrochimica, le specie chimiche coinvolte direttamente nel processo di trasferimento di elettroni vengono dette \u00abspecie elettroattive\u00bb, per distinguerle da eventuali altre specie chimiche presenti nel sistema che non subiscono riduzione o ossidazione.\nBilanciamento delle reazioni di ossidoriduzione.\nLe reazioni chimiche di ossidoriduzione possono essere bilanciate con vari metodi, tra cui il \"metodo ionico-elettronico\". Questo metodo consiste nei seguenti passaggi:\nMeccanismo di reazione.\nUna reazione redox pu\u00f2 avvenire in due modi:\nNel caso di reazione in fase eterogenea all'interfaccia elettrodo-elettrolita, la reazione redox \u00e8 preceduta e seguita da diversi stadi di reazione, per cui il meccanismo di reazione \u00e8 in genere costituito dai seguenti stadi di reazione:\nA ciascuno di questi stadi \u00e8 associata una sovratensione, cio\u00e8 una variazione del potenziale di cella rispetto alle condizioni di equilibrio. In particolare si ha:\nAllo stadio cineticamente determinante \u00e8 associata la sovratensione pi\u00f9 elevata.\nApplicazioni.\nLe reazioni di ossidoriduzione sono alla base di moltissimi processi biochimici essenziali alla vita (un esempio \u00e8 la respirazione) e sono sfruttate per la produzione di composti chimici (ad esempio nel processo cloro-soda per ottenere cloro e idrossido di sodio) e nell'ambito della chimica elettroanalitica.\nSe i reagenti vengono mantenuti separati ma viene garantito il contatto elettrico tramite materiali conduttori, \u00e8 possibile intercettare il flusso di elettroni e sfruttarlo per produrre corrente elettrica continua, il cui potenziale dipende dalla natura chimica delle specie coinvolte. Tale principio viene sfruttato nella pila.\nUna reazione di ossidoriduzione pu\u00f2 avvenire spontaneamente o essere forzata in senso inverso tramite l'applicazione di un opportuno potenziale elettrico. Questo fenomeno \u00e8 ampiamente sfruttato nelle pile ricaricabili e nelle batterie per autotrazione (che fungono da accumulatori di energia elettrica sotto forma di energia chimica), nonch\u00e9 nel processo di elettrolisi.\nOssidoriduzione del carbonio.\nL'atomo di carbonio in natura si trova in differenti stati di ossidazione e in chimica organica il numero di ossidazione dipende da numerosi fattori; esso pu\u00f2 essere anche frutto di una media che porta a un numero di ossidazione razionale (per esempio nel propino il numero di ossidazione medio dei carboni \u00e8 pari a -4/3). Non si pu\u00f2 quindi definire a priori una regola precisa, tuttavia generalmente il suo valore segue il seguente ordine:\nDove il carbonio assume valore +1 quando \u00e8 legato con un elemento pi\u00f9 elettronegativo, 0 quando \u00e8 legato con un altro carbonio e -1 quando \u00e8 legato con un elemento pi\u00f9 elettropositivo: il carbonio avr\u00e0 quindi numero di ossidazione pari a -4 nel metano e a +4 nell'anidride carbonica.\nIn generale quindi la concezione di ossidoriduzione in chimica organica \u00e8 molto diversa rispetto a quella comune, sebbene il meccanismo sia analogo; infatti per riduzione di un carbonio generalmente si intende l'addizione di un idrogeno o di un elemento pi\u00f9 elettropositivo del carbonio, come nell'idrogenazione di un alchene, mentre per ossidazione si intende l'addizione di un ossigeno o generalmente di un elemento pi\u00f9 elettronegativo del carbonio, come in un'epossidazione.\nGli atomi di carbonio a diverso grado di ossidazione nel catabolismo ossidativo vengono portati al grado massimo di ossidazione (CO2) con recupero di energia (processo di respirazione). Il processo inverso invece che prevede l'anabolismo riduttivo del carbonio dell'anidride carbonica a carbonio organico \u00e8 la fotosintesi clorofilliana.\nIn molti batteri questo non \u00e8 possibile, in quanto non arrivano alla produzione di CO2, si fermano solamente agli alcoli. Questo processo dei batteri prende il nome di \"fermentazione\".\nQuindi gli elettroni possono essere trasferiti da uno stato all'altro in quattro modi diversi:\nGli enzimi che catalizzano le reazioni di ossidoriduzione sono detti \"ossidoreduttasi\". Alcuni importanti esempi di questa classe di enzimi sono le deidrogenasi e le flavoproteine. Le molecole che subiscono il processo di ossidoriduzione opposto (cio\u00e8 si riducono se la sostanza organica si ossida, o viceversa) sono poche e sono detti \"accettori di equivalenti riducenti\". I pi\u00f9 comuni sono: NAD, NADP, FAD, FMN.\nParticolari tipi di reazioni redox.\nNell'ambito delle reazioni redox esistono due tipi di reazione molto particolari: reazioni redox influenzate da pH e reazioni di dismutazione.\nLe prime sono delle reazioni il cui andamento \u00e8 influenzato dal pH della soluzione di partenza; ci\u00f2 vuol dire che a seconda del pH si possono ottenere diversi prodotti a partire dagli stessi reagenti. Un esempio di queste reazioni \u00e8 la reazione dello ione permanganato MnO, la cui soluzione \u00e8 di colore violaceo:\nNei casi di queste reazioni particolari \u00e8 quindi necessario specificare il pH dell'ambiente di reazione.\nIl secondo particolare tipo di ossidoriduzioni sono le cosiddette reazioni di dismutazione o disproporzione; pi\u00f9 precisamente queste reazioni sono caratterizzate dalla contemporanea ossidazione e riduzione di una stessa specie chimica. I prodotti sono quindi specie chimiche diverse contenenti lo stesso elemento iniziale che in parte si \u00e8 ridotto e in parte si \u00e8 ossidato.\nPer il loro bilanciamento esistono due metodi ugualmente validi: prendendo, ad esempio, la reazione KClO \u2192 KClO3 + KCl si pu\u00f2 bilanciare cos\u00ec:"}
{"id": "77617", "revid": "339392", "url": "https://it.wikipedia.org/wiki?curid=77617", "title": "Redox", "text": ""}
{"id": "77618", "revid": "1613185", "url": "https://it.wikipedia.org/wiki?curid=77618", "title": "Alessandro il Grande (disambigua)", "text": ""}
{"id": "77621", "revid": "287204", "url": "https://it.wikipedia.org/wiki?curid=77621", "title": "Falange macedone", "text": "La falange macedone era una particolare formazione dell'esercito del Regno di Macedonia, introdotta dal sovrano Filippo II di Macedonia, padre di Alessandro Magno, durante la sua radicale riforma delle forze armate.\nOrigini.\nFilippo II di Macedonia era stato prigioniero dei Tebani (368-365 a.C.) quando Tebe era divenuta la maggior potenza militare della Grecia grazie alla sconfitta inflitta a Sparta nella battaglia di Leuttra (371 a.C.); ebbe cos\u00ec modo di vedere in azione il \"Battaglione sacro\" ed il rivoluzionario schieramento detto \"falange obliqua\", inventato da Epaminonda ispirandosi anche all'idea di Pagonda.\nFatto tesoro dell'esperienza tebana, Filippo riform\u00f2 le forze di fanteria del regno di Macedonia, superando il vecchio modello della falange oplitica anche grazie alla rivalutazione dei corpi di fanteria leggera operata dallo stratego ateniese Ificrate, i cui \"peltasti\" si erano ben portati nella guerra di Corinto (392 a.C.).\nDescrizione.\nLa falange macedone riuniva al suo interno diversi reparti di fanteria pesante:\nLo schieramento della falange era rettangolare, con la fronte al nemico: le lunghe \"sarisse\" delle prime file venivano puntate orizzontalmente davanti alla falange, mentre quelle dei compagni pi\u00f9 arretrati venivano tenute in alto e abbassate solo nel momento dell'impatto con il nemico, quando le file della falange si comprimevano. In questo modo, una falange pronta al combattimento assumeva l'aspetto di un gigantesco istrice: durante l'assalto le prime sarisse colpivano il nemico e costringevano chi riusciva ad evitarle a restare in mezzo alle loro aste, fornendo alle sarisse delle file retrostanti dei bersagli fissi su cui concentrarsi. Schiacciati gli uni contro gli altri, gli uomini della \"t\u00e0xis\" si proteggevano vicendevolmente con gli scudi portati sulla spalla.\nIl principale difetto dello schieramento di fanteria pesante macedone era la vulnerabilit\u00e0 ai fianchi. Compito degli \"hypaspistai\" era appunto proteggere i fianchi dei fanti armati di \"sarissa\" o altre armi leggere sfruttando la loro maggior rapidit\u00e0 per le azioni di disturbo con proiettili o nel corpo-a-corpo. Ulteriore protezione veniva garantita dalla mobilissima cavalleria degli \"et\u00e8ri\", solitamente posizionata ai fianchi dello schieramento macedone.\nLa sconfitta della falange tebana ad opera dei macedoni di Filippo nella Battaglia di Cheronea (338 a.C.) dimostr\u00f2 la supremazia dell'esercito macedone sui convenzionali schieramenti del mondo classico.\nDurante la battaglia del Granico (334 a.C.), nel corso della conquista dell'Asia Minore, la tattica di Alessandro fu di aprire dei varchi nella fanteria nemica, lasciando poi spazio alla cavalleria per spezzare l'esercito persiano (che era disposto lungo le ripide rive del fiume), permettendo alla falange macedone di caricare con le \"sarisse\", ponendo fine alla battaglia.\nQuesto tipo di falange fu riutilizzata con piccoli ritocchi dai diadochi e rimase la formazione base in quasi tutto il mondo ellenico. Questa tattica era estremamente efficace contro la fanteria disorganizzata e la cavalleria. Inoltre non vi era la tendenza, a differenza della normale falange greca, che gli uomini del fianco sinistro avanzassero piegando la formazione. La falange macedone, dopo alcune vittorie contro Roma, venne tuttavia sconfitta nella Battaglia di Pidna; le legioni sfruttarono la loro superiore mobilit\u00e0 per aggirare le falangi macedoni e attaccarle lateralmente o nei punti scoperti: infatti la falange, per inseguire i soldati romani, si era scompattata rimanendo scoperta nei fianchi e si era spinta su un terreno collinare su cui era praticamente impossibile mantenere la formazione. Questa sconfitt\u00e0 segn\u00f2 il declino della falange, ormai troppo dissimile da quella alessandrina, e l'ascesa dell'ormai pi\u00f9 versatile legione romana."}
{"id": "77624", "revid": "34971", "url": "https://it.wikipedia.org/wiki?curid=77624", "title": "Cach\u00e9", "text": "Cach\u00e9 \u00e8 un database management system proprietario, basato su M technology, prodotto da InterSystems.\nInterSystems usa il termine \"postrelazionale\" per descriverne le caratteristiche. Cach\u00e9 fornisce accesso tramite SQL, Object e in maniera multidimensionale agli stessi dati ed eliminando il Mapping tra Oggetti e relazioni.\nEsistono versioni di Cach\u00e9 sia per Windows, sia per diverse versioni di Unix e distribuzioni di Linux, sia per le piattaforme OpenVMS.\nLa memorizzazione dei dati in Cach\u00e9 avviene utilizzando i b-tree basati su array multidimensionali (conosciuti anche con il nome di \"MUMPS globals\", sebbene InterSystems preferisca non utilizzare questo termine). In molte applicazioni sono utilizzati per accedere ai dati metodi Object e/o SQL. Cach\u00e9 fornisce linguaggi di sviluppo \"Cach\u00e9 ObjectScript\" e \"Cach\u00e9 Basic\" per facilitare al programmatore la creazione e lo sviluppo di applicazioni che interagiscono con il DBMS stesso. Fornisce inoltre interfacce esterne che permettono il Native Object Binding con diversi linguaggi di programmazione quali C++, Java, EJB, ActiveX. Gli accessi relazionali mediante JDBC e ODBC sono implementati tramite Direct interface e risultano essere molto performanti. Inoltre sono supportati anche accessi mediante XML e Web service. Sono supportate anche le Cach\u00e9 Server Pages, che permettono di sviluppare rapidamente applicazioni web-based garantendo un'eccezionale velocit\u00e0 di elaborazione transazionale, enormi livelli di scalabilit\u00e0 e query in tempo reale su dati transazionali - con minimi requisiti di manutenzione.\nI principali clienti e utilizzatori di Cach\u00e9 sono i grandi ospedali degli USA, ma anche strutture ospedaliere in Italia, che lo usano per la memorizzazione elettronica dei dati dei pazienti, e istituzioni finanziarie come Ameritrade.\nI principali concorrenti di Cach\u00e9 sono IBM DB2, MS-SQL di Microsoft e Oracle.\nRispetto agli altri sistemi relazionali, per quanto riguarda applicazioni simili, Cach\u00e9 pu\u00f2 fornire spesso un rendimento pi\u00f9 elevato (o a parit\u00e0 di risorse hardware pu\u00f2 sostenere un numero maggiore di utenti). Questa caratteristica \u00e8 condivisa con gli altri sistemi basati su M technology. In molte situazioni la differenza di prestazioni, con i concorrenti, \u00e8 abissale. Questo vantaggio in performance viene pagato, sempre nel confronto con altri sistemi relazionali, da una perdita di flessibilit\u00e0; ne risulta la necessit\u00e0 di una formazione specifica per il personale con aggiornamenti diversi dallo standard attuale dei database e delle versioni \"chiuse\" del programma, associate a degli specifici strumenti di sviluppo, disponibili presso un solo venditore.\nIntegrazione di Sistemi.\nIntersystems ha sviluppato sulla propria piattaforma Cach\u00e9 un software chiamato Ensemble, per il rapido sviluppo dell'integrazione tra sistemi diversi."}
{"id": "77631", "revid": "22416", "url": "https://it.wikipedia.org/wiki?curid=77631", "title": "Tiscali (sito archeologico)", "text": "Il villaggio di Tiscali \u00e8 un sito archeologico situato in Sardegna, al confine fra i comuni di Dorgali (che ne detiene il 90% del territorio) e Oliena (il restante 10%).\nCollocazione geografica.\nSi trova sul monte Tiscali, una piccola montagna alta 518 m s.l.m. al confine tra il Supramonte di Oliena e il Supramonte di Dorgali. Sulla sommit\u00e0 del monte si trova un'enorme dolina carsica all'interno della quale si trovano i resti del villaggio, costruito nel corso dell'Et\u00e0 Nuragica (XV/XIV - IX/VIII secolo a.C.), frequentato e ristrutturato durante l'Et\u00e0 romana (II/I secolo a.C.). Con ogni probabilit\u00e0 il sito \u00e8 stato frequentato anche nel corso dell'Et\u00e0 prenuragica.\nIl villaggio.\nIl villaggio \u00e8 interamente costruito lungo le pareti della dolina e non risulta visibile fino a quando non si raggiunge l'interno della cavit\u00e0, attraverso un'ampia apertura nella parete rocciosa. Fu visitato nel 1910 da Ettore Pais, quando si trovava ancora in ottime condizioni di conservazione. Il villaggio fu descritto e fotografato soltanto nel 1927, ad opera di Antonio Taramelli. Nel 1999 Susanna Massetti ha effettuato i primi e finora unici scavi nel sito per conto della Soprintendenza per i beni archeologici per le province di Sassari e Nuoro. Nel 2005 Fabrizio Delussu (Museo archeologico di Dorgali) ha realizzato uno studio preliminare dei materiali rinvenuti nel corso degli scavi, esame che gli ha consentito di formulare una nuova interpretazione del sito.\nRitrovamenti, saccheggi e salvaguardia del sito.\nDecenni di incuria e di saccheggi hanno notevolmente danneggiato il sito che nonostante ci\u00f2 rimane un luogo dall'atmosfera molto suggestiva. Sulla parete rocciosa della dolina si apre inoltre un ampio finestrone dal quale si domina la sottostante valle di Lanaittu, a pochi chilometri da Dorgali e da Oliena.\nNel 1995 \u00e8 stato avviato un progetto di recupero e salvaguardia del sito che \u00e8 stato affidato alla Cooperativa Ghivine di Dorgali, in accordo con il Comune di Dorgali e la Soprintendenza per i Beni Archeologici per le province di Sassari e Nuoro. Il sito \u00e8 regolarmente gestito con servizio di guardiania notturna. Per l'accesso e la visita al villaggio nuragico \u00e8 necessario pagare il biglietto di ingresso."}
{"id": "77632", "revid": "1266208", "url": "https://it.wikipedia.org/wiki?curid=77632", "title": "Prima Divisione 1924-1925", "text": "La Prima Divisione 1924-1925 \u00e8 stata la 25\u00aa edizione della massima serie del campionato italiano di calcio, disputato tra il 5 ottobre 1924 e il 23 agosto 1925 e concluso con la vittoria del , al suo primo titolo.\nStagione.\nFormula.\nIl campionato della Lega Nord era strutturato su due gironi interregionali, uno da 12 e uno da 13 squadre, quest'ultimo in sovrannumero per il ripescaggio dalla Seconda Divisione del , avvenuto a titolo risarcitorio dopo la confessione dell'arbitro che aveva diretto i virgiliani nella decisiva ultima giornata del torneo del 1922-1923: il fischietto ammise di essersi fatto corrompere per permettere la salvezza della Virtus Bologna a discapito dei mantovani. Le prime classificate accedono alla finale, mentre le ultime e le penultime del gruppo B vengono retrocesse; inoltre le undicesime classificate avrebbero dovuto disputare spareggi interdivisionali contro la terza e la quarta classificata del girone finale di Seconda Divisione, ma poi tali sfide non si svolsero per rinuncia dei club cadetti. Le due finaliste si sfidano in andata e ritorno, e la vincitrice ratifica il titolo in una finalissima contro il campione della Lega Sud, anch'essa a doppio turno.\nIl torneo meridionale si organizzava in prima istanza sui campionati regionali di Lazio, Campania, Puglia e Sicilia (a partire da questa stagione gestiti direttamente dalla Lega Sud e non pi\u00f9 dai Comitati Regionali). Alla fase nazionale accedevano i campioni regionali, le seconde classificate dei tornei laziale, campano e pugliese, e l'Anconitana, unica iscritta nelle Marche; per quanto riguarda le retrocessioni, onde ridurre i quadri (premessa fondamentale per l'eventuale adozione del sistema interregionale, con conseguente abolizione delle eliminatorie regionali, a partire dalla stagione 1925-1926), fu stabilito che le squadre classificate oltre il quarto posto sarebbero retrocesse direttamente, mentre la quarta avrebbe dovuto disputare uno spareggio di qualificazione con il corrispettivo campione regionale di Seconda Divisione, accelerando il tutto tramite un immediato blocco dei ripescaggi. Le semifinali della Lega Sud erano dunque strutturate su due gironi da quattro squadre, le cui vincitrici si affrontavano in finale per il titolo meridionale.\nAvvenimenti.\nLega Nord.\nLa fase a gironi.\nIl cammino del Genoa, campione uscente con lo scudetto sul petto, fu altalenante a causa dell'alta et\u00e0 media dei calciatori e di un mediocre rendimento in trasferta (cinque sconfitte su undici). Ad approfittarne fu il , che comand\u00f2 per lunghi tratti il girone A: a due turni dal termine gli emiliani sopravanzavano di due punti il e di quattro il Genoa; il \"Grifone\", per\u00f2, doveva disputare altre due partite che erano state posticipate. Due vittorie avrebbero, pertanto, garantito ai giallobl\u00f9 la vittoria del girone oppure lo spareggio con i rossobl\u00f9 per il primo posto in caso di pari merito; le speranze di successo dei nerostellati, al contrario, erano pi\u00f9 ridotte. Alla penultima giornata, tuttavia, i modenesi crollarono in trasferta contro il lottante per non retrocedere, e i genovesi, i quali beneficiarono anche del rinvio dell'ultimo incontro, li scavalcarono in graduatoria per un solo punto, agguantando \"in extremis\" la qualificazione alla finale di Lega, grazie a due successi e un pari nei tre \"match\" di recupero contro squadre che non avevano pi\u00f9 nulla da chiedere al campionato; il Casale, invece, dovette accontentarsi della terza piazza.\nL'esito del girone fu accompagnato da polemiche: secondo gli emiliani, infatti, le motivazioni che concessero al Genoa di poter posticipare le tre partite sarebbero state molto discutibili. La prima sfida a essere posticipata fu quella contro il del 29 marzo, ufficialmente per allagamento del campo, ma le due squadre (che all'epoca erano appaiate in vetta a 23 punti) disputarono comunque per il pubblico pagante un incontro amichevole; la successiva del 5 aprile, contro il , fu rimandata per dispensa della Lega Nord perch\u00e9 il Genoa potesse giocare in amichevole contro il di Montevideo; la terza contro lo , all'ultima giornata (26 aprile), fu spostata per ragioni di ordine pubblico con ordinanza prefettizia, per la supposta presenza sugli spalti del Picco di alcuni sostenitori del Modena venuti a controllare la regolarit\u00e0 della partita, con il conseguente pericolo di incidenti.\nNell'altro raggruppamento i protagonisti furono gli emiliani del Bologna e le due squadre che rappresentavano il passato e il futuro del calcio piemontese, ovvero la Pro Vercelli e la Juventus, con quest'ultima assetata di rivincite dopo essersi vista compromessa la stagione precedente per colpa del caso Rosetta. In particolare il duello fra rossobl\u00f9 e bianconeri fu molto appassionante, con sorpassi reciproci in vetta alla classifica. La Juventus sembr\u00f2 portarsi in vantaggio battendo i rivali a Torino, ma fu ripresa alla fine dell'andata e poi ancora scavalcata quando gli emiliani si vendicarono a Bologna. Infine, i bianconeri fallirono l'ultima occasione per il controsorpasso quando, a cinque giornate dal termine, non seppero approfittare della sconfitta rimediata dai bolognesi ad Alessandria, andando a perdere contro i terzi incomodi vercellesi. Per quanto riguarda i bianchi leoni, essi ebbero un rendimento casalingo eccellente (12 vittorie su 12), ma chiusero al secondo posto a pari merito con gli juventini e staccati di due punti dai felsinei a causa dei troppi passi falsi in trasferta.\nNel frattempo, nella zona retrocessione del gruppo A fin\u00ec lo Spezia, che non riusc\u00ec a ripetere le rocambolesche salvezze dei tre anni passati, mentre in quello B la discesa nella serie inferiore tocc\u00f2 alla piccola formazione piemontese del Derthona e alla SPAL, quest'ultima condannata da uno spareggio estivo perso contro il . Le undicesime classificate di entrambi i raggruppamenti, rispettivamente Legnano e Mantova, avrebbero inoltre dovuto disputare degli spareggi interdivisionali contro la terza e la quarta classificata del girone finale di Seconda Divisione, Novese e Como, ma i \"match\" non si disputarono a causa della rinuncia delle due squadre cadette.\nLe controverse \"cinque finali\".\nGenoa e Bologna si ritrovarono avversarie per la finale di Lega Nord a distanza di un anno, quando erano stati i liguri a trionfare al termine di doppio confronto funestato da invasioni di campo, risse che coinvolsero sia spettatori che calciatori e controversie arbitrali. Le due formazioni rossobl\u00f9 si affrontarono per la sfida d'andata allo Sterlino di Bologna, il 24 maggio 1925: il Genoa prevalse grazie ai gol dell'ex Cesare Alberti e di Edoardo Catto nel secondo tempo; Angelo Schiavio insacc\u00f2 la rete della bandiera per i petroniani. Il 31 maggio, per\u00f2, a Marassi fu il Bologna a portarsi in vantaggio nella prima frazione con un gol di Giuseppe Muzzioli su \"assist\" di Schiavio; nella successiva met\u00e0 di gioco Emilio Santamaria realizz\u00f2 il pareggio, ma il Genoa, anzich\u00e9 amministrare il risultato, continu\u00f2 a gettarsi all'attacco per cercare la vittoria, e cos\u00ec facendo si scopr\u00ec e sub\u00ec la rete della sconfitta da Giuseppe Della Valle a sette minuti dallo scadere. Dopo la partita si verificarono problemi di ordine pubblico e un tentativo di aggressione da parte della tifoseria genoana verso il direttore di gara Achille Gama.\nFu quindi necessario uno spareggio, fissato il 7 giugno a Milano. Poich\u00e9 l'enorme folla di sostenitori accorsa presso l'impianto di Viale Lombardia del Milan fin\u00ec per accalcarsi ai margini del campo, l'arbitro Giovanni Mauro comunic\u00f2 al presidente di Lega Enrico Olivetti di non reputare regolari le condizioni di gioco, e solo l'insistenza di quest'ultimo lo persuase a dare il via alla sfida. Il Genoa si port\u00f2 in doppio vantaggio con Daniele Moruzzi e Alberti e gli entusiasti tifosi liguri invasero pi\u00f9 volte il terreno; ci\u00f2 nonostante, la partita continu\u00f2 senza incidenti fino al sedicesimo della ripresa, quando una conclusione del bolognese Muzzioli entr\u00f2 nello specchio difeso da Giovanni De Pr\u00e0 in maniera apparentemente anomala: l'arbitro, infatti, non diede il gol al Bologna, bens\u00ec un \"corner\", ritenendo che il portiere genoano avesse in realt\u00e0 deviato il tiro fuori dal rettangolo di gara.\nLe cronache giornalistiche si divisero in merito all'effettiva dinamica dell'evento: alcune perorarono la legittimit\u00e0 del gol, altre ritennero che gli spettatori accalcati ai lati del terreno avessero inficiato la regolarit\u00e0 dell'azione. Fatto sta che la decisione di Mauro scaten\u00f2 il caos: numerosi sostenitori bolognesi entrarono in campo accerchiando il direttore di gara e reclamando minacciosamente la concessione della marcatura di Muzzioli. L\"impasse\" dur\u00f2 circa un quarto d'ora: Mauro, dopo aver cercato di interrompere definitivamente la partita dandosi alla fuga, rinunci\u00f2 a tale intendimento in seguito a un tentativo di violenza da parte di un tifoso nonch\u00e9 per richiesta della dirigenza FIGC; infine, consultatosi con i guardalinee, egli stabil\u00ec di assegnare la rete, pur non reputandola valida, per placare il pubblico emiliano e di completare la conduzione dell'incontro.\nLa partita riprese e, a otto minuti dalla fine, il Bologna realizz\u00f2 il pareggio con Alberto Pozzi; i tempi regolamentari si conclusero in parit\u00e0. A quel punto, per\u00f2, il Genoa si rifiut\u00f2 di disputare i tempi supplementari e fece ricorso per ottenere il successo a tavolino, sulla base della forzata concessione del gol fantasma di Muzzioli; in risposta a tale atto, il Bologna chiese a sua volta la vittoria d'ufficio proprio per la mancata disputa dei supplementari. Il post-gara fu macchiato anche da un episodio increscioso: presso la Stazione di Milano Centrale, mentre le tifoserie si apprestavano a lasciare la Lombardia via treno, i sostenitori emiliani aggredirono quelli liguri provocando una rissa.\nLa \"querelle\", tuttavia, fu risolta con una soluzione controversa. Giovanni Mauro aveva messo a referto la pregiudiziale sull'ordine pubblico notificata alla Federazione in occasione della sfida, e la ribad\u00ec durante la riunione fiume del Consiglio di Lega Nord tenutasi fra il 20 e il 21 giugno; sebbene il regolamento non prevedesse l'annullamento retroattivo dell'intera partita sulla base della contestazione avanzata dall'arbitro (della quale n\u00e9 l'una n\u00e9 l'altra compagine era stata peraltro informata), e perci\u00f2 obbligasse \"de facto\" l'organo a dare ragione a una delle due squadre, la Lega decise di non omologare il \"match\" e respinse sia la richiesta genoana che quella bolognese, decretando la ripetizione dello spareggio. In pi\u00f9, il Consiglio Federale del 27 giugno mult\u00f2 i campioni in carica per non aver proseguito l'incontro ai supplementari.\nIl 5 luglio si tenne a Torino, sul campo della , il secondo spareggio. Nel capoluogo piemontese, in uno stadio praticamente militarizzato, fu il Bologna a portarsi immediatamente in vantaggio con Schiavio, ma il Genoa riusc\u00ec a pareggiare con Catto: la sfida si chiuse sull'1-1 dopo i tempi supplementari. Avvenne, per\u00f2, un grave fatto di cronaca nera alla stazione di Porta Nuova, quando s\u2019incrociarono i due treni speciali gestiti dalle societ\u00e0 che riportavano a casa le rispettive tifoserie: durante lo scontro che ne segu\u00ec, dal convoglio bolognese partirono una ventina di colpi di rivoltella contro i sostenitori genoani, causando due feriti.\nFra i due club scoppi\u00f2 una \"bagarre\" a suon di insulti reciproci: in principio la FIGC si limit\u00f2 a esprimere la propria solidariet\u00e0 nei confronti del Genoa e invit\u00f2 il Bologna a individuare i responsabili del misfatto; poich\u00e9 tuttavia il consiglio direttivo felsineo present\u00f2 un ordine del giorno con cui lamentava presunte provocazioni compiute dai genovesi in occasione della sparatoria, il 18 luglio la Federazione deliber\u00f2 di rinviare la conclusione della finale a data da destinarsi, mult\u00f2 il club emiliano per la sua insubordinazione e gli impose di consegnare entro il 31 luglio i colpevoli dell'aggressione alle autorit\u00e0, pena l\u2019applicazione dell\u2019art. 22 del proprio Statuto che avrebbe comportato la squalifica della squadra e consegnato al Genoa l'accesso alla finalissima. L'opinione pubblica felsinea si ribell\u00f2 a questo provvedimento, segnalando la mancanza di \"par condicio\" all'interno del direttorio FIGC, e il Bologna diede vita a una rabbiosa protesta di piazza nel capoluogo emiliano, sostenuta dalle autorit\u00e0 municipali, nella quale denunci\u00f2 l'esistenza di un'ipotetica cospirazione per favorire il Genoa; il prefetto locale Arturo Bocchini, inoltre, espresse il timore che la delibera causasse nuovi problemi di ordine pubblico in altre citt\u00e0.\nIl 26 luglio fu allora indetta a Parma un'assemblea generale della Lega Nord: durante la riunione, grazie alla mediazione del dirigente juventino Umberto Malvano, il socio del Bologna Enrico Sabattini e l'avv. Bianchi esponente del Genoa si accordarono nel dirimere sul campo la questione della superiorit\u00e0 tra le due squadre. Le sanzioni a carico dei bolognesi furono sospese \"sine die\" e si stabil\u00ec di programmare, indipendentemente dall'inchiesta sull'incidente di Torino (conclusasi poi in un nulla di fatto), la disputa di una terza partita di spareggio, la quinta complessiva; il 2 agosto il Consiglio Federale ratific\u00f2 l'intesa. Nei giorni successivi all'assemblea vennero indicate ai club la data e il luogo del \"match\": il 9 agosto alle 7 di mattina, a Torino a porte chiuse. In seguito alla reiterata opposizione del prefetto del capoluogo piemontese a far svolgere l'incontro, esso fu spostato a Milano all'ultimo momento: il terreno di gioco prescelto, quello di Vigentino della \"Societ\u00e0 Ginnastica Forza e Coraggio\", fu tenuto segreto al pubblico onde evitare ulteriori incidenti.\nLa pausa forzata del campionato aveva indotto entrambe le squadre a ridurre l'intensit\u00e0 degli allenamenti, sostenendo comunque delle partite amichevoli per \"sgranchirsi le gambe\", e dunque esse ebbero poco tempo per prepararsi al meglio in vista dell'incontro; fu il Genoa, per\u00f2, ad accusare maggiormente un calo di forma: l'ultima sfida, svoltasi davanti a pochissimi presenti (fra cui l'allora \"coach\" del Milan Vittorio Pozzo), fu vinta agevolmente per 2-0 dal Bologna (segnature di Pozzi e Bernardo Perin), nonostante la formazione bolognese avesse concluso il \"match\" in 9 uomini per le espulsioni di Alberto Giordani al 13' del secondo tempo e di Giovanni Borgato al 44'. Molti anni dopo, Sabattini raccont\u00f2 di aver sostituito le sfere di gioco in dotazione al campo milanese con palloni gonfiati su misura dall'allenatore bolognese Hermann Felsner, una confessione che gener\u00f2 ulteriori polemiche da parte dei genoani in merito alla regolarit\u00e0 degli spareggi. In ogni caso Pozzo, in qualit\u00e0 di testimone oculare delle cinque finali, pur rammaricandosi per le controversie che macchiarono la contesa fra i sodalizi, defin\u00ec la vittoria dei felsinei meritata, in quanto essi avevano dimostrato nel complesso di essere una compagine superiore a quella dei campioni uscenti.\nLega Sud.\nPer quanto concerne la Lega Sud, la prima fase del campionato, suddivisa in sezioni regionali gestite per la prima volta direttamente dalla Lega, non fu esente da polemiche, con ricorsi e controricorsi che nel caso della Cavese sovvertirono i verdetti iniziali e che ritardarono l'inizio delle semifinali, inizialmente previsto il 29 marzo.\nIl campionato regionale campano, disputato da sole quattro squadre, fu assai combattuto e vide tre squadre (, e ) contendersi i due posti in palio per la semifinale. La Cavese concluse in vetta il girone d'andata, ma cal\u00f2 alla distanza, conquistando solo un punto nel girone di ritorno e chiudendo terza dietro Savoia (laureatosi per la terza volta consecutiva campione campano) e Internaples. L'Internaples si illuse di aver conquistato la qualificazione alle semifinali, ma la Cavese sporse reclamo presso il Consiglio Federale chiedendo la vittoria a tavolino nella partita del 25 gennaio persa inopinatamente 2-0 sul campo contro i fanalini della , dapprima adducendo una presunta irregolarit\u00e0 delle porte del campo e poi sostenendo che i salernitani avrebbero schierato sotto falso nome due giocatori in realt\u00e0 tesserati per la Vigevanese. A fine marzo il Consiglio Federale accolse parzialmente il ricorso dei metelliani, mandando a ripetere la partita Salernitanaudax-Cavese il 29 marzo. Tuttavia i salernitani non si presentarono in campo dando \"forfait\", e la Cavese, con i due punti conquistati a tavolino, chiuse il girone al secondo posto estromettendo \"in extremis\" l'Internaples.\nNel girone laziale, invece, a contendersi la qualificazione furono , e , con questi ultimi che pagarono cari i tre punti persi contro le deboli e chiudendo terzi. Il Consiglio Federale tuttavia a fine marzo annull\u00f2 e fece ripetere due partite vinte inizialmente dalla Lazio, tra cui proprio Lazio-Fortitudo, rimettendo in corsa per il terzo posto i fortitudiani. I biancocelesti, comunque, vinsero anche le ripetizioni qualificandosi cos\u00ec alle semifinali insieme ai campioni laziali dell'Alba. Il girone pugliese vide infine prevalere e , che chiusero il girone in vetta a pari merito rendendo necessario uno spareggio per il titolo regionale: prevalse la Pro Italia. Entrambe si qualificarono alle semifinali interregionali. Il campionato siciliano fu vinto infine dalla , che si qualific\u00f2 cos\u00ec alle semifinali insieme all' (unica iscritta nelle Marche).\nNel girone A delle semifinali deluse il rendimento del campione centro-meridionale in carica, il Savoia, mentre a contendersi il primato furono Anconitana e Lazio: furono i marchigiani a spuntarla battendo i biancocelesti allo spareggio. Il girone B vide invece l'Alba prevalere sulla Cavese, complice la vittoria per 5-0 nello scontro diretto all'andata, in cui destarono sospetti i gravi errori del portiere metelliano Pasquarelli, accusato di presunta \"combine\". Al termine della stagione le due semifinaliste campane rinunciarono all'iscrizione al campionato successivo per difficolt\u00e0 economiche. L'Anconitana e l'Alba si affrontarono dunque il 5 e il 12 luglio 1925 nella finale del Centrosud: i capitolini sconfissero i marchigiani sia all'andata che al ritorno e si laurearono Campioni dell'Italia centro-meridionale, ottenendo l'accesso alla finalissima nazionale contro la vincente della finale di Lega Nord.\nA inizio stagione, per attuare la riduzione dei quadri (limite di quattro squadre per regione) resasi necessaria in vista dell'eventuale introduzione del sistema interregionale, fu introdotta la retrocessione diretta per le squadre classificate oltre il quarto posto, mentre le quarte classificate, per rimanere in Prima Divisione, avrebbero dovuto battere in uno spareggio interdivisionale il corrispettivo campione regionale di Seconda Divisione. In Puglia e non ebbero mai speranze di salvezza, conquistando solo tre punti e chiudendo in zona retrocessione (quinto e sesto posto). Fu condannata alla retrocessione diretta anche la quinta e ultima nel girone laziale, mentre le quarte classificate , e furono costrette a giocarsi la permanenza negli spareggi interdivisionali. I primi due sodalizi conseguirono la permanenza in massima serie, sconfiggendo rispettivamente lo e il negli spareggi intedivisionali, mentre l'Ideale usufru\u00ec della rinuncia dello sfidante, il , in segno di protesta per l'introduzione del sistema interregionale (con conseguente aumento delle spese di trasferta). Tuttavia la proposta di abolire le eliminatorie regionali anche al Centro-Sud non pass\u00f2 all'assemblea federale del 17 agosto 1925, e di conseguenza la riduzione dei quadri fu annullata. Il Foggia fu ripescato in massima serie, come lo furono, soltanto quando si era disputata gi\u00e0 la prima giornata del campionato successivo, Stabia e Pro Roma. Le due retrocesse pugliesi, invece, rinunciarono ai campionati per difficolt\u00e0 economiche: la Tarantina si sciolse in via definitiva e il Bari sospese temporaneamente l'attivit\u00e0 in competizioni ufficiali, partecipando in seguito alla Terza Divisione 1926-1927.\nLa finalissima.\nFu cos\u00ec che il Bologna, al termine di una battaglia col Genoa durata undici settimane, e l'Alba, in maniera pi\u00f9 agevole, ottennero l'agognata qualificazione alla finalissima nazionale.\nIl primo incontro, disputato il 16 agosto allo Sterlino, fu dominato dai felsinei che si imposero per 4-0 (con tre marcature giunte nella ripresa e altre due annullate per irregolarit\u00e0), confermando il netto divario tra Nord e Sud, anche se la stampa romana giustific\u00f2 in parte la pesante sconfitta con la non perfetta condizione dei calciatori albini, che non disputavano partite ufficiali da oltre un mese. Per quanto riguarda la partita di ritorno a Roma, vinta dai rossobl\u00f9 per 2-0 nonostante una prestazione sottotono, la stampa capitolina (in particolare il quotidiano \"L'Impero\") contest\u00f2 la validit\u00e0 della prima rete, forse viziata da un fuorigioco, e la mancata concessione del gol fantasma segnato nel finale dal biancoverde Pierino Rovida. I mediani dell'Alba fermarono pi\u00f9 volte sul nascere gli attacchi avversari e le reti furono propiziate da altrettante \"papere\" del portiere albino Cesare Zancanaro, che tuttavia nella stessa partita aveva parato tiri ben pi\u00f9 insidiosi. La stampa settentrionale conferm\u00f2 la buona prestazione dell'Alba e la cattiva giornata del Bologna, ma non ravvis\u00f2 alcun errore nell'arbitraggio e ritenne la vittoria emiliana del tutto regolare.\nI bolognesi, quindi, vinsero il primo titolo nazionale nella loro storia; il Genoa, invece, fall\u00ec la possibilit\u00e0 di fregiarsi del decimo scudetto. Questo campionato verr\u00e0 in seguito soprannominato in ambito giornalistico come lo \"Scudetto delle pistole\", in riferimento ai summenzionati fatti di sangue di Torino.\nLa richiesta genoana di riassegnazione del titolo.\nNei decenni successivi a tali accadimenti, vari esponenti e sostenitori del Genoa contestarono a pi\u00f9 riprese la regolarit\u00e0 degli spareggi, ritenendo che la Lega Nord avesse sottratto al club ligure la vittoria a tavolino della finale e che il Bologna avesse beneficiato di favoritismi concessi dal regime fascista. I genoani, in particolare, definirono questo torneo il \"Furto della Stella\", ovvero del distintivo che dal 1958 viene attribuito alle squadre italiane ogni 10 campionati vinti. Tifosi e affiliati del Bologna, al contrario, hanno sempre difeso la validit\u00e0 del titolo conquistato, bollando gli assunti dei rivali come frutto di una teoria del complotto e sottolineando che il \"Grifone\" potrebbe essere oggetto di eguali recriminazioni da parte degli stessi bolognesi, circa i discussi eventi sia del 1925 che del 1924. Contestualmente si sono succedute numerose ricostruzioni storiche volte ad asseverare o a confutare, a seconda dei casi, le due tesi contrapposte.\nTra la fine degli anni 1980 e l'inizio degli anni 1990, l'ex sindaco di Genova Fulvio Cerofolini present\u00f2 all'allora ministro del turismo e dello spettacolo Franco Carraro un'interpellanza parlamentare in merito allo Scudetto delle Pistole. La promessa di apertura di un fascicolo d'indagine sulle circostanze che portarono il Bologna a vincere il campionato cadde tuttavia nel dimenticatoio a causa dello scoppio dello scandalo di Tangentopoli.\nNel 2016 la Fondazione Genoa manifest\u00f2 la volont\u00e0 di chiedere alla FIGC la revoca dello scudetto alla compagine emiliana e la riassegnazione al club genovese, intenzione contro cui reagirono le associazioni del tifo bolognese perorando la legittimit\u00e0 del campionato. Il 30 ottobre 2018 lo stesso Genoa ha annunciato l'intenzione di domandare alla Federazione di valutare l'assegnazione dello scudetto 1925 \"ex aequo\" con il Bologna per le presunte irregolarit\u00e0 avvenute durante i \"match\" Lega Nord, dentro e fuori dal campo; a sua volta, il club emiliano ha definito la petizione dei liguri fondata su episodi \u00abnon acclarati\u00bb, nonch\u00e9 un\u00ababerrazione giuridica\u00bb in quanto riferita alla finale di Lega Nord e non alla finalissima nazionale.\nNel corso del Consiglio Federale del 30 gennaio 2019, il presidente federale Gabriele Gravina ha proposto la creazione di una commissione \"ad hoc\" che analizzi, con approccio storico-scientifico, sia la richiesta dello scudetto 1925 del Genoa, sia le petizioni di Lazio, Bologna e Torino relative ai campionati 1915 e 1927; l'organo collegiale \u00e8 stato istituito il successivo 30 maggio e Matteo Marani, il vicepresidente della Fondazione Museo del Calcio, \u00e8 stato incaricato di coordinare i docenti universitari che lo compongono.\nLega Nord.\nGirone A.\nClassifica finale.\nLegenda:\nRegolamento:\nGirone B.\nClassifica finale.\nLegenda:\nRegolamento:\nNote:\nFinali di Lega Nord.\nNota: Il \"match\" Genoa-Bologna 2-2 disputatosi a Milano il 7 giugno 1925 non fu omologato per le gravi condizioni di ambiente e di costante parziale invasione di campo in cui si svolse e venne ripetuto il 5 luglio a Torino.\nLega Sud.\nGironi regionali di qualificazione.\nPer accelerare verso l'obiettivo di un minor numero di gare regionali per aumentare quelle interregionali, la Lega Sud decise il blocco dei ripescaggi.\nSezione campana.\nClassifica finale.\nLegenda:\nRegolamento:\nNote:\nSezione laziale.\nClassifica finale.\nLegenda:\nRegolamento:\nNote:\nCalendario.\nFonti:\nSezione pugliese.\nAggiornamenti.\nLa Societ\u00e0 Sportiva Enotria di Taranto si \u00e8 fusa con gli altri club concittadini di categoria inferiore, Veloce F.B.C., Libertas e F.B.C. Garibaldino, nell'Unione Sportiva Tarantina.\nClassifica finale.\nLegenda:\nRegolamento:\nNote:\nSezione siciliana.\nClassifica finale.\nLegenda:\nNote:\nSemifinali interregionali.\nGirone A.\nClassifica finale.\nLegenda:\nNote:\nNota.\nUn comunicato ufficiale della Lega Sud pubblicato su \"La Gazzetta del Mezzogiorno\" del 16 giugno 1925, accogliendo un reclamo della Pro Italia, assegn\u00f2 la sconfitta a tavolino al Savoia in tutte le partite del girone di ritorno per la posizione irregolare del calciatore ungherese Szemeri; la classifica finale pubblicata nel comunicato ufficiale fu la seguente: 1) Anconitana e Lazio 9; 3) Pro Italia 4 (-1); 4) Savoia 1.\n\"L'Impero\" del 14 giugno 1925 sostenne che la finale tra Alba e Anconitana era stata in un primo momento programmata per il 14 giugno, ma fu rinviata all'ultimo momento dalla Lega Sud; \"L'Impero\" del 19 giugno 1925 riport\u00f2 la notizia che la Lega Sud decise di assegnare la sconfitta a tavolino al Savoia in tutte le partite in cui era sceso in campo Szemeri (compresa Lazio-Savoia 1-1), ragion per cui Lazio e Anconitana si trovarono in vetta a pari punti rendendo necessario lo spareggio. Secondo la ricostruzione storica di Marco Impiglia, a causa della vittoria a tavolino contro il Savoia per la posizione irregolare di Szemeri, l'Anconitana si sarebbe avvantaggiata di un punto sulla Lazio, ma la Lega Sud accolse il reclamo della Lazio in merito e si disput\u00f2 lo spareggio.\nIn ogni caso, n\u00e9 il libro del Savoia, n\u00e9 quelli di Fontanelli o le ricostruzioni degli storici della Lazio, confermano queste sconfitte a tavolino, riportando i risultati sul campo.\nGirone B.\nClassifica finale.\nLegenda:\nNote:\nFinali di Lega Sud.\nAlba Roma campione della Lega Sud."}
{"id": "77634", "revid": "2128848", "url": "https://it.wikipedia.org/wiki?curid=77634", "title": "Michele Santoro", "text": "Biografia.\nNato e cresciuto a Salerno, figlio di un macchinista ferroviario originario di Monteverde (in provincia di Avellino), Santoro si \u00e8 laureato in filosofia presso l'Universit\u00e0 degli Studi di Salerno, avendo come relatore Biagio De Giovanni. Ha iniziato la sua militanza politica nel gruppo maoista Unione Comunisti Italiani e, contemporaneamente, la sua carriera giornalistica sul periodico \"Servire il popolo\", edito dalla stessa organizzazione e chiuso nel 1975 con lo scioglimento dell'UCI.\nSuccessivamente pass\u00f2 al quindicinale del PCI campano \"La Voce della Campania\", di cui fu direttore da marzo 1979 per nove mesi, quando venne allontanato per le sue posizioni eterodosse rispetto alla linea ufficiale del partito. Collabor\u00f2 quindi con \"l'Unit\u00e0\", \"Il Mattino\" ed \"Epoca\".\nLa carriera televisiva.\nVenne assunto in Rai, dove lavor\u00f2 per la radio come conduttore di rubriche e autore di sceneggiati radiofonici (\"Via le odiate macchine\", Radio Uno). In seguito approd\u00f2 in televisione nel 1982 dove, dopo una breve esperienza agli esteri e alla vicedirezione del TG3, ha realizzato speciali e settimanali su \"Tresette\", \"Oggi dove\", \"Specialmente sul Tre\" e \"Tg Terza\". \u00c8 stato autore e conduttore di vari programmi come \"Samarcanda\", \"Il rosso e il nero\" e \"Tempo reale\".\nNel 1991 ha pubblicato il libro \"Oltre Samarcanda\" (Ed. Sperling &amp; Kupfer) e nel 1996 \"Michele chi?\" (Ed. Baldini e Castoldi); con quest'ultimo vinse il Premio Cimitile nel 1998.\nIl passaggio a Mediaset: \"Moby Dick\".\nCon la vittoria de L'Ulivo alle elezioni del 1996 cambiarono i vertici del servizio pubblico e i rapporti tra Santoro e Rai cominciarono a raffreddarsi. Venne deciso di cancellare la struttura giornalistica di \"Tempo reale\" e il neo-presidente Rai, lo scrittore Enzo Siciliano, sentendo che si parlava di Santoro, rispose \"Michele chi?\".\nNell'autunno del 1996 Santoro decise quindi di lasciare la Rai per passare a Mediaset, dove divenne il direttore della testata giornalistica di \"Moby Dick\", seguito dagli storici collaboratori Sandro Ruotolo, Riccardo Iacona, Corrado Formigli e con volti nuovi come Luisella Costamagna, Pietro Suber e Laura Berlinguer. \"Moby Dick\" venne trasmesso in prima serata su Italia 1, ma inizialmente non ottenne il successo sperato: il doppio appuntamento settimanale, il marted\u00ec ed il gioved\u00ec, venne ridotto al solo gioved\u00ec e la trasmissione venne spesso battuta nell'\"audience\" dal programma concorrente di Lucia Annunziata. Solo successivamente ottenne successo e fu affiancato da \"Moby's\", un puro \"reportage\" giornalistico senza dibattito in studio, in seconda serata su Italia 1.\nNel 1999 \"Moby Dick\" si dedic\u00f2 molto al racconto della guerra del Kosovo e molta eco ebbe una puntata condotta da Santoro in diretta dal ponte Brankov di Belgrado, nella quale intervistava gli operai serbi delle fabbriche bombardate dalla NATO e i civili che presidiavano i ponti con i bersagli al collo. Le critiche furono aspre: Marco Pannella ribattezz\u00f2 la trasmissione come \"TeleMilosevic\"; Antonio Di Pietro, in studio, durante la diretta, tacci\u00f2 Santoro di faziosit\u00e0; CCD ed AN criticarono aspramente la puntata accusando Santoro di voler difendere Milo\u0161evi\u0107; anche Enrico Deaglio ed Enrico Mentana ne presero le distanze. DS, Verdi e Sandro Curzi lo difesero, sostenendo il diritto d'informare anche sui danni causati dalle bombe della NATO. Il presidente di Mediaset Fedele Confalonieri giudic\u00f2 la puntata da Belgrado un \"evento di grande rilievo\" e Santoro respinse le accuse sostenendo che anche le ragioni dei cittadini serbi dovevano essere sentite e che si sarebbe dovuto trovare un modo alternativo alla guerra per ottenere la pace in Jugoslavia.\nIl ritorno in Rai: \"Circus\", \"Sciusci\u00e0\" e \"Il raggio verde\".\nLavor\u00f2 a Mediaset fino all'estate del 1999 e in autunno Santoro ritorn\u00f2 in Rai, questa volta su Rai 1, con il programma \"Circus\". \"Circus\" era un programma di approfondimento giornalistico itinerante che venne trasmesso veramente sotto un tendone da circo, con cadenza mensile, nel 1999 e poi con cadenza settimanale dal gennaio fino al maggio 2000, tranne che in marzo e aprile; al progetto collaborarono sempre Ruotolo, Iacona e Formigli.\nNel marzo del 2000 Santoro lanci\u00f2 anche \"Sciusci\u00e0\", il gioved\u00ec in seconda serata sempre su Rai 1. \"Sciusci\u00e0\" era un programma fatto di \"reportage\" girati e montati come se fossero un film, in onda da marzo fino ad aprile; la seconda serie venne trasmessa in estate da luglio fino a settembre sempre in seconda serata, ma su Rai 2.\nDall'autunno del 2000, fino all'estate del 2001, sbarc\u00f2 definitivamente su Rai 2 e fu autore e conduttore di un nuovo programma di approfondimento, in diretta e senza pubblico in studio, in prima serata: \"Il raggio verde\".\nSubito dopo l'11 settembre 2001 propose, sempre su Rai 2, lo speciale \"Siamo tutti americani?\" seguito dalla serie \"Emergenza Guerra\".\nIl caso Satyricon e le polemiche del centrodestra su Santoro.\nNel 2001, la celebre intervista a \"Satyricon\" di Daniele Luttazzi al giornalista Marco Travaglio \u2014 in cui si parl\u00f2 di fatti inerenti alla nascita di Fininvest, dei rapporti della famiglia di Silvio Berlusconi con il \"boss\" mafioso Vittorio Mangano e dell'intervista di Paolo Borsellino realizzata da Canal+ due giorni prima della strage di Capaci \u2014 provoc\u00f2 roventi reazioni da parte dei politici di centro-destra e divenne oggetto di approfondimento di Michele Santoro in una delle puntate della sua trasmissione \"Il raggio verde\". Nel corso della puntata Santoro mand\u00f2 in onda la registrazione integrale della video-intervista a Borsellino, suscitando forte scalpore, in quanto nella stessa il giudice rivelava che all\u2019epoca fosse in corso un'indagine della procura di Palermo su Berlusconi, Marcello Dell'Utri e il \"boss\" Mangano.\nForza Italia, i cui esponenti erano del tutto irritati dal modo in cui ritenevano fosse veicolata in Rai la vicenda Mangano-Dell'Utri, avanz\u00f2 contro Santoro un esposto all'Autorit\u00e0 per le Garanzie nelle Comunicazioni (AGCOM) \u2014 capeggiata al tempo dal presidente Enzo Cheli, nominato dall'allora Presidente del Consiglio Giuliano Amato \u2014 con l'accusa di violazione della \"par condicio\" e di favorire l'Ulivo. In risposta l'Authority comment\u00f2 che \u00ab\"Il raggio verde\" non \u00e8 un programma di comunicazione politica o una \"Tribuna elettorale\", ma una trasmissione di informazione e approfondimento che deve seguire l'attualit\u00e0, le notizie\u00bb, e che, essendo il regime di \"par condicio\" non ancora iniziato, non sarebbe possibile procedere contro la trasmissione in alcun modo. Secondo il centro-destra nella puntata incriminata non sarebbe stato permesso ai politici della Casa delle Libert\u00e0 di esporre le loro ragioni, ma di fatto furono gli stessi esponenti della CdL a scegliere di non intervenire nei dibattiti in Rai come azione di protesta al caso \"Satyricon\" finch\u00e9 non fossero state varate nuove regole per il servizio pubblico che li garantissero nella campagna elettorale (nella trasmissione le ragioni della coalizione di centro-destra furono comunque rappresentate dal giornalista Paolo Guzzanti de \"il Giornale\", candidato al Senato con Forza Italia).\nNella medesima puntata si ebbe inoltre anche un intervento telefonico di Silvio Berlusconi, nel corso del quale il Cavaliere accus\u00f2 Santoro di svolgere \u00abun processo in diretta\u00bb e in cui ribad\u00ec per la coalizione di centro-destra la necessit\u00e0 di continuare a disertare i programmi Rai fino a che non vi fossero opportune garanzie di tutela. Per queste ragioni, nonch\u00e9 per il suo atteggiamento sul caso \"Satyricon\", Berlusconi venne duramente criticato \u2013 su TMC \u2013 dal giornalista Indro Montanelli, che lo accus\u00f2, insieme a Gianfranco Fini (colpevole di aver annunciato future epurazioni in Rai da parte della CdL in caso di vittoria alle elezioni), di \u00abfascismo squadrista\u00bb e di \u00abgrave intolleranza e sensibilit\u00e0 verso la satira\u00bb, con riferimento alla contestata puntata di \"Satyricon\".\nIn una successiva puntata de \"Il raggio verde\" sul tema \"Giornalismo e satira in TV\" Santoro mand\u00f2 in onda la videointervista di TMC a Indro Montanelli, provocando ulteriori polemiche. La reazione di Vittorio Feltri, presente in studio, fu immediata: il giornalista accus\u00f2 Montanelli di incoerenza; Marco Travaglio, anch'egli presente in studio, ribatt\u00e9 parlando del \u00abgolpe\u00bb di Berlusconi alla redazione de \"il Giornale\" e del modo in cui questi sottrasse a Montanelli la dirigenza del quotidiano che egli aveva fondato venti anni prima. Infine anche Montanelli stesso intervenne telefonicamente in studio, ringraziando Travaglio, spiegando le sue vicende con Berlusconi sulla questione de \"il Giornale\", e in ultimo avendo con Feltri un dialogo sulla questione della sua presunta \u00abincoerenza\u00bb.\nLa trasmissione \"Il raggio verde\" fu accusata ancora una volta dal centro-destra di \u00abfaziosit\u00e0\u00bb e fu sostenuto che in Rai fosse in atto un \u00abtentativo di complotto politico\u00bb. L'Authority, per garantire diritto di replica a Dell'Utri sul caso Mangano, ordin\u00f2 a Santoro una puntata \"riparatoria\" con la presenza di Dell'Utri, dandogli cos\u00ec la possibilit\u00e0 di dibattere sul caso \"Satyricon\".\nIl 25 aprile 2001 Forza Italia present\u00f2 all'Authority il secondo esposto contro \"Il raggio verde\" per la puntata con Dell'Utri; l'esposto venne questa volta accolto dall'Authority, ma venne poi molto contestato dalla Rai: il capo dell'ufficio legale Rubens Esposito contest\u00f2 duramente l'esposto per la presunta \u00abinapplicabilit\u00e0\u00bb e la mancanza di dettagli su come sarebbe avvenuta la violazione e la mancanza di possibilit\u00e0 di difesa e contraddittorio a causa della conduzione di Santoro, ribadendo invece per quest'ultimo \u00abl'incomprimibile esercizio del suo diritto di opinione e di critica del tutto compatibile e coerente con il suo ruolo di conduttore di una trasmissione puramente informativa, e non a tematiche politiche\u00bb. In seguito Forza Italia present\u00f2 altri due esposti all'Authority per chiedere la chiusura del programma, a seguito dei quali l'Authority decise che il verdetto finale sarebbe stato rinviato a dopo le elezioni politiche del 13 maggio 2001, in cui Silvio Berlusconi e la sua coalizione ebbero la vittoria ().\nIl 20 maggio 2001, il neoeletto Presidente del Consiglio Berlusconi present\u00f2 il quinto esposto all'Authority, che venne nuovamente accolto. In definitiva l'Authority condann\u00f2 la Rai a una multa di 40 milioni di lire con la motivazione di non aver dato sufficiente prevalenza a Dell'Utri nella puntata riparatoria.\nInoltre l'Authority, nella sua sentenza, non cit\u00f2 nessuna fonte o elemento della puntata incriminata che potesse essere a prova della sentenza.\nPer questi e altri motivi, il presidente della Rai Roberto Zaccaria rifiut\u00f2 la condanna, difendendo l'equilibrio del programma \"Il raggio verde\" e facendo ricorso al TAR del Lazio. La causa fu poi lasciata cadere a seguito del rinnovo della dirigenza Rai, nominata dal nuovo Parlamento a maggioranza di centro-destra.\nL'\"editto bulgaro\" e l'allontanamento dalla Rai.\nNel novembre 2001 \"Sciusci\u00e0\" venne promosso in prima serata e di fatto sostitu\u00ec \"Il raggio verde\", cambiando nome in \"Sciusci\u00e0 - Edizione Straordinaria\". La nuova versione di \"Sciusci\u00e0\" and\u00f2 in onda in prima serata il venerd\u00ec, con nella prima parte un \"reportage\" e nella seconda il dibattito.\nIl 18 aprile 2002, durante una conferenza stampa a Sofia in Bulgaria, Santoro, il giornalista Enzo Biagi e il comico Daniele Luttazzi furono duramente attaccati dall'allora Presidente del Consiglio Berlusconi, il quale li defin\u00ec come individui che hanno fatto \u00abun uso criminoso della televisione pubblica\u00bb (episodio noto come \"Diktat\" bulgaro). Santoro replic\u00f2 a questo atto di Berlusconi, definendo il \"premier\" come \u00abun vigliacco, che abusa dei suoi poteri per attaccare persone pi\u00f9 deboli di lui, alle quali non concede il diritto di difesa\u00bb. Nella puntata di \"Sciusci\u00e0\" del giorno successivo, il giornalista, per protesta, inizi\u00f2 la puntata intonando il canto partigiano \"Bella ciao\".\nIl 24 maggio Santoro volle dedicare la puntata di \"Sciusci\u00e0\" al caso Biagi e all'informazione in Rai e, siccome anche lui stesso fu oggetto della trasmissione, intese far condurre la puntata a Maurizio Costanzo, allora personaggio di punta di Mediaset, ma trov\u00f2 il netto rifiuto del direttore di Rai 2 Antonio Marano. Santoro per\u00f2 port\u00f2 ugualmente Costanzo in trasmissione, come ospite, che arriv\u00f2 ad affermare: \u00abA me spiace dirlo in questo momento, ma se penso a Mentana, a me, ad Antonio Ricci, alle Iene e alla Gialappa's mi appare molto pi\u00f9 libera Mediaset rispetto alla Rai\u00bb. Nonostante la puntata fosse seguita da oltre 5 milioni di persone ottenendo il 21,98%, i vertici della Rai furono furiosi, dal momento che non avevano approvato la doppia conduzione.\nIl 31 maggio and\u00f2 in onda l'ultima puntata di \"Sciusci\u00e0\": il CdA Rai, a maggioranza di centro-destra, cancell\u00f2 il programma per \"motivi di tutela aziendale\"; furono licenziati e allontanati dalla Rai anche Biagi (rapporto cessato per scadenza del contratto e non rinnovato) e Luttazzi. Il presidente Rai, Antonio Baldassarre, arriv\u00f2 a dire che \u00abIl programma di Santoro non \u00e8 degno di un paese civile. Pu\u00f2 andare bene per il Venezuela, non per l'Italia\u00bb.\nDa questo momento Santoro inizi\u00f2 la sua battaglia legale per ritornare a condurre un programma in Rai. Nel dicembre 2002 il Giudice del lavoro Pagliarini ordin\u00f2 alla Rai di ricollocarlo nelle sue mansioni precedenti di cui al contratto del 14 aprile 1999 \u00abovvero alla realizzazione e alla conduzione di programmi televisivi di approfondimento dell'informazione e di attualit\u00e0\u00bb e nel febbraio 2003 la Sezione Lavoro del Tribunale di Roma respinse il ricorso della Rai e conferm\u00f2 l'ordinanza di Pagliarini.\nNel giugno 2003 il giudice Pagliarini dispose i termini nei quali il provvedimento del dicembre 2002 doveva essere attuato: l'azienda di Stato doveva affidare a Santoro un programma di approfondimento d'informazione di attualit\u00e0 \u00abin prima o seconda serata\u00bb con un tema unico e con una durata oscillante tra i 90 e i 150 minuti. Nel luglio 2003 per\u00f2 il Tribunale collegiale di Roma restitu\u00ec alla Rai il diritto di fissare collocazione, durata e risorse del nuovo programma d'approfondimento di Michele Santoro; conferm\u00f2, invece, gli altri punti: la realizzazione di un approfondimento giornalistico sull'attualit\u00e0.\nL'esperienza politica all'Europarlamento ed il reintegro.\nDa questo momento Santoro trasform\u00f2 quella che riteneva la sua personale \"battaglia per la libert\u00e0 di informazione\" in un impegno politico: ader\u00ec al programma del \"leader\" del centro-sinistra Romano Prodi e si candid\u00f2 al Parlamento europeo alle elezioni europee del 2004 come indipendente per la lista di Uniti nell'Ulivo. Candidato nelle circoscrizioni nord-ovest e sud ed eletto in entrambe, Santoro venne eletto eurodeputato ricevendo in totale circa 730.000 preferenze, il pi\u00f9 alto numero di preferenze tra i non capolista, e ader\u00ec al gruppo parlamentare del Partito del Socialismo Europeo insieme alla collega Lilli Gruber, candidata nella medesima lista.\nFino ad allora, Santoro non si era mai apertamente schierato a favore di un determinato schieramento politico. Solo nel 1996, in un'intervista a \"Famiglia Cristiana\", Santoro afferm\u00f2 di aver votato la formazione centrista di Lamberto Dini, Rinnovamento Italiano, smentendo quanti gli rimproveravano una sua presunta vicinanza con il Partito Democratico della Sinistra. Nella medesima intervista, Santoro aveva rivelato di aver votato, in passato, per il Partito Radicale e per il Partito Repubblicano Italiano e di vedere con favore la nascita di una formazione politica guidata da Antonio Di Pietro (ci\u00f2 si concretizz\u00f2 due anni dopo, con la fondazione dell'Italia dei Valori).\nIntanto Santoro, al Parlamento europeo, divenne membro della \"Commissione per le libert\u00e0 civili, la giustizia e gli affari interni\"; della \"Commissione per la cultura e l'istruzione\"; della delegazione alla commissione parlamentare mista UE-Croazia; della delegazione alla commissione di cooperazione parlamentare UE-Russia.\nFu autore di quattro interrogazioni parlamentari con una percentuale di presenze del 57%.\nIntanto continuava la battaglia legale, che arriv\u00f2 al dunque nel gennaio 2005, con una sentenza del Giudice del lavoro del Tribunale di Roma che diede ragione a Santoro e quindi condann\u00f2 la Rai a un risarcimento danni pari a 1 milione e 400\u00a0000 \u20ac e ordin\u00f2 la reintegrazione del giornalista nelle funzioni in Rai per programmi di prima serata.\nIl ritorno in televisione: \"Annozero\".\nIl 19 ottobre 2005 Santoro present\u00f2 le sue dimissioni da europarlamentare, ponendo cos\u00ec fine al suo impegno politico durato circa un anno, per partecipare alla prima puntata del programma televisivo di Adriano Celentano, \"Rockpolitik\", al fine di non dover sottostare alle limitazioni sulla presenza di politici in TV imposta dall'Autorit\u00e0 garante.\nA fine marzo 2006 gli venne affidato un nuovo programma televisivo di approfondimento incentrato sul tema politico del \"dopo elezioni\". Il programma, trasmesso su Rai 2 e intitolato \"Annozero\", articolato in undici puntate, sarebbe dovuto iniziare il 27 aprile 2006. L'avvio del programma, tuttavia, di comune accordo tra Santoro e Rai 2, slitt\u00f2 a settembre ed avvenne poi il 14 settembre 2006. Furono scelti come ospiti fissi il vignettista Vauro, i giornalisti Marco Travaglio e Rula Jebreal e la fotomodella Beatrice Borromeo, oltre al collaboratore storico Sandro Ruotolo. Uno degli argomenti di attualit\u00e0 che tratt\u00f2 la prima puntata del programma riguardava i frequenti maltrattamenti degli immigrati nei cosiddetti centri di accoglienza, cio\u00e8 i centri di permanenza temporanea; molto spazio fu dato inoltre a un \"reportage\" sulla situazione lavorativa degli operai dell'edilizia in Lombardia, soprattutto immigrati, spesso irregolari.\nCon Santoro tornarono le aspre critiche alle sue trasmissioni, definite faziose dal centro-destra.\nNella puntata del 16 novembre 2006, dedicata alla Sicilia, al lavoro mancante e ai numerosi sprechi di denaro pubblico, Santoro fu accusato di demagogia dal Presidente della Regione Salvatore Cuffaro. Alle domande del conduttore che lo incalzava con le prime pagine dei quotidiani che parlavano degli stipendi d'oro dei dirigenti regionali, il governatore rispose che \"sarebbe difficile spiegare perch\u00e9 Santoro guadagna alla Rai 810 mila euro, la stessa cifra di 5 presidenti di regione e 40 operai della Fiat\".\nAltre polemiche furono scatenate anche dalla puntata del 1\u00ba maggio 2008, nella quale Santoro invit\u00f2 in studio, tra gli altri, l'allora Assessore alla cultura del comune di Milano Vittorio Sgarbi, e mand\u00f2 in onda le parti del comizio tenuto dal comico Beppe Grillo al V2-Day, nella quale erano criticate alcune azioni di Giorgio Napolitano, presidente della Repubblica, e di Umberto Veronesi, ribattezzato dallo stesso comico \"Cancronesi\". Pesanti attacchi alla trasmissione furono effettuati contro Santoro e contro Grillo in modo trasversale. In pi\u00f9, durante la trasmissione, Sgarbi inve\u00ec contro Beppe Grillo e il giornalista Marco Travaglio (presente in studio) accusando lo stesso Grillo di \"antiamericanismo\" (in riferimento allo spezzone di video nel quale Grillo criticava apertamente la presenza di pi\u00f9 di 70 basi NATO in Italia) e difese le persone di Napolitano e Veronesi sovrapponendosi alla voce di Travaglio, affermando, tra le altre cose, che \u00abEnzo Biagi non \u00e8 stato cacciato dalla Rai\u00bb ma che \u00abgli hanno proposto un altro programma su Rai 3 a un diverso orario e lui non ha accettato\u00bb.\nIl 15 gennaio 2009 Santoro fu accusato da Lucia Annunziata, dal presidente Rai Claudio Petruccioli, dal presidente della Camera Gianfranco Fini, dall'ambasciatore israeliano in Italia Gideon Meir e da diversi altri esponenti politici del centro-destra e del centro-sinistra di aver impostato una puntata di \"Annozero\" in un modo estremamente fazioso. All'Annunziata Santoro ha risposto invitandola ad entrare nel merito dei contenuti della puntata e di non fare critiche generiche al programma, invece a Fini ha risposto tramite il sito internet di \"Annozero\", dicendogli di non scavalcare i suoi compiti istituzionali chiedendo una censura per un programma televisivo.\nLa sospensione dei \"talk show\": \"Raiperunanotte\".\nNella primavera del 2010 il CdA della Rai decise di sospendere tutti i \"talk show\" politici: \"Porta a porta\", \"Annozero\", \"Ballar\u00f2\" e \"L'ultima parola\", in vista delle prossime elezioni regionali.\nSantoro si ribell\u00f2 a questa decisione e organizz\u00f2 il 25 marzo, dalle 21:00 in diretta televisiva, radiofonica e internet dal PalaDozza di Bologna, \"Raiperunanotte\", una puntata speciale di \"Annozero\" dedicata alla libert\u00e0 d'informazione in Rai, con vari ospiti, tra i quali Daniele Luttazzi, che era stato cacciato nel 2002 come Santoro. Il successo fu enorme: il programma fu seguito da oltre 125.000 persone in contemporanea sul web e fece registrare uno \"share\" del 13% nelle emittenti televisive satellitari e locali. Luttazzi, col suo monologo di 15 minuti, raddoppi\u00f2 addirittura lo \"share\" del programma e segn\u00f2 un record assoluto su \"Twitter\". Il giorno dopo l'evento, Santoro in merito ai dati sugli ascolti, defin\u00ec \"Raiperunanotte\" una \u00abscossa tellurica nel sistema della televisione italiana\u00bb.\nIl 25 giugno 2010, in occasione della Quinta edizione del Premio Giornalistico Internazionale S. Margherita Ligure per la Cultura, gli fu assegnato il premio Nicola Abbagnano per il giornalismo. La motivazione: \u00abMichele Santoro da oltre vent'anni \u00e8 impegnato in un coraggioso e difficile lavoro di approfondimento giornalistico televisivo, che \u00e8 anche un raro esempio di informazione non pregiudizialmente schierata, e che lo ha portato a collezionare un uguale numero di polemiche e di scontri con governi di colori opposti\u00bb.\nIl 6 giugno 2011 il rapporto con la Rai si chiuse consensualmente. Gli vennero retribuite, a titolo di buona uscita, un indennizzo di pari a 30 mensilit\u00e0 della retribuzione ordinaria di ogni puntata di \"Annozero \"che avrebbe condotto fino alla fine del suo contratto di collaborazione con la Rai.\nPochi giorni dopo, il 17 giugno 2011 condusse, insieme a Serena Dandini, presso Villa Angeletti a Bologna, l'evento \"Tutti in piedi\", organizzato in occasione dei 110 anni della FIOM: il tema centrale della serata fu il lavoro, raccontato da ospiti passati ad \"Annozero\", che rivelarono la loro condizione d'instabilit\u00e0 economica e personale, a causa di un mercato del lavoro ritenuto sempre pi\u00f9 flessibile e meno tutelato.\nL'uscita dalla Rai e il mancato passaggio a LA7.\nDopo il divorzio dalla Rai, il passaggio di Santoro a LA7 sembrava cosa fatta, ma alla fine non avvenne e ne scatur\u00ec una forte polemica incentrata sul conflitto d'interessi del premier Silvio Berlusconi nell'ambito del duopolio televisivo Rai-Mediaset. Infatti, nonostante le trattative sull'ingaggio a LA7 avessero raggiunto \u2013 come dichiarato da entrambe le parti \u2013 un accordo quasi definitivo e nonostante il titolo della societ\u00e0 Telecom Italia Media (editrice di LA7) per questo motivo avesse riscosso in borsa un rialzo del 17% in un giorno, la trattativa fall\u00ec \u00aba causa di inconciliabili posizioni riguardo alla gestione operativa dei rapporti fra autore ed editore\u00bb.\nSecondo Santoro \u00abun accordo praticamente concluso\u00bb, \u00abvanificato senza nessuna apprezzabile motivazione editoriale\u00bb, \u00e8 una \u00abeloquente ed inoppugnabile prova dell'esistenza nel nostro Paese di un colossale conflitto di interessi\u00bb, che impedisce a Telecom Italia, proprietaria della maggioranza delle azioni di TI Media (LA7), di svolgere in libert\u00e0 la sua campagna acquisti per non esporsi altrimenti a possibili ritorsioni da parte del governo e del suo \"premier\" Berlusconi che non vorrebbero intaccare il duopolio televisivo Rai-Mediaset. La notizia sulla rottura tra Santoro e la LA7 era in effetti coincidente con l'abolizione di una norma che imponeva a Telecom Italia (che controllava TI Media) l'esproprio delle strutture della rete telefonica fissa, norma introdotta provvisoriamente in una prima bozza della manovra finanziaria del governo proprio durante le trattative tra il conduttore e LA7.\nPer le sue dichiarazioni sul conflitto d'interessi Santoro fu citato in giudizio da Mediaset per danni.\nLa multipiattaforma: \"Servizio pubblico\".\nPer la stagione televisiva 2011-2012, dopo il divorzio consensuale con la Rai e il mancato accordo d'ingaggio con LA7, Santoro decise di realizzare la sua nuova trasmissione \"Servizio pubblico\" seguendo il modello multipiattaforma di televisioni locali e \"streaming\" su Internet, gi\u00e0 sperimentato con \"Raiperunanotte\" e \"Tutti in piedi\", trovando anche l'accordo con i canali satellitari Sky 100, 500 (Sky TG24), 504 (Sky TG24 Eventi) e da gennaio 2012 anche con Cielo, rete \"free\" in chiaro del gruppo Sky. La trasmissione venne trasmessa anche in radio da Radio Capital inizialmente, sostituita poi da Radio Radicale. Societ\u00e0 produttrice del programma fu la Zerostudio's, di propriet\u00e0 dello stesso Santoro e della moglie Sanja Podgayski a cui con l'inizio del programma si aggiunsero \"il Fatto Quotidiano\", tramite la sua societ\u00e0 Editoriale Il Fatto, e la prof. Maria Fibbi.\nLa produzione del nuovo programma, in collaborazione con \"il Fatto Quotidiano\", si avvalse anche del contributo economico (a partire da 10 euro) di centomila telespettatori, al quale presero parte anche molti volti noti della politica, della cultura e dello spettacolo.\nFiglia dell'esperienza problematica di \"Annozero\" e dei tentativi di censura da essa subiti nonch\u00e9 delle vicissitudini e controversie legali tra Santoro e la RAI, la trasmissione fu caratterizzata gi\u00e0 sul nascere da un acceso dibattito sulla libert\u00e0 d'informazione in Italia e in particolare sul controllo del servizio pubblico Rai da parte dei partiti politici. Nel suo monologo d'introduzione alla prima puntata Michele Santoro dichiar\u00f2 che il suo nuovo programma, diffuso fuori dai tradizionali poli televisivi e sostenuto dal contributo economico di numerosi cittadini, costituiva il tentativo di una \u00abrivoluzione civile, democratica e pacifica\u00bb, \u00abcontro il degrado della TV generalista occupata dai partiti, sia nel pubblico che nel privato\u00bb.\nLa candidatura a Direttore Generale della Rai.\nGi\u00e0 nel giugno 2011 Santoro aveva espresso \"provocatoriamente\" l'intenzione di candidarsi a Direttore Generale della Rai. Ma nel marzo 2012 ufficializz\u00f2 la sua candidatura a Direttore Generale della Rai insieme a Carlo Freccero (candidato come Presidente). La candidatura fu rettificata nelle ospitate a \"TV Talk\", \"In mezz'ora\" e \"Otto e mezzo\". Queste candidature portarono a numerose polemiche da parte della politica, soprattutto da parte del Popolo della Libert\u00e0, e non furono seguite da alcuna nomina.\n\"Servizio pubblico\" su LA7.\nNell'estate 2012 iniziarono a circolare voci su una nuova trattativa in corso tra Santoro e LA7, dopo il fallimento di quella dell'anno precedente; la trattativa questa volta ebbe invece esito positivo; il 5 luglio 2012 venne infatti ufficializzato il passaggio del giornalista a LA7 a partire dall'autunno 2012. Il programma rest\u00f2 totalmente indipendente e autoprodotto dalla societ\u00e0 produttrice \"Zerostudio's\" che mantenne gli stessi soci (escluso l'uscita a fine 2012 di Sandro Parenzo per la concessionaria pubblicitaria Publishare che rappresentava le TV locali) dell'anno precedente e in definitiva nella sostanza non cambi\u00f2 nulla con la diffusione del programma su LA7, visto che ebbe luogo, come per \"Raiperunanotte\" e \"Tutti in piedi\", in modalit\u00e0 \"chiavi in mano\" con un pagamento da parte di LA7 per ciascuna puntata con un minimo garantito opportunamente incrementato in base all'ascolto ottenuto determinante nella conseguente raccolta pubblicitaria, in base alla quale l'anno precedente le societ\u00e0 pubblicitarie Publishare e Sky Pubblicit\u00e0 effettuavano similmente un pagamento proporzionale per ciascuna puntata. Poco cambi\u00f2 anche per la multipiattaforma: infatti rest\u00f2 il sito www.serviziopubblico.it autonomo anche nella propria raccolta pubblicitaria da LA7, che trasmett\u00e8 tuttavia sul proprio sito anch'essa il programma cos\u00ec come lo fece per il secondo anno il sito de \"il Fatto Quotidiano\" collegandosi al flusso del sito ufficiale del programma. A questi mezzi di diffusione si aggiunsero YouTube e la confermata diretta radiofonica su Radio Radicale.\nIl 25 ottobre 2012 and\u00f2 in onda la prima puntata di \"Servizio pubblico\" su LA7, che ottenne un \"boom\" di ascolti, con il 12,99 % di \"share\", risultato che port\u00f2 per la prima volta la rete a essere la terza pi\u00f9 seguita dopo Rai 1 e Canale 5.\nIl 10 gennaio 2013 la puntata che vide come ospite Silvio Berlusconi totalizz\u00f2 8.670.000 telespettatori e il 33.58% di \"share\" facendo di LA7 la rete pi\u00f9 vista in prima e seconda serata: \u00e8 stata una delle rarissime volte che una rete esterna al duopolio Rai-Mediaset risult\u00f2 essere la pi\u00f9 vista.\nLa terza stagione and\u00f2 in onda da gioved\u00ec 26 settembre 2013 sempre su LA7. Il programma venne trasmesso, sempre con le stesse modalit\u00e0 dei precedenti anni a \"chiavi in mano\", su LA7, in \"streaming\" sul sito ufficiale del programma, al cui flusso si collegavano i siti dell'emittente e de \"il Fatto Quotidiano\". La stagione si concluse con il santoriano \"spin-off\" \"Announo\" tuttavia condotto da Giulia Innocenzi.\nLa quarta stagione and\u00f2 in onda da gioved\u00ec 25 settembre 2014 sempre su LA7. Il programma viene trasmesso, sempre con le stesse modalit\u00e0 dei precedenti anni a \"chiavi in mano\", su LA7, in \"streaming\" sul sito ufficiale del programma, al cui flusso si collegarono i siti dell'emittente e de \"il Fatto Quotidiano\". La stagione fu inframezzata dalla seconda edizione (in 2 \"tranche\": una dal 13 novembre 2014 e una nella prima met\u00e0 del 2015) dello \"spin off\" diretto, ideato e creato da Michele Santoro \"Announo\", condotto da Giulia Innocenzi.\nL'ultima stagione di \"Servizio pubblico\" e nuovi progetti.\nIl 25 settembre 2014, Michele Santoro annunci\u00f2 che la stagione 2014-2015 sarebbe stata l'ultima di \"Servizio pubblico\". Secondo il conduttore, gli italiani si stavano stancando dei vari \"talk-show\" politici italiani. Dalla stagione 2015-2016 la sua casa di produzione produsse eventualmente come \"talk\" il solo programma \"Announo\", condotto da Giulia Innocenzi, in quanto Santoro sostenne che fosse l'unico programma politico dove gli opinionisti formulavano nuove proposte ai politici italiani presenti in studio, e un nuovo programma che avrebbe sostituito \"Servizio pubblico\" ma che non sarebbe stato pi\u00f9 un \"talk\" ma nuovo tipo di \"viaggio\" che si presumeva che sarebbe stato caratterizzato da contaminazione tra diversi generi televisivi e da una minore presenza in video nell'arco della stagione di Santoro stesso, che sarebbe stato pi\u00f9 autore e meno conduttore.\nL'addio a LA7 e il ritorno in Rai.\nIl 18 maggio 2015 annunci\u00f2 la chiusura del programma \"Servizio pubblico\", affermando di volersi dedicare ad altri progetti televisivi. Decise inoltre di non rinnovare il contratto con LA7. Il 18 giugno a Firenze condusse \"Rosso di sera\", ultima puntata di \"Servizio pubblico\", con ospiti, tra gli altri, Maurizio Landini, Gad Lerner, Marco Travaglio, Vauro, Sandro Ruotolo, Franco Battiato, Nicola Piovani, Cristiano De Andr\u00e9, J-Ax e Sabrina Ferilli. Il 10 luglio LA7 annunci\u00f2 che Santoro non sarebbe andato in onda sulla propria emittente nella stagione 2015/2016.\nNel maggio 2016, attraverso la \"Zerostudio's\", societ\u00e0 di cui detiene la maggioranza, acquist\u00f2 il 7% del \"Fatto Quotidiano\", formando il comitato dei garanti con Peter Gomez, Marco Lillo, Antonio Padellaro e Marco Travaglio.\nIl 5 ottobre dello stesso anno torn\u00f2 in Rai con un nuovo programma dal nome \"Italia\", format di sei puntate in prima serata che trattava vari temi della societ\u00e0 civile. La prima puntata, dal titolo \"Tutti ricchi (per una notte)\", fu vista da una media di 1.771.000 spettatori per uno \"share\" dell'8,1%. La quarta e ultima puntata della serie \u00e8 stata trasmessa il 2 febbraio 2017.\nIl 22 e 29 giugno 2017 Santoro condusse su Rai 2 uno speciale in due puntate dal titolo \"M\", un format che mescolava inchiesta storica, teatro e \"talk show\" per raccontare alcuni momenti della vita di Adolf Hitler; il programma torn\u00f2 su Rai 3 per 4 puntate il gioved\u00ec dall'11 gennaio al 1\u00ba febbraio 2018.\nL'addio a \"il Fatto Quotidiano\".\nIl 20 luglio dello stesso anno Santoro annunci\u00f2 la fine della cooperazione con \"il Fatto Quotidiano\" per diversit\u00e0 di vedute, oltre alla vendita delle azioni del quotidiano detenute dalla Zerostudio's. Santoro aveva gi\u00e0 espresso critiche alla linea editoriale del giornale in un'intervista a \"Il Foglio\" nel 2016. Contestualmente alla vendita, Santoro si dimise dal comitato dei garanti del quotidiano.\nNel novembre 2018 \"La Stampa\" rivel\u00f2 che Santoro avrebbe preso contatti con il gruppo Pessina per un possibile acquisto del quotidiano \"l'Unit\u00e0\" (non pi\u00f9 pubblicato dal 2017).\nCritiche e polemiche.\nLa questione della faziosit\u00e0.\nL'Authority e lo schieramento politico di centrodestra hanno denunciato pi\u00f9 volte la faziosit\u00e0 del giornalista, in un insieme di accuse che sono poi arrivate a una serie di procedimenti e azioni volte contro Santoro. Secondo Marco Travaglio, la motivazione che sta alla radice di queste gravi accuse e dei procedimenti \u00e8 direttamente proveniente dal mondo della politica e dovuta, in principio, alle controversie politiche sul caso Mangano-Dell'Utri e sul caso Satyricon, e successivamente su molti altri casi di condizionamento della gestione della RAI da parte dei vertici di amministrazione, che sono di nomina politica, riguardo ad alcune puntate della trasmissione \"Annozero\" (come per il caso De Magistris o per il caso Grillo-Sgarbi). .\n, Santoro \u00e8 stato un giornalista e \"reporter\" che ha messo in luce molti aspetti sconvolgenti del paese, dando pubblicit\u00e0 alle voci emergenti e minoritarie, compresi i piccoli movimenti politici (come il MSI o la Lega Lombarda) oscurati in altre trasmissioni RAI. Per quest'ultima caratteristica di Santoro, Achille Occhetto lo defin\u00ec un \"leghista di sinistra\".\nNel 1994 Umberto Bossi dichiar\u00f2 alla Commissione Cultura della Camera: \u00abSenza le trasmissioni di Santoro l'Italia non avrebbe preso coscienza degli sprechi di denaro pubblico e del disastro sociale del Sud\u00bb.\nSantoro ha inoltre subito numerose critiche e accuse di faziosit\u00e0 sia da politici di centro-destra e centro-sinistra che da una parte della stampa (\"Corriere della Sera\", \"la Repubblica\", \"La Stampa\" ecc.) a seguito della puntata di \"Annozero\" del 15 gennaio 2009 sul conflitto israelo-palestinese, abbandonata in diretta da Lucia Annunziata.\nPresunti ospiti pilotati.\nDurante la puntata del 26 maggio 2011 di \"Annozero\", Santoro si colleg\u00f2 in diretta con il collaboratore Stefano Maria Bianchi da Taranto dove dipendenti di Teleperformance scioperavano a causa degli oltre 1400 esuberi proclamati dalla multinazionale francese per le sue sedi italiane di Roma e Taranto. Alcuni lavoratori hanno poi criticato la gestione del collegamento accusando di essere stati usati e aggrediti fisicamente dai membri della \"troupe\". La redazione di \"Annozero\" rispose a queste lamentele attribuendole a motivi di tempo.\nIn un'intervista nel marzo 2011 a \"Scusi lei \u00e8 favorevole o contrario\", programma di Maria Latella in onda su Lei, Mauro Coruzzi (in arte Platinette) dichiar\u00f2: \"Mi \u00e8 stato chiesto di partecipare pi\u00f9 volte in qualit\u00e0 di ospite ad \"Annozero\" per\u00f2, a un certo punto, gli inviti sono stati ritirati. Poco prima avevo ricevuto la telefonata di una redattrice che pretendeva di conoscere in anticipo la natura delle risposte che avrei dato in studio\".\nLe minacce di morte.\nA seguito del fallito attentato di via Fauro a Maurizio Costanzo del 1993 da parte della Mafia, su mandato di Tot\u00f2 Riina, conseguente alla maratona Rai-Fininvest contro la mafia, che vide il \"Maurizio Costanzo Show\" collegato con \"Samarcanda\" di Santoro dopo l'assassinio di Libero Grassi, cos\u00ec come a Costanzo anche a Santoro venne assegnata una scorta, che per\u00f2 il giornalista rifiut\u00f2.\nNel mese di giugno del 2009 la Digos indag\u00f2 su una lettera contenente un proiettile di fucile Winchester e la scritta \"morirai\" inviata a Michele Santoro presso gli uffici della Rai. La Procura di Roma apr\u00ec un fascicolo contro ignoti.\nNel maggio del 2010 alla redazione palermitana di \"Repubblica\" venne recapitata una busta contenente un proiettile e una lettera dattiloscritta contenente minacce di morte ad Antonio Ingroia, procuratore aggiunto della procura distrettuale antimafia di Palermo, Sergio Lari procuratore di Caltanissetta, Michele Santoro, Sandro Ruotolo, Massimo Ciancimino e al collaboratore di giustizia Gaspare Spatuzza."}
{"id": "77636", "revid": "436907", "url": "https://it.wikipedia.org/wiki?curid=77636", "title": "Kevin Moore", "text": "Biografia.\nPrimi anni.\nKevin Moore nasce a Long Island nello stato di New York e comincia la sua carriera musicale al Kings Park di Long Island studiando piano dall'et\u00e0 di 6 anni e componendo canzoni dall'et\u00e0 di 12 anni. Dopo il diploma di scuola superiore nel 1985, Moore si iscrive alla SUNY Fredonia dove studia musica classica prima di tornare a casa e formare con gli amici di infanzia John Petrucci e John Myung i Majesty, gruppo che pi\u00f9 tardi cambio nome in Dream Theater.\nDream Theater.\nMoore conosceva sin da giovane John Petrucci e John Myung e, avendo gi\u00e0 suonato assieme a loro ai tempi del liceo, al suo ritorno dalla SUNY Fredonia venne reclutato per suonare nei Majesty, gruppo formato dai due amici durante il loro soggiorno di studi a Berklee assieme al cantante Chris Collins e al batterista Mike Portnoy. La formazione registr\u00f2 e pubblic\u00f2 il demo omonimo nel 1986.\nPoco tempo dopo, Collins abbandon\u00f2 il gruppo e il suo posto fu preso da Charlie Dominici, con il quale venne registrato il primo album in studio \"When Dream and Day Unite\". Gi\u00e0 dall'esordio fu subito evidente l'eccezionale abilit\u00e0 strumentale e compositiva della band, nella quale spiccava l'eleganza stilistica, compositiva e lirica di Moore. Segu\u00ec un tour dopo il quale Dominici ruppe con gli altri componenti del gruppo, che trov\u00f2 nel canadese James LaBrie un validissimo sostituto. In due anni di lavoro la band pubblic\u00f2 il secondo album \"Images and Words\", nel quale Moore si mise in luce con assoli di straordinario gusto e tecnica, bilanciati d'altra parte da struggenti melodie di pianoforte (\"Wait for Sleep\", \"Surrounded\") e delicati tappeti sonori. All'uscita dell'album segu\u00ec un lungo tour mondiale e l'album dal vivo \"Live at the Marquee\". \u00c8 durante questa lunga esperienza che i Dream Theater scrivono il materiale per \"Awake\", album che vide la luce nel 1994 in concomitanza con l'abbandono di Moore, il quale matur\u00f2 in quell'ultimo periodo interessi musicalmente distanti dal sound e dalle coordinate stilistiche del gruppo.\nL'uscita dalla band di Kevin Moore \u00e8 stata per anni oggetto d'interesse per i fan. In alcune interviste John Petrucci e soci hanno dichiarato che la motivazione principale era determinata da divergenze musicali, tant'\u00e8 che lo stesso Petrucci ha raccontato che Moore componeva, durante le registrazioni di \"Awake\", materiale molto diverso dal classico stile Dream Theater. Moore ha affermato di aver iniziato a trovare noioso lavorare nel gruppo ed \u00e8 questo il motivo per cui decise di lasciare.\nIl brano \"Space-Dye Vest\", traccia conclusiva di \"Awake\", mostra il primo passo verso il nuovo sentiero musicale intrapreso dal tastierista.\nChroma Key e OSI.\nLasciati i Dream Theater per un crescente bisogno di operare in ambito solista, Moore si trasfer\u00ec in Nuovo Messico a Santa Fe previo un lungo viaggio nel quale matura le esperienze che lo conducono a \"Dead Air for Radios\", prima pubblicazione del suo progetto solista Chroma Key nel 1998. In continuo movimento Moore si trasferisce prima a Los Angeles, dove produce nel 2000 \"You Go Now\", per poi abbandonare la citt\u00e0 e trasferirsi in Costa Rica dove vivr\u00e0 per tre anni. Sistematosi, inizia a scrivere e registrare idee per il terzo disco dei Chroma Key mentre conduce bisettimanalmente una trasmissione radio di matrice attivista per la stazione ad onde corte \"Radio for Peace International\" con sede a San Jose. Queste trasmissioni costituiranno una raccolta di musica composta per la trasmissione e frammenti di dialoghi, \"Memory Hole\", disponibile esclusivamente per il download digitale.\nAl periodo risale inoltre la non chiusa parentesi OSI, \"Office of Strategic Influence\", ambizioso concept album frutto di Moore, Jim Matheos dei Fates Warning (con cui peraltro Moore aveva gi\u00e0 collaborato pi\u00f9 di una volta come tastierista per \"A Pleasant Shade of Grey\" e \"Disconnected\") e Mike Portnoy, ex-collega nei Dream Theater.\nUn collaboratore del programma radio di Kevin, Theron Patterson, invita Moore a raggiungerlo nella citt\u00e0 di Istanbul. Poco dopo Kevin si sposta e inizia a produrre nuovo materiale per la trasmissione radiofonica turca \"Music Lab\". In Turchia, Moore, riceve inoltre la prima commissione come scrittore di musica per il film horror \"Okul\". Il risultato, \"Ghost Book\", \u00e8 uscito nel 2004 attraverso la Inside Out Music; ispirato da quest'ultimo lavoro ha inoltre realizzato \"Graveyard Mountain Home\" con i Chroma Key.\nNell'aprile 2006 Moore ha proseguito gli OSI con un seguito, \"Free\", dopo essersi spostato prima a Montr\u00e9al per poi ritornare a Istanbul, e ha espresso la volont\u00e0 di portare i Chroma Key e gli OSI in tour. Nel dicembre dello stesso anno ha deciso di produrre la colonna sonora per un altro film turco horror \"K\u00fc\u00e7\u00fck Kiyamet\", che narra la storia di una famiglia che decide di affittare una casa per le vacanze lungo la spiaggia.\nIl 23 marzo 2007 ha tenuto un concerto a Istanbul dove ha proposto brani sia dal repertorio dei Chroma Key (in particolare dall'album \"Graveyard Mountain Home\") che degli OSI. Lo spettacolo, pi\u00f9 che altro una prova, non \u00e8 stata pubblicizzata e in 100 hanno potuto prendere parte all'esibizione. Tutto il concerto \u00e8 stato accompagnato da materiale video; in particolare le canzoni di \"Graveyard Mountain Home\" erano accompagnate dal rispettivo spezzone del film. Nello stesso mese Moore \u00e8 diventato il produttore del gruppo turco industrial rock Makine. Nel 2012 \u00e8 uscito il quarto album degli OSI, \"Fire Make Thunder\".\nAnni 2010.\nNel 2017 Moore ha ripreso in mano il progetto Chroma Key rendendo disponibile i brani \"Mission\", \"Bonewalk\" e \"4-tracks\" attraverso Patreon. Dopo aver frequentato la Des Moines University College of Osteopathic Medicine e ultimato gli studi psichiatrici presso il Garnet Health Medical Center di New York, nel luglio 2020 Moore diventa ufficialmente uno psichiatra presso il Trinity Health Hospital di Minot in Dakota del Nord."}
{"id": "77637", "revid": "436907", "url": "https://it.wikipedia.org/wiki?curid=77637", "title": "John Myung", "text": "Biografia.\nNato a Chicago da genitori coreani ma cresciuto a New York, Myung ebbe le sue prime esperienze musicali studiando il violino all'et\u00e0 di cinque anni, ma molto presto scopr\u00ec qual era la musica che veramente desiderava suonare ascoltando un disco dopo l'altro di Chris Squire, Steve Harris, Geddy Lee, Yes, Iron Maiden, Rush. Dopo essersi trasferito a Long Island, Myung perse l'interesse per il violino e all'et\u00e0 di 15 anni decise di passare al basso elettrico.\nDopo aver continuato gli studi in ambito musicale, John insieme all'amico John Petrucci decise di iscriversi al Berklee College of Music di Boston. In quel periodo anche Mike Portnoy era con loro a Boston e dalla loro amicizia nacquero i primordi dei Majesty che, prima della pubblicazione del primo album, divennero i Dream Theater. Attualmente, Myung \u00e8 l'unico componente del gruppo che risiede ancora a Long Island con la famiglia. Fra i suoi progetti solisti ricordiamo alcuni album con i The Jelly Jam e i Platypus, con Derek Sherinian, Ty Tabor e Rod Morgenstein.\nEquipaggiamento.\nNella sua carriera, Myung ha utilizzato molti tipi di bassi, principalmente a 6 corde. Il suo primo basso \u00e8 un Memphis, una copia del famoso Fender Precision, ma lo ha cambiato rapidamente con un Fender Jazz Bass color salmone, come si pu\u00f2 vedere in vari bootleg del periodo Majesty.\nCon l'album di debutto dei Dream Theater, \"When Dream and Day Unite\", Myung cominci\u00f2 ad utilizzare un Ernie Ball/MusicMan Stingray pesantemente modificato a 4 corde, cos\u00ec come il suo Fender Jazz Bass; nei concerti, Myung attaccava uno dei suoi due bassi a due amplificatori, uno con un segnale pulito, l'altro invece con un segnale distorto, come accadeva con Geddy Lee e Chris Squire. Nella registrazione del secondo album \"Images and Words\", Myung utilizz\u00f2 uno Spector NS2, mentre per il tour di supporto all'album, Myung prefer\u00ec utilizzare vari Tobias \"basic\" a 6 corde. John continu\u00f2 ad utilizzare questi bassi fino alla fine del tour di \"Images and Words\" e \"Music in Progress\".\nPer l'album \"Awake\", Myung cominci\u00f2 ad utilizzare bassi Tung, prodotti da Nicholas Tung, ex liutaio della Tobias. Myung possedette tre degli ultimi 100 bassi costruiti da Nicholas Tung, inoltre li utilizz\u00f2 anche nel relativo tour di \"Awake\", per quello in supporto all'EP \"A Change of Seasons\" e nel suo DVD istruttivo, \"Progressive Bass Concepts\". Come amplificazione utilizzo vari Mesa Boogie strategy 400 e Mesa Boogie bass 400+. Dopo che la compagnia Tung smise la produzione dei loro bassi, Myung cominci\u00f2 ad utilizzare vari bassi della Yamaha, principalmente TRB e John Patitucci signature.\nIn quel periodo Myung ebbe anche il suo primo \"signature\" della Yamaha: lo RBX6JM con il quale registro l'album \"Falling into Infinity\" e il concept \"\" insieme ai relativi tour e DVD. Myung utilizzava un modello blu o rosso, a seconda del fatto che i concerti si svolgessero in America o in Europa. Nel doppio album \"Six Degrees of Inner Turbulence\" venne utilizzato anche un Hamer a 8 corde (per il brano \"Blind Faith\"), cos\u00ec come un Ernieball/Music Man Stingray a 5 corde, anche se nel tour del disco continu\u00f2 ad utilizzare il suo signature della Yamaha.\nNel 2002 John Myung svilupp\u00f2 lo RBXJM2, caratterizzato dalla presenza di un humbucker; i colori erano un grigio chiaro metallizzato \"inca silver\", oppure un fucsia scuro \"plum purple\". A differenza del primo RBX6JM al 12\u00b0 tasto al posto del simbolo dell'infinito, si trovava uno yin-yang. Il basso venne utilizzato per registrare gli album \"Train of Thought\" e \"Octavarium\", per i tour dei relativi album e per il festival \"Gigantour\" organizzato dal leader dei Megadeth Dave Mustaine.\nDurante le registrazione di \"Systematic Chaos\", Myung utilizz\u00f2 un Music Man bongo a 5 corde, di colore egyptian smoke, mentre nel \"Chaos in Motion tour\" utilizz\u00f2 lo stesso basso, ma nel suo colore signature \"inca silver\". Nel frattempo la Music Man cominci\u00f2 a produrre vari prototipi del Bongo Bass a 6 corde, di cui Myung usufru\u00ec nel tour Chaos in Motion; questo veniva utilizzato esclusivamente per suonare i brani che richiedevano la presenza delle sei corde. Attualmente il Music Man Bongo a 6 corde, grazie a Myung, \u00e8 entrato in produzione stabile.\nOltre al basso, Myung ha utilizzato anche un Chapman Stick a 12 corde per la registrazione di \"New Millennium\", brano d'apertura dell'album \"Falling into Infinity\" (1997). Lo strumento \u00e8 stato utilizzato anche durante le sessioni di registrazione di ', precisamente per il brano \"Home\" (come spiegato dal gruppo nel commento audio del DVD '). Tuttavia, lo strumento non \u00e8 stato utilizzato nella registrazione finale del disco. Il bassista ha utilizzato un basso fretless nei brani \"Peruvian Skies\" e \"Through Her Eyes\": durante i tour relativi ai rispettivi album, lo utilizz\u00f2 anche per eseguire dal vivo in concerto i due brani. Durante il tour di \"Awake\", Myung impieg\u00f2 inoltre una chitarra acustica per il brano \"The Silent Man\", la quale era appoggiata ad un sostegno, in modo tale da consentire a Myung di imbracciare contemporaneamente il basso e passare facilmente da uno strumento all'altro.\nPersonalit\u00e0.\nA differenza degli altri componenti dei Dream Theater, John Myung si \u00e8 sempre distinto per i suoi comportamenti estremamente pacati. Nei vari DVD pubblicati dal gruppo, difficilmente lo si vede intervenire davanti alla telecamera o partecipare ai momenti che i musicisti vivono al di fuori del palco. Inoltre sono pochissimi i momenti in cui lo si sente parlare, al punto che il bassista, nel corso degli anni, si \u00e8 guadagnato l'appellativo di \"The Silent Man\" (derivato dall'omonimo brano) dal resto del gruppo e dai fan stessi. In realt\u00e0 \u00e8 possibile sentire la sua voce nei commenti dei DVD e nel suo video didattico, oltre anche a dimostrarsi di essere una persona molto disponibile al dialogo con i fan durante gli after show.\nDurante i concerti, i movimenti di Myung e le sue interazioni col pubblico sono estremamente limitati. I pochi momenti in cui Myung abbandona la sua postazione si hanno quando raggiunge il centro del palco per eseguire sezioni all'unisono con John Petrucci oppure durante il suo assolo di basso in \"Metropolis\u2013Part I: \"The Miracle and the Sleeper\"\". Nel corso del tour di supporto al nono album \"Systematic Chaos\", durante l'esecuzione di \"Surrounded\", era possibile vedere Myung che andava a sedersi di fianco a Mike Portnoy, il quale fingeva stupore nel trovare il bassista dietro la batteria. Tuttavia, negli anni novanta (in particolare nel VHS \"\" e in \"Awake Live in Japan 95\") l'atteggiamento di Myung sul palco era molto pi\u00f9 incisivo rispetto agli anni successivi, con il bassista che faceva oscillare i suoi lunghi capelli davanti allo strumento, per poi farli finire dietro la schiena con un veloce scatto della testa.\nUn ulteriore fatto curioso relativo alla sua personalit\u00e0 si scopr\u00ec durante un concerto tenuto dal gruppo in Germania il 31 ottobre 2002, in cui Myung placc\u00f2 letteralmente il cantante James LaBrie tra lo stupore dei presenti come se fosse un giocatore di football americano. Nel suo diario di tour, il tastierista Jordan Rudess lasci\u00f2 intendere che questo gesto particolare fosse l'oggetto di una scommessa, secondo cui Myung non avrebbe avuto il coraggio di eseguire questa mossa. Da quel giorno, il gruppo sconsiglia a tutti di sfidare Myung a compiere gesti sconsiderati, in quanto perderebbero la scommessa.\nJohn Myung \u00e8 anche famoso per la devozione con cui si dedica alla pratica del basso. In particolare, l'ex-tastierista dei Dream Theater, Derek Sherinian afferm\u00f2 che Myung \u00e8 l'unico musicista da lui conosciuto che si \u00abraffredda\u00bb dopo un concerto. Nel suo forum, il chitarrista John Petrucci afferm\u00f2 che ai tempi in cui era studente al Berklee College of Music lui e Myung erano soliti fare pratica almeno sei ore al giorno.\nRiguardo al contributo compositivo, Myung ha anche scritto i testi di almeno una canzone per disco, a partire da \"Images and Words\" (1992) fino a \"\" (1999). Dalla pubblicazione di quest'ultimo album fino a quella di \"A Dramatic Turn of Events\" (2011) Myung non ha pi\u00f9 contribuito alla stesura dei testi. Il motivo di ci\u00f2 fu spiegato dall'allora batterista Mike Portnoy in una chat: "}
{"id": "77638", "revid": "1823853", "url": "https://it.wikipedia.org/wiki?curid=77638", "title": "\u00c9tretat", "text": "\u00c9tretat \u00e8 un comune francese di 1.535 abitanti situato nel dipartimento della Senna Marittima, nella regione della Normandia, ed affacciato sul Canale della Manica. \u00c8 una delle principali localit\u00e0 della Costa d'Alabastro.\nStoria.\nSorta come un modesto villaggio di pescatori, la localit\u00e0 oggi \u00e8 una delle stazioni balneari pi\u00f9 rinomate della propria nazione per la bellezza delle spiagge ghiaiose, ma soprattutto per le sue falesie naturali di calcare a picco sul mare, che includono un famoso arco naturale. Queste scogliere, insieme alle spiagge frequentate da villeggianti, hanno attratto molti artisti, tra cui i pittori Eug\u00e8ne Boudin, Gustave Courbet e Claude Monet che le hanno immortalate, ma anche scrittori come Maurice Leblanc, che vi ha ambientato un racconto del suo personaggio pi\u00f9 famoso, \"Arsenio Lupin\", Gustave Flaubert e Guy de Maupassant. \u00c9tretat ha inoltre dato i natali a \u00c9lie Hal\u00e9vy (1870-1937), filosofo e storico."}
{"id": "77639", "revid": "436907", "url": "https://it.wikipedia.org/wiki?curid=77639", "title": "Mike Portnoy", "text": "Inoltre \u00e8 uno dei membri fondatori del gruppo neoprogressive Transatlantic, e ha collaborato con diversi altri artisti, principalmente nell'ambito del progressive metal.\nBiografia.\nNato a Long Beach (New York), il suo interesse alla musica fu stimolato gi\u00e0 durante l'infanzia, grazie al padre che era un rock disc-jockey e alla sua enorme collezione di dischi. Anche se Portnoy impar\u00f2 a suonare la batteria da autodidatta, segu\u00ec dei corsi di musica a scuola. In quel periodo suon\u00f2 come membro di alcuni gruppi locali: gli Intruder, i Rising Power e gli Inner Sanctum (con i quali incise un disco). Lasci\u00f2 il gruppo dopo aver ricevuto una borsa di studio per la Berklee College of Music a Boston, dove fece la conoscenza di John Petrucci e John Myung con i quali fond\u00f2 i Majesty, successivamente divenuti i Dream Theater. Il nome Majesty non venne mantenuto a causa dell'esistenza all'epoca, di un gruppo che portava lo stesso nome, acquisito precedentemente. Il nome Dream Theater invece venne adottato su consiglio del padre di Portnoy, con riferimento a un cinema che portava quel nome.\nIl 17 febbraio 2010, Portnoy annunci\u00f2 la collaborazione con gli Avenged Sevenfold alla registrazione delle tracce di batteria del nuovo album \"Nightmare\" (pubblicato il 27 luglio dello stesso anno), a causa della morte a fine dicembre 2009 del batterista The Rev. Portnoy ha semplicemente registrato le tracce di batteria gi\u00e0 arrangiate dallo stesso The Rev prima della sua morte. Il 9 settembre 2010 annunci\u00f2 la sua uscita dai Dream Theater, dopo 25 anni di militanza. Portnoy avrebbe voluto che i Dream Theater si prendessero una lunga pausa, in modo da poter ricostruire i rapporti umani e i processi creativi che il batterista riteneva logorati da anni di attivit\u00e0 ininterrotte. Al contrario, i restanti componenti erano fermamente intenzionati ad iniziare a lavorare su un nuovo album nel gennaio 2011. Nei giorni successivi alla notizia, Portnoy ha specificato che la sua decisione non ha nulla a che vedere con la sua attuale collaborazione con Avenged Sevenfold (sottolineando che lui non va considerato un membro di tale gruppo) o con gli altri progetti paralleli: la sua volont\u00e0 di interrompere temporaneamente le attivit\u00e0 dei Dream Theater era un'idea maturata da almeno un anno.\nIl 16 dicembre 2010 Mike Portnoy annuncia che la sua collaborazione con gli Avenged Sevenfold si conclude, attraverso questo comunicato: Il batterista, oltre a ringraziare i fan e gli Avenged Sevenfold, ha aggiunto alcune spiegazioni riguardanti il suo futuro: \nIl 24 settembre 2011 si esib\u00ec con gli Stone Sour come sostituto temporaneo del batterista Roy Mayorga al Rock in Rio. Nel 2012 ha fondato il supergruppo Flying Colors, con i quali ha pubblicato l'album omonimo (2012) e \"Second Nature\" (2014).\nDal marzo 2015 al novembre 2016, Portnoy ha suonato con i Twisted Sister in sostituzione al loro precedente batterista A.J. Pero, scomparso a causa di un attacco cardiaco. Il batterista si \u00e8 esibito con il gruppo anche in occasione del tour \"Forty and Fuck It\" del 2016, che ha portato allo scioglimento della band dopo 40 anni di carriera.\nNel 2017 ha fondato insieme al tastierista Derek Sherinian il supergruppo Sons of Apollo composto anche da Derek Sherinian, Bumblefoot, Billy Sheehan e Jeff Scott Soto. La prima pubblicazione del gruppo, l'album \"Psychotic Symphony\", \u00e8 prevista per il 20 ottobre dello stesso anno.\nStile musicale.\n\u00c8 riconosciuto come un influente batterista della scena progressive metal. Oltre ad un intenso uso della doppia cassa, il suo stile \u00e8 caratterizzato dall'utilizzo di tempi dispari e da repentini cambi di tempo. Fin dagli inizi della sua carriera musicale, Portnoy \u00e8 solito suonare batterie mastodontiche. Nella batteria \"Albino Monster\", ad esempio, sono presenti due set, ovvero un drumset metal \"classico\" con doppia cassa per i pezzi pi\u00f9 heavy della discografia dei Dream Theater, e un set con una sola cassa, che riprende quello di John Bonham, per momenti pi\u00f9 sobri e meno pesanti. Una sua curiosa caratteristica consiste nell'abitudine di cambiare l'aspetto estetico (e a volte anche componentistico) della batteria ad ogni tour; per questo, prima dei concerti la sua batteria rimane coperta da un enorme telo nero, che viene rimosso solo pochi secondi prima che Portnoy salga sul palco.\nInfluenze e premi.\nPortnoy indica il batterista dei Rush Neil Peart, Frank Zappa e Richard Christy dei Death come sue pi\u00f9 grandi influenze a livello musicale.\nPortnoy ha ricevuto 23 premi dalla rivista Modern Drummer, tra cui \"Migliore performance live\" (5 volte) per gli album \"Awake\", \"A Change of Seasons\", \"Falling into Infinity\", \"\" e \"Six Degrees of Inner Turbulence\". Inoltre ha ricevuto il premio come \"Migliore batterista progressive rock/metal\" 12 volte consecutive a partire dal 1995, \"Miglior Video/DVD Istruttivo\" per \"Liquid Drum Theater\" e nel 2004 \u00e8 stato inserito nella loro \"Hall of Fame\".\nStrumentazione.\nNel corso della sua carriera con i Dream Theater, Portnoy ha fatto uso di svariati set di batteria, tutti di marca Tama (fatta eccezione per \"Awake\" e \"A Change of Seasons\", di marca Mapex). Caratterizzate da numerosi pezzi, le sue batterie venivano denominate \"The Monster\" o nomi simili atti ad enfatizzare questa particolare grandezza.\nMike usa pedali Tama Iron Cobra Rolling Glide per cassa, pelli Remo, piatti Sabian.\nTama ha prodotto un rullante signature di Mike Portnoy, conosciuto come Melody Master (il nome di sua figlia, Melody). Il pi\u00f9 piccolo (12x5\") \u00e8 di metallo (acciaio) martellato (ma non \u00e8 pi\u00f9 in produzione da fine 2010), mentre il pi\u00f9 grande (14x5.5\") \u00e8 d'acero. Entrambi i rullanti hanno un particolare meccanismo di tensione tripla della cordiera. \nLa Sabian commercializza i Max Stax(secondo il nome del figlio di Mike, Max): degli stack di piatti composti da un china kang e uno splash. Sono anche in vendita i \"Max Splash\", splash di dimensioni inusuali (7\", 9\" e 11\"). \nLa Pro Mark produce le bacchette signature di Mike Portnoy, le TX420N (420 si riferisce alla data del suo compleanno). Il loro diametro \u00e8 tra quello di una 5A e di una 7A, Hanno una timbratura violacea/fucsia e la punta di nylon e sono pi\u00f9 lunghi di circa 2\u00a0cm delle normali 5A. \nPortnoy \u00e8 solito usare percussioni LP (campanaccio LP Rock Ridge Rider Cowbell, woodblocks LP Granite Blocks con i Dream Theater e LP Blast Blocks con i Liquid Tension Experiment, cembalo LP Cyclops Tambourine e chimes LP). "}
{"id": "77641", "revid": "1409041", "url": "https://it.wikipedia.org/wiki?curid=77641", "title": "Identit\u00e0 sui logaritmi", "text": "In vari settori della matematica, in particolare nello studio delle funzioni speciali, si incontrano svariate identit\u00e0 sui logaritmi. \nIdentit\u00e0 algebriche.\nSemplificazione di calcoli numerici.\nI logaritmi sono stati introdotti per semplificare i calcoli numerici. Per esempio si pu\u00f2 ottenere il prodotto di due numeri servendosi delle tavole dei logaritmi ed effettuando una somma.\nCancellazione con gli esponenziali (identit\u00e0 logaritmica).\nLa funzione esponenziale viene anche chiamata antilogaritmo; in effetti le applicazioni della funzione logaritmo e della funzione esponenziale relative alla stessa base si annullano reciprocamente.\nCambiamento della base.\nQuesta identit\u00e0 permette di calcolare i logaritmi in base qualunque su molte calcolatrici. Gran parte delle calcolatrici hanno infatti tasti per il calcolo di ln e di log10, ma nessuno che permetta il calcolo diretto di log2. Per ottenere il valore di un numero come log2(3), si pu\u00f2 calcolare log10(3) / log10(2) (o equivalentemente il calcolo di ln(3)/ln(2)).\nAlla precedente formula se ne riconducono varie altre:\nIdentit\u00e0 utili al calcolo infinitesimale.\nLimiti.\nL'ultima identit\u00e0 viene spesso interpretata con l'affermazione che \"i logaritmi crescono pi\u00f9 lentamente di una qualunque potenza (o radice) positiva della variabile formula_9\".\nIntegrali di funzioni logaritmiche.\nPer rendere pi\u00f9 mnemoniche le formule che seguono conviene introdurre la notazione:\ndove formula_13 \u00e8 l\"'n\"-esimo numero armonico.\nQuindi si hanno le successive identit\u00e0:\nDi conseguenza"}
{"id": "77645", "revid": "5785", "url": "https://it.wikipedia.org/wiki?curid=77645", "title": "Yngwie J. Malmsteen", "text": ""}
{"id": "77646", "revid": "64860", "url": "https://it.wikipedia.org/wiki?curid=77646", "title": "Elefante da guerra", "text": "Gli elefanti da guerra erano armi importanti, anche se non largamente usate, nell'antica storia militare. Venivano principalmente utilizzati nelle cariche per scompaginare i ranghi dei nemici. Gli elefanti da guerra erano esclusivamente animali maschi, scelti perch\u00e9 pi\u00f9 veloci, pi\u00f9 pesanti e pi\u00f9 aggressivi delle femmine.\nStoria.\nOrigini e addomesticamento.\nL'arte di domare gli elefanti nacque nella Valle dell'Indo circa 4.000 anni fa e non si declin\u00f2 mai in un processo di addomesticamento propriamente detto. Gli animali domestici veri e propri, come il cane o il bove, vennero fatti oggetto di un processo di allevamento selettivo. Gli elefanti invece, probabilmente a causa del loro cattivo carattere, dell'eccessivo costo di un eventuale allevamento e alla lenta crescita (un pachiderma impiega 15 anni per diventare adulto) vennero, a parte rare eccezioni, catturati selvatici ed in seguito domati e addestrati per molti usi. I primi a essere domati furono gli elefanti asiatici per sfruttarne la potenza in attivit\u00e0 agricole. Le prime applicazioni militari degli elefanti datano attorno al 1100 a.C. e sono menzionate in numerosi inni in sanscrito d'epoca vedica.\nIn Oriente.\nDall'India gli elefanti da guerra raggiunsero l'Impero achemenide, dove furono utilizzati in svariate campagne belliche. Erano stati probabilmente introdotti nell'esercito persiano da Dario I, dopo che aveva sottomesso la valle dell'Indo. La battaglia di Gaugamela (1\u00ba ottobre del 331 a.C.) fu probabilmente il primo confronto di un esercito europeo con gli elefanti da guerra. I quindici animali posti al centro delle linee persiane crearono una tale impressione sulle truppe macedoni che Alessandro sent\u00ec la necessit\u00e0 di compiere un sacrificio al dio della \"Paura\" (Phobos) la notte precedente la battaglia. Gaugamela fu il pi\u00f9 grande successo di Alessandro che vinse probabilmente anche perch\u00e9 schier\u00f2 la cavalleria lontano dagli elefanti. Nella successiva conquista del regno persiano, Alessandro perfezion\u00f2 la conoscenza dell'uso di questi animali e ne incorpor\u00f2 parecchi nel proprio esercito.\nArrivato ai confini dell'India, Alessandro si scontr\u00f2 con il re Poro nella battaglia del fiume Idaspe e si ritrov\u00f2 ad affrontare una mostruosa forza di elefanti, compresa fra 85 e 100 unit\u00e0, che terrorizz\u00f2 i soldati di Alessandro. \nIl re Poro dispose gli elefanti molto distanti l'uno dall'altro per spaventare la cavalleria macedone e favorire la propria nella lotta contro la Falange. I macedoni risposero allentando i ranghi, permettendo agli elefanti di passare e colpendoli con giavellotti e frecce quando cercarono di rigirarsi. Molti conducenti di elefanti vennero uccisi dai giavellotti e in preda al panico gli elefanti scapparono, calpestando anche alcuni soldati indiani. Anche se Alessandro riusc\u00ec a vincere e a conquistare la zona, perse un gran numero di soldati ed il suo fidato cavallo Bucefalo.\nAlessandro venne a sapere in seguito, che i re dell'Impero Magadha e Gangaridai avrebbero potuto schierare fra i 3000 e i 6000 elefanti da guerra. Fu forse questo uno dei motivi per cui interruppe l'avanzata in India. Al suo ritorno a Babilonia, Alessandro Magno istitu\u00ec una forza di elefanti di guardia al suo palazzo e cre\u00f2 la posizione di \"elefantarca\", al quale fu affidato il compito di guidare le sue unit\u00e0 di elefanti durante le battaglie. I successori di Alessandro, i Diadochi, usarono centinaia di elefanti indiani nelle loro guerre (ad esempio furono utilizzati sia da Antigono Monoftalmo che da Seleuco nella battaglia di Ipso). I sovrani seleucidi fecero un largo uso degli elefanti da guerra, in particolare nel conflitto contro i Maurya, conclusosi con un patto con cui il regno seleucide rinunci\u00f2 a vasti territori orientali in cambio di 500 elefanti da guerra.\nIn Occidente.\nIn epoca ellenistica il successo dell'uso degli elefanti da guerra continu\u00f2 ad allargarsi nel mondo mediterraneo. I Tolomei d'Egitto, i Cartaginesi e i berberi Numidi iniziarono ad addomesticare gli elefanti per lo stesso scopo, in particolare un'antica sottospecie nota come elefante nordafricano che si estinguer\u00e0 in seguito a causa dell'eccessivo sfruttamento. Questa sottospecie era pi\u00f9 piccola degli elefanti indiani e siriani. Di tale sottospecie \u00e8 stato dibattuto a lungo se fosse dotato di torrette e howdahs. Uno studio del 1940 ha fatto notare che tale sottospecie, usata dagli eserciti punici, numidi e dagli egiziani tolemaici, non era equipaggiati con torrette o howdahs, al contrario di quelli asiatici, forse a causa della debolezza fisica della specie. L'allusione delle torrette presenti sugli elefanti cartaginesi presenti su varie illustrazione sono da ritenersi quindi delle probabili esaltazioni anacronistiche o poetiche, anche se tuttavia vi sono anche dei riferimenti e prove che sembrano far suggerire il contrario. \u00c8 esplicitamente attestato che l'esercito di Giuba I di Numidia ha incluso degli elefanti con delle torrette nel 46 a.C. nella battaglia di Tapso. Ci\u00f2 \u00e8 confermato anche da un'immagine di un elefante africano con una torretta di Giuba II. Anche gli elefanti egiziani di Tolomeo IV nella battaglia di Raphia avevano delle torrette. Tali animali erano stati descritti come significativamente pi\u00f9 piccoli di quelli asiatici messi in campo dai Seleucidi, quindi erano presumibilmente nordafricani. Vi sono anche prove che suggeriscono che anche gli elefanti cartaginesi erano dotati di torrette e howdahs in determinati contesti militari.\nPi\u00f9 a sud le popolazioni avrebbero avuto accesso anche all'ancora pi\u00f9 grande elefante della savana africana. che, anche se molto pi\u00f9 grande di quelli asiatici e nordafricani, si \u00e8 rivelato tuttavia estremamente difficile da domare per scopi bellici a causa del suo temperamento pi\u00f9 aggressivo e non \u00e8 quindi stato usato ampiamente nelle battaglie.\nIl maggior uso degli elefanti da guerra in quest'epoca fu contro le legioni di Roma; dalla Battaglia di Heraclea (280 a.C.), alle Guerre macedoniche, gli elefanti terrorizzarono le forze romane che non li conoscevano. La battaglia di Heraclea fu la prima occasione in cui vennero utilizzati tali animali, dai Romani etichettati come \"buoi lucani\" poich\u00e8 visti, per la prima volta, in Lucania. La battaglia fu vinta dai Tarantino-Epiroti proprio grazie all'uso degli elefanti, armi potenti e micidiali per la prima volta affrontate dai Romani. Fu la potenza e la stazza di questi enormi pachidermi a garantire a Pirro la vittoria. Ma i Romani trovarono il modo di resistere agli elefanti. E Pirro dopo un primo uso con successo nella battaglia di Heraclea, gi\u00e0 al secondo scontro (Battaglia di Ascoli d'Apulia) dovette rendersi conto di non possedere un'arma irresistibile. Anche Annibale che faceva conto sulla forza degli animali proboscidati, port\u00f2 con s\u00e9 37 elefanti da guerra durante la traversata delle Alpi, per\u00f2 gli elefanti, non abituati al freddo, essendo di origine nordafricana, morirono tutti eccetto Surus, il leggendario elefante di Annibale, passato alla storia come il pi\u00f9 valoroso elefante di tutte le guerre puniche, che sopravvisse ma mor\u00ec di malaria poco dopo. Alla sua morte Annibale costru\u00ec una citt\u00e0 in suo onore. Nella battaglia finale di Zama (202 a.C.) la carica degli elefanti cartaginesi risult\u00f2 inefficace.\nAnnibale lanci\u00f2 la carica degli elefanti ma ormai i Romani avevano imparato come trattare quelle enormi bestie; con trombe acute e alte grida spaventarono i bestioni che, imbizzarriti, si volsero contro la cavalleria numidica dell'ala sinistra cartaginese. Massinissa, che era posto di fronte a questa con i suoi cavalieri, approfitt\u00f2 della disorganizzazione per sbaragliare totalmente gli avversari diretti.\nQualche elefante che non si era spaventato si avvent\u00f2 contro la fanteria romana. I manipoli degli \"hastati\" romani, utilizzando lo spazio libero, semplicemente si fecero da parte lasciando passare i bestioni lasciandoli alla merc\u00e9 di \"princepes\" e \"velites\" che colpendoli di fianco e davanti li costrinsero alla fuga. Questi elefanti si avventarono contro l'altra ala della cavalleria cartaginese.\nDopo la guerra annibalica, Roma riport\u00f2 molti elefanti come bottino ed essi furono usati ampiamente nelle sue campagne militari nel mondo greco degli anni seguenti. La campagna contro la Macedonia, in particolare, ha visto molte battaglie in cui i romani schierarono degli elefanti da guerra. Il loro primo uso notevole fu durante la Battaglia di Cinocefale. Il ruolo della forza elefante a Cinocefale fu particolarmente determinante, in quanto la loro carica rapida mand\u00f2 in frantumi la fascia sinistra macedone informe, permettendo cos\u00ec ai romani di circondare e distruggere l'ala destra macedone. Gli elefanti furono presenti negli schieramenti romani anche nella battaglia delle Termopili del 191 a.C. e in quella di Magnesia sul Sipilo dove ci fu un divario fra i 54 elefanti di Antioco III, con i soli 16 elefanti romani.\nSuccessivamente i romani schierarono 22 elefanti anche nella Battaglia di Pidna del 168 a.C.. Il successo dell'uso degli elefanti da guerra romani nel mondo ellenico fu considerato ironico, in quanto secoli prima fu proprio lo stesso Pirro che fece conoscere ai romani la forza di queste creature. In seguito un altro grande uso degli elefanti da guerra nell'esercito Romano fu nella Battaglia di Tapso, dove furono utilizzati dai Pompeiani contro Cesare. Giulio Cesare arm\u00f2 la sua Legio V (Quinta legione) (\"Alaudae\" - Allodole) con delle assi e comand\u00f2 ai legionari di colpire le zampe degli elefanti. La legione resistette alla carica e l'elefante ne divenne il simbolo.\nEssi vennero utilizzati anche nella campagne contro i Celtiberi in Spagna e contro i Galli. Gli Elefanti vennero usati nuovamente nella conquista della Britanna: lo stesso imperatore Claudio si present\u00f2 ai celti britannici sopra un elefante. Lo scrittore antico Pollieno registr\u00f2 che \"Cesare aveva un grande elefante che era dotato di armatura con arcieri e frombolieri, effettuati nella sua torre. Quando questa creatura sconosciuta entr\u00f2 nel fiume i britannici e i loro cavalli fuggirono, permettendo cos\u00ec ai romani di attraversare il fiume indisturbati, \" - anche se tuttavia potrebbe aver confuso questo incidente con quello di un altro elefante usato da Claudio, nella conquista finale della Britannia.\nUno scheletro di elefante armato fu infatti ritrovato, e fu pensato inizialmente ad uno dei seguenti elefanti, ma tuttavia degli incontri successivi rivelarono che in realt\u00e0 quello scheletro apparteneva ad un Mammouth risalente al pleistocene.\nUn'arma anti-elefante si trov\u00f2 nel maiale. Plinio il Vecchio riporta come \"gli elefanti vengano spaventati dal pi\u00f9 piccolo stridio di un maiale\" (VIII, 1.27). Si ricorda inoltre come un assedio di Megara sia stato infranto dopo che i Megaresi avevano imbrattato di olio dei maiali, dato loro fuoco e spinti verso la massa degli elefanti da guerra del nemico. Gli elefanti da guerra si imbizzarrirono per il terrore dei maiali incendiati e stridenti. In alcuni casi il problema veniva prevenuto allevando gli elefanti insieme a dei maiali, in modo da abituarli al loro stridio.\nAnche lo scrittore romano Vegezio nella sua opera \"Epitoma rei militaris\" riporta, in un capitolo del terzo libro, numerosi esempi, attrezzi e stratagemmi da utilizzare contro gli elefanti: per esempio uccidere i conducenti utilizzando i frombolieri o spaventarli col fuoco. Inoltre gli elefanti si muovono in maniera assai impacciata su un terreno sconnesso o montagnoso.\nMedioevo.\nA partire dall'Et\u00e0 volgare gli elefanti non furono praticamente pi\u00f9 usati in battaglia in Occidente. Carlo Magno us\u00f2 il suo elefante Abul-Abbas quando part\u00ec per combattere i Danesi nell'804. Le Crociate diedero a Federico II, Imperatore dei Romani, l'opportunit\u00e0 di ricevere in dono dal sultano Al-Malik al-Kamil tramite l'arcivescovo Berardo in Terra Santa un animale che user\u00e0 come simbolo di potere in tutta l'Italia Settentrionale.\nFu l'uso di elefanti, ancora da parte di un sultano indiano, che pose quasi fine alle conquiste di Tamerlano. Nel 1398 l'esercito di Tamerlano affront\u00f2 in battaglia pi\u00f9 di cento elefanti indiani e fu quasi sconfitto per la semplice paura delle sue truppe. Testi storici ci dicono che i Turchi vinsero grazie ad un'ingegnosa strategia, Tamerlano pose del fuoco sulla groppa dei suoi cammelli prima della carica. Il fumo fece correre in avanti i cammelli che spaventarono gli elefanti e questi calpestarono le loro stesse truppe nel tentativo di fuggire. Un altro racconto della campagna (quello di Ahmed ibn Arabshah) asserisce che Tamerlano us\u00f2 grandi triboli (chiodi a quattro punte) per fermare la carica degli elefanti. Pi\u00f9 tardi il comandante timuride utilizz\u00f2 gli animali contro l'Impero Ottomano.\nCon l'avvento dell'uso bellico della polvere pirica, nel tardo XV secolo, gli elefanti divennero obsoleti.\nElefanti vennero comunque utilizzati per scopi bellici fino alla prima met\u00e0 del XX secolo per il trasporto di artiglieria, quando furono definitivamente sostituiti da mezzi motorizzati.\nUso tattico.\nSono numerose le situazioni di tipo militare in cui gli elefanti possono essere utilizzati. Essendo animali enormi possono portare carichi pesanti e costituire robusti mezzi di trasporto. In battaglia, gli elefanti da guerra erano generalmente dispiegati al centro della linea dove potevano utilmente prevenire una carica oppure compierne una essi stessi.\nUna carica di elefanti pu\u00f2 raggiungere i 30 km/h e contrariamente a una carica di cavalleria non pu\u00f2 essere facilmente fermata da una linea di fanteria o di cavalleria. L'efficacia di una carica di elefanti \u00e8 basata sulla pura forza bruta. Entra nella linea dei nemici sconvolgendola e scompaginandola. Gli uomini che non ne sono calpestati vengono come minimo spinti da parte o costretti ad arretrare.\nInoltre, il terrore che un elefante pu\u00f2 ispirare in un nemico non abituato a combatterlo (come i romani) pu\u00f2 causare la sua fuga al puro inizio della carica.\nNemmeno la cavalleria pu\u00f2 considerarsi al sicuro perch\u00e9 i cavalli, non abituati all'odore degli elefanti, si spaventano facilmente. La spessa pelle dell'elefante lo rende difficile da uccidere o comunque neutralizzare mentre la sua statura e massa forniscono un'eccellente protezione ai trasportati.\nSono inoltre infinite le capacit\u00e0 che fanno dell'elefante da guerra la macchina da combattimento pi\u00f9 potente del mondo antico. L'elefante incute terrore alla sua vista e con zanne, zampe, proboscidi egli pu\u00f2 schiacciare il nemico, schiantarlo a terra o infilzarlo a morte. Gli elefanti possono inoltre portare sul dorso delle torri che contenevano arcieri capaci di colpire il nemico da lontano. L'elefante inoltre pu\u00f2 essere corazzato. Un esempio sono gli elefanti cartaginesi corazzati persino sulla proboscide e sulle orecchie.\nGli elefanti cadono per\u00f2 facilmente nel panico: dopo aver subito piccole ferite oppure quando il loro conducente viene ucciso si possono facilmente imbizzarrire e procurare danni a caso nel tentativo di sfuggire. Una loro fuga nel panico pu\u00f2 causare gravi perdite in entrambi i campi. La fanteria romana, una volta resa esperta, in genere cercava di colpirli al tronco, causando un panico immediato facendo retrocedere gli animali fra le loro stesse linee. La loro facile suscettibilit\u00e0 e il loro costo fu la causa del loro progressivo disuso, nel tempo.\nNelle guerre puniche un elefante da guerra era pesantemente corazzato e portava sul dorso una torre, chiamata howdah, con un equipaggio di tre uomini: arcieri e/o lancieri armati di sarissa (una lancia lunga sei metri). Gli elefanti della foresta, molto pi\u00f9 piccoli dei loro cugini africani o asiatici, non erano abbastanza forti da reggere una torre e portavano solo due o tre uomini. C'era anche il guidatore, chiamato mahout, usualmente un numida, che era responsabile del controllo dell'animale. Il \"mahout\" era anche fornito di uno scalpello e di un martello per colpire la spina dorsale e uccidere l'animale se impazziva.\nBattaglie.\nAlcune famose battaglie in cui vennero impiegati gli elefanti da guerra furono:\nUno degli episodi meno noti d'uso di un elefante per operazioni belliche fu quello del pachiderma utilizzato dall'imperatore Federico II durante la conquista della citt\u00e0 italiana di Cremona nel 1214.\nCuriosit\u00e0.\nSi pensa che la torre del gioco degli scacchi fosse inizialmente rappresentata come una torre sopra un elefante. Anche l'alfiere era, in origine, un elefante. Infatti il termine non si riferisce a un ufficiale incaricato alla bandiera, tal caso \u00e8 corruzione di \"alf\u00ecro\" (\"alf\u00ecdo\"), che si pu\u00f2 confrontare con lo spagnolo \"alfil\", il portoghese \"alfir\", e l'antico francese \"aufil\" (alterato poi in \"fou\"): tutti derivanti forse dal persiano e dall'arabo \ufe8d\ufedf\ufed4\ufef4\ufede \"al-f\u012bl\", composto dall'articolo determinativo \"al-\" e dal sostantivo \"f\u012bl\" elefante, perch\u00e9 nel gioco degli scacchi che fu trasmesso agli Arabi dai Persiani, prima di giungere nell'Occidente cristiano, il pezzo rappresentava la figura di questo animale.\nGli scacchi cinesi includono infatti come pezzo l'elefante da guerra (\u8c61 xi\u00e0ng)."}
{"id": "77651", "revid": "119251888", "url": "https://it.wikipedia.org/wiki?curid=77651", "title": "Michael Walchhofer", "text": "Biografia.\nCarriera sciistica.\nStagioni 1995-1999.\nOriginario di Altenmarkt-Zauchensee e attivo in gare FIS dal dicembre del 1994, Walchhofer in Coppa Europa esord\u00ec il 16 gennaio 1995 a La Thuile in discesa libera, senza completare la prova, ottenne il primo podio il 18 dicembre 1996 a Haus nella medesima specialit\u00e0 (3\u00ba) e la prima vittoria il 25 gennaio 1997 a Sestriere, sempre in discesa libera.\nEsord\u00ec in Coppa del Mondo il 6 gennaio 1999 a Kranjska Gora in slalom speciale (9\u00ba) e ai Campionati mondiali a Vail/Beaver Creek 1999, dove si piazz\u00f2 6\u00ba nella combinata e non complet\u00f2 lo slalom speciale; in quella stessa stagione 1998-1999 in Coppa Europa si aggiudic\u00f2 la classifica generale.\nStagioni 2000-2004.\nIl 3 marzo 2000 ottenne l'ultima vittoria, nonch\u00e9 ultimo podio, in Coppa Europa, al Passo del Tonale in discesa libera, e il 21 gennaio 2001 ottenne il primo podio in Coppa del Mondo, arrivando 2\u00ba nella classica combinata dell'Hahnenkamm di Kitzb\u00fchel; in quella stagione 2000-2001 chiuse al 2\u00ba posto la classifica di combinata, preceduto dal vincitore Lasse Kjus di 20 punti. Ai XIX Giochi olimpici invernali di , sua prima presenza olimpico, non complet\u00f2 la prova di combinata.\nIl 26 gennaio 2003 ottenne la prima vittoria in Coppa del Mondo, nuovamente nella combinata dell'Hahnenkamm di Kitzb\u00fchel, e in quella stagione 2002-2003 chiuse al 3\u00ba posto la classifica di discesa libera e al 2\u00ba posto quella di combinata, preceduto dal vincitore Bode Miller di 25 punti. Sempre nel 2003 ai Mondiali di Sankt Moritz vinse la medaglia d'oro nella discesa libera.\nStagioni 2005-2006.\nNella stagione 2004-2005 in Coppa del Mondo chiuse al 4\u00ba posto la classifica generale, suo miglior piazzamento in carriera, e vinse la sua prima Coppa del Mondo di discesa libera con 63 punti di vantaggio su Miller; i suoi podi stagionali furono 10, con 4 vittorie in altrettante classiche dello sci alpino: il supergigante della Saslong in Val Gardena il 17 dicembre, la discesa libera della Lauberhorn di Wengen il 15 gennaio e le due discese libere disputate sulla Kandahar di Garmisch-Partenkirchen il 18 e il 19 febbraio. Ai Mondiali di Bormio/Santa Caterina Valfurva di quell'anno vinse la medaglia d'argento nel supergigante e nella gara a squadre, quella di bronzo nella discesa libera e si piazz\u00f2 4\u00ba nella combinata.\nNella stagione 2005-2006 vinse la sua seconda Coppa del Mondo di discesa libera, con 31 punti di vantaggio su Fritz Strobl, e fu 2\u00ba nella classifica di combinata, a 145 dal vincitore Benjamin Raich; i suoi podi stagionali furono 5, con 3 vittorie tra le quali la discesa libera della Streif di Kitzb\u00fchel il 21 gennaio. Ai XX Giochi olimpici invernali di vinse la medaglia d'argento nella discesa libera (Walchhofer, sceso con il pettorale numero 10, rimase a lungo in testa alla gara, ma fu infine battuto per 72 centesimi di secondo dal francese Antoine D\u00e9n\u00e9riaz, sceso per trentesimo) e non complet\u00f2 la combinata.\nStagioni 2007-2009.\nIl 28 e il 29 dicembre 2006 vinse le due discese libere di Coppa del Mondo disputate sulla Stelvio di Bormio e ai successivi Mondiali di \u00c5re 2007 si piazz\u00f2 15\u00ba nella discesa libera e non complet\u00f2 la supercombinata. Nella stagione 2007-2008 in Coppa del Mondo fu 3\u00ba nella classifica di discesa libera; i suoi podi stagionali furono 2, le vittorie ottenute in discesa libera il 30 novembre sulla Birds of Prey di Beaver Creek e il 15 dicembre sulla Saslong in Val Gardena.\nAi Mondiali di Val-d'Is\u00e8re 2009 si piazz\u00f2 12\u00ba nella discesa libera e 13\u00ba nel supergigante; in quella stessa stagione 2008-2009 vinse la sua terza Coppa del Mondo di discesa libera, con 46 punti di vantaggio su Klaus Kr\u00f6ll, e i suoi podi stagionali furono 6, tra i quali la vittoria del 20 dicembre 2008 nella discesa libera della Saslong in Val Gardena, per la seconda volta.\nStagioni 2010-2011.\nAi XXI Giochi olimpici invernali di , sua ultima presenza olimpica, si classific\u00f2 10\u00ba nella discesa libera e 21\u00ba nel supergigante. In quella stagione 2009-2010 in Coppa del Mondo fu 2\u00ba nella classifica di supergigante, a 15 punti dal vincitore Erik Guay; i suoi podi stagionali furono 4, con una vittoria.\nAi Mondiali di Garmisch-Partenkirchen 2011, suo congedo iridato, si piazz\u00f2 7\u00ba nella discesa libera e 11\u00ba nel supergigante; in quella stagione 2010-2011 in Coppa del Mondo fu 2\u00ba nella classifica di discesa libera, a 12 punti dal vincitore Didier Cuche, e i suoi podi stagionali furono 5, con 4 vittorie tra le quali il supergigante della Saslong in Val Gardena (per la seconda volta in carriera) il 17 dicembre, la discesa libera della Stelvio di Bormio (per la terza volta) il 29 dicembre e la discesa libera di Kvitfjell del 12 marzo 2011, sua ultima vittoria, nonch\u00e9 ultimo podio, in Coppa del Mondo. Si ritir\u00f2 al termine di quella stessa stagione e la sua ultima gara fu la discesa libera di Coppa del Mondo disputata il 16 marzo a Lenzerheide, chiusa da Walchhofer all'11\u00ba posto.\nCarriera dirigenziale.\nNel 2013 \u00e8 stato eletto vicepresidente della Federazione sciistica dell'Austria (\"\u00d6sterreichischer Skiverband\").\nPalmar\u00e8s.\nCoppa del Mondo.\nCoppa del Mondo - vittorie.\nLegenda:\nDH = discesa libera\nSG = supergigante\nKB = combinata\nSC = supercombinata\nCoppa Europa.\nCoppa Europa - vittorie.\nLegenda:\nDH = discesa libera\nSL = slalom speciale"}
{"id": "77653", "revid": "124787799", "url": "https://it.wikipedia.org/wiki?curid=77653", "title": "Allan Holdsworth", "text": "Biografia.\nDopo aver suonato il violino durante la sua infanzia, inizia a suonare la chitarra verso i 18 anni incentrando il proprio ascolto su Django Reinhardt, Jimmy Raney, Charlie Christian, Joe Pass, e John Coltrane. Intorno ai vent'anni, una volta entrato nel campo professionale della musica, suona con gruppi appartenenti alla scena progressive britannica come Soft Machine, Tempest, UK alternando rock progressivo e fusion.\nCome da egli affermato, non fu un vero e proprio appassionato della chitarra, infatti dedic\u00f2 gran parte del suo percorso musicale ad emulare il suono del sassofono.\nNel suo stile infatti, Holdsworth analizza il manico della chitarra in un modo del tutto originale visualizzando le note \"dalla pi\u00f9 bassa alla pi\u00f9 alta riproducibile dallo strumento\".\nInteressante anche il suo utilizzo del legato, utilizzato per ottenere un suono fluido, quasi liquido, in cui i Pull-Offs non sono eseguiti classicamente, cio\u00e8 appoggiando il dito sulla corda sottostante a quella \"strappata\", ma percuotendola in modo pi\u00f9 leggero quasi come una sorta di Hammer-On al contrario. \nNegli anni ottanta divenne pioniere e principale sviluppatore di un nuovo strumento chiamato Synthaxe (un midi controller) con il quale suonava controllando sei sintetizzatori contemporaneamente; con questo strumento registr\u00f2 buona parte di album quali Atavachron, Wardenclyffe Tower e, interamente, \"Flat Tire\".\nMuore improvvisamente il 15 aprile 2017 a causa di problemi cardiaci."}
{"id": "77654", "revid": "125086744", "url": "https://it.wikipedia.org/wiki?curid=77654", "title": "Al Di Meola", "text": "Biografia.\nDi Meola \u00e8 un chitarrista americano di origini italiane, precisamente di Cerreto Sannita.\nNel 1971 si iscrive al Berklee College of Music a Boston (Massachusetts). Nel 1974 si unisce alla band di Chick Corea, i Return to Forever, fino alla rottura avvenuta nel 1976.\nDi Meola esplora nella sua carriera diversi stili, \u00e8 noto per i suoi lavori jazz fusion con influenze di musica latina.\nVince quattro volte il titolo di migliore chitarrista jazz assegnato tramite votazione dei lettori della rivista Guitar Player Magazine.\nOltre ad una prolifica carriera solista, Di Meola realizza collaborazioni con il cantante e musicista greco George Dalaras, con il cantante sardo ex Tazenda Andrea Parodi, il bassista Stanley Clarke, il violinista Jean-Luc Ponty, il tastierista Jan Hammer e formato un trio con i chitarristi John McLaughlin e Paco de Luc\u00eda. \nAgli inizi della sua carriera, come evidenziato nel suo primo album solista \"Land of the Midnight Sun\" (1976), Di Meola si distingue per la sua maestria tecnica ed i suoi assoli e composizioni complessi e molto veloci. Fin dai primi album, Di Meola inoltre inizia ad interessarsi e ad esplorare la cultura Mediterranea ed i generi musicali acustici ad essa appartenenti come il flamenco, esempi ne sono i brani \"Mediterranean Sundance\" e \"Lady of Rome, Sister of Brazil\" dall'album \"Elegant Gypsy\" (1977). \nI suoi primi album sono oggi diventati punti di riferimento e di influenza per molti chitarristi rock e jazz. \nDi Meola successivamente esplora la musica latina ibridata al genere jazz fusion in album come \"Casino\" e \"Splendido Hotel\".\nDimostra di possedere anche un tocco pi\u00f9 sottile ed intimo su brani acustici come \"Fantasia Suite for Two Guitars\" dall'album \"Casino\" e sul live album registrato con McLaughlin e De Lucia, \"Friday Night in San Francisco\". Questo album \u00e8 diventato uno degli album di chitarra acustica pi\u00f9 popolari di sempre, vendendo due milioni di copie nel mondo. Nel 1980, Di Meola va in tour con il chitarrista e rocker latino Carlos Santana.\nCon l'album \"Scenario\", esplora i generi elettronici del jazz in collaborazione con il tastierista Jan Hammer (compositore della colonna sonora della serie tv Miami Vice). Coerentemente con i gusti in voga negli anni '80, si avvicina all'utilizzo dei sintetizzatori in album come \"Soaring Through a Dream\". Nel corso degli anni '90, Di Meola registra album pi\u00f9 vicini al genere della World music e ai moderni stili latini, scostandosi pi\u00f9 dal jazz.\nNel 2004 collabora con l'interprete sardo Andrea Parodi, con il quale intraprende una tourn\u00e9e mondiale chiamata \"Midnight in Sardinia\". Nel 2005 esce l'album \"Midsummer Night in Sardinia\" che raccoglie i momenti migliori di questa tourn\u00e9e. Nel 2020 collabora con Dodi Battaglia, ex chitarrista dei Pooh, per il brano \"One sky\"."}
{"id": "77655", "revid": "2127271", "url": "https://it.wikipedia.org/wiki?curid=77655", "title": "Prima Divisione 1925-1926", "text": "La Prima Divisione 1925-1926 \u00e8 stata la 26\u00aa edizione della massima serie del campionato italiano di calcio, disputato tra il 4 ottobre 1925 e il 22 agosto 1926 e concluso con la vittoria della , al suo secondo titolo.\nStagione.\nNovit\u00e0.\nIl fascismo nel calcio.\nL'epilogo del campionato 1924-1925, a sua volta segnato da quello precedente, obblig\u00f2 a riconsiderare la struttura del Progetto Pozzo, che conferiva ad una doppia finale il compito di assegnare lo scudetto, in quanto tali appuntamenti si erano rapidamente riempiti di una tensione tale da comportare ingestibili problemi di ordine pubblico. Si fece dunque largo l'idea dell'istituzione di una \"divisione d'onore\" a girone unico a 16 squadre; tale proposta aveva anche il pregio di aumentare gli scontri diretti fra le maggiori societ\u00e0 nazionali, ridottisi dopo la divisione in due gironi separati. L'attuazione di tale piano imponeva tuttavia la riduzione del numero delle partecipanti al torneo: venne dunque deciso, all'assemblea federale del 15-16 agosto 1925, che, a fine stagione, sarebbero state ben quattro le retrocessioni per ogni girone della Lega Nord.\nNel frattempo, all'assemblea della Lega Sud del 20 luglio 1925, le societ\u00e0 campane, geograficamente le meglio collocate logisticamente, misero ai voti la proposta del superamento dei tornei regionali e del taglio delle iscrizioni, in modo da applicare anche al Sud il modello disegnato al Nord dal Progetto Pozzo cinque anni prima (erano previsti due gironi subnazionali di otto squadre, per un totale di 16 squadre partecipanti). Contro tale assetto, che avrebbe comportato la conferma della retrocessione diretta delle piazzate oltre il quarto posto nei gironi (effettivamente prevista dal regolamento originario del campionato di Lega Sud 1924-1925), si schierarono sia i club pugliesi (peraltro rimasti solo in quattro iscritti) sia quelli laziali che, svantaggiati dalla loro collocazione, riuscirono a far bloccare ogni decisione definitiva dall'assemblea federale del 15-16 agosto, la stessa nella quale al Nord si deliber\u00f2 il girone unico dal quale a quel punto le societ\u00e0 del Sud sarebbero state escluse.\nLe decisioni dell'assemblea federale furono poi confermate a settembre dalla cosiddetta \"Commissione dei tredici\", la quale stabil\u00ec che la nuova massima serie a girone unico, la Divisione Nazionale 1926-1927, avrebbe compreso solo le 16 migliori squadre provenienti dalla Lega Nord, escludendo quelle della Lega Sud, il cui torneo a partire dalla stagione 1926-1927 avrebbe costituito uno dei gironi del nuovo campionato cadetto. Inoltre solo la vincente della finalissima tra le squadre campioni della Prima Divisione Nord e della Prima Divisione Sud sarebbe stata promossa in Divisione Nazionale, sostituendo l'ultima classificata nel girone unico. La \"Commissione dei tredici\" inoltre stabil\u00ec la creazione al fianco delle Leghe Nord e Sud (specificando \"delle societ\u00e0 maggiori\" di Prima e Seconda Divisione) di altrettante leghe delle societ\u00e0 minori (di Terza e di Quarta Divisione) che coordinassero i comitati regionali. L'esclusione delle squadre centro-meridionali dalla Divisione Nazionale suscit\u00f2 le proteste dell'Alba, la quale chiese l'allargamento della Divisione Nazionale da 16 a 17 squadre con l'inclusione del campione della Lega Sud 1925-1926. Nel frattempo, tuttavia, esplosero i problemi proprio fra le squadre campane che avevano pressato per la riqualificazione del torneo, tanto che solo l'Internaples present\u00f2 domanda d'iscrizione fra le aventi diritto.\nPoich\u00e9 fortemente appoggiato dal regime, l'intero piano trov\u00f2 minori resistenze del suo predecessore, la cui attuazione aveva portato alla crisi del 1921. Il Fascismo infatti si era accorto dell'enorme potenziale d'attrazione sulle masse che il calcio sapeva esercitare e volle dunque sfruttarlo a suo vantaggio. Se Mussolini, generalmente poco interessato alle competizioni di squadra, non si interess\u00f2 mai veramente a quello che, dopo la Grande Guerra, era divenuto a tutti gli effetti lo sport nazionale, lo stesso non poteva dirsi di molti gerarchi che, tifosi se non dirigenti di svariate societ\u00e0, cercarono a pi\u00f9 riprese di intervenire a favore delle proprie compagini, talvolta sobillando in prima persona disordini e problemi di ordine pubblico. Il caso pi\u00f9 emblematico fu quello di Leandro Arpinati, che arriv\u00f2 addirittura alla presidenza della FIGC a fine stagione apportando, con la Carta di Viareggio, una drastica ristrutturazione dell'organizzazione del calcio italiano.\nFormula.\nIl campionato della Lega Nord era strutturato in due gironi interregionali da 12 squadre ciascuno. La prima classificata di ogni girone accedeva alla finale, mentre le ultime quattro venivano retrocesse. Le due finaliste si affrontano in una sfida di andata e ritorno e la vincitrice ratifica il titolo in una finalissima contro il campione della Lega Sud, anch'essa a doppio turno.\nIl torneo meridionale si organizzava in prima istanza sui campionati regionali di Lazio, Campania, Puglia, Sicilia e Marche, gestiti direttamente dalla Lega Sud fin dalla stagione 1924-1925. Le prime due classificate di ogni girone regionale accedevano alla fase nazionale, allargata per l'occasione a dieci squadre con l'ammissione dei vicecampioni di Sicilia e Marche. Le semifinali della Lega Sud erano dunque strutturate su due gironi da cinque squadre, dove le vincitrici si affrontavano in finale per il titolo meridionale.\nQuale norma transitoria introdotta all'inizio della stagione, la FIGC decise che in caso di parit\u00e0 di punti, per l'assegnazione di qualsiasi titolo sportivo, non si sarebbe giocato lo spareggio, ma avrebbe dovuto essere applicato il quoziente reti, ovvero il rapporto tra reti fatte e subite. Questo avrebbe regolato anche tutti gli altri pari merito, come nel caso di Palermo e Maceratese. Nei rari casi di parit\u00e0 anche nel \"goal-average\", le squadre sarebbero state considerate a pari merito, oppure si sarebbe disputato lo spareggio per la qualificazione o per la retrocessione. Il quoziente reti sar\u00e0 poi abolito nel 1926 a causa dei numerosi sospetti di \"combine\".\nAvvenimenti.\nI campioni d'Italia del partirono lanciatissimi, ottenendo ben dieci successi consecutivi nelle prime dieci giornate di campionato, e venendo fermati sul pareggio per la prima volta solo in gennaio, a Genova, di fronte all'. Autentico trascinatore dei felsinei fu, come l'anno precedente, il ventenne Angelo Schiavio, capace di mettere a segno ben 27 gol nel solo girone eliminatorio. Nonostante questa marcia da record, i rossoblu si trovarono sempre alle calcagna un ritrovato , rilanciato dall'aristocratico e facoltoso presidente Enrico Marone Cinzano, e rafforzato dal fortissimo centravanti Adolfo Baloncieri, prelevato in estate dall'. I granata, sconfitti a Bologna, non si diedero per vinti, motivati anche dagli evidenti segni di flessione che i rossobl\u00f9 cominciarono a dare nel girone di ritorno. Fu lotta serrata, risolta solo a causa della clamorosa sconfitta in cui i torinisti incapparono alla terz'ultima giornata in casa dell', squadra gi\u00e0 praticamente retrocessa. I sei gol con cui il Toro sommerse un Bologna\u00a0\u2013 privo di due nazionali come Giuseppe Della Valle e Pietro Genovesi\u00a0\u2013 ormai alle corde nello scontro diretto, posticipato dalla FIGC all'ultima giornata onde disputarlo a giochi gi\u00e0 chiusi evitando cos\u00ec nuovi incidenti tra i tifosi, non fece altro che accrescere il rammarico per un'occasione che parve sprecata per ottenere il primo scudetto in casa granata.\nNell'altro raggruppamento la notizia fu invece il crollo del , che nelle precedenti quattro stagioni era sempre giunto in finale, cogliendo due scudetti. La formazione rossobl\u00f9 cominci\u00f2 a risentire del passare del tempo ma soprattutto, ancorata alla sua matrice essenzialmente genovese, cominci\u00f2 a perdere posizioni in un calcio dove, seppur nascostamente, cominciava a tessersi una sempre pi\u00f9 fitta tela di calciomercato. Fuori dai giochi i favoriti liguri, nel girone si assistette dunque alla marcia solitaria della : la formazione bianconera, da due stagioni in mano alla famiglia Agnelli, era stata fortemente rafforzata dalla nuova dirigenza con gli attaccanti Piero Pastore e Ferenc Hirzer, e il terzino Virginio Rosetta, al centro di un processo sportivo che aveva compromesso la stagione delle zebre due anni prima; punto di forza tradizionale, inoltre, era il portiere della Nazionale Gianpiero Combi, perno di un'impenetrabile difesa che rimase imbattuta per dieci giornate consecutive. I bianconeri segnarono simbolicamente il passaggio di consegne fra il vecchio e il nuovo calcio italiano andando a vincere all'ultima giornata a Marassi. La Juventus vinse il girone con 37 punti, staccando la seconda classificata, la sorprendente , di otto punti. I cremonesi furono peraltro gli unici a stare al passo dei bianconeri nel girone d'andata (al giro di boa la Juventus era in vetta con due punti di vantaggio sulla Cremonese e cinque su Genoa e Pro Vercelli), prima di calare nel girone di ritorno.\nCome ampiamente previsto, in zona retrocessione caddero squadre di minor spessore: per , , e la gloria della massima Divisione dur\u00f2 non pi\u00f9 di uno o due anni. Sul fondo della classifica del Girone A rimasero e , che caddero con e , ultimo ad arrendersi. Con la Carta di Viareggio, per\u00f2, le otto retrocesse rientrarono in gioco disputando, a settembre, un piccolo torneo che avrebbe garantito alla vincitrice il ripescaggio in massima divisione. Prevalse l'Alessandria, che and\u00f2 cos\u00ec a completare il novero delle partecipanti al campionato successivo.\nLa finale fra e si svolse, come oramai consuetudine, in piena estate. I rossobl\u00f9 si presentavano da campioni uscenti, mentre i bianconeri arrivavano all'ultimo atto del campionato dopo cinque anni di assenza. La gara di andata, giocata allo Sterlino di Bologna, vide i padroni di casa portarsi in vantaggio nel primo tempo con Bernardo Perin; nella seconda frazione i piemontesi ribaltarono la situazione con una doppietta di Hirzer, mentre fu l'emiliano Muzzioli a segnare la rete della parit\u00e0. Nel ritorno, al campo di Corso Marsiglia a Torino, prevalse probabilmente la paura di perdere scaturendone una scialba gara a reti bianche, e rendendo cos\u00ec necessario uno spareggio che la FIGC fiss\u00f2 per la settimana seguente a Milano. In tale \"match\", arbitrato come i precedenti dall'onnipresente Gama, i rossobl\u00f9 mostrarono quei segni di stanchezza che ne avevano contrassegnato la seconda parte della stagione. Subendo la rete di Pastore nel primo tempo, riuscirono a pareggiare col bomber Schiavio, ma non seppero recuperare il gol decisivo di Antonio Vojak, siglato a un quarto d'ora dallo scadere dell'incontro.\nIn pieno agosto la Juventus ebbe infine la meglio sull', vincitrice del campionato centro-meridionale, regolandola nella doppia finale scudetto con un 7-1 in Corso Marsiglia e, due settimane pi\u00f9 tardi, con un 5-0 allo Stadio Nazionale di Roma, aggiudicandosi cos\u00ec il secondo titolo italiano della sua storia, il primo dell'era Agnelli.\nI tre Saggi.\nAnche questa stagione si concluse in modo confuso, con diverse gare rinviate per problemi di ordine pubblico, i dirigenti federali divisi sul da farsi e le grandi societ\u00e0 a spingere per una nuova riforma del campionato, confacente ai loro interessi. La crisi gestionale del calcio italiano si aggrav\u00f2 fra maggio e giugno, quando scoppi\u00f2 uno sciopero arbitrale. Lo sciopero arbitrale fu cagionato dalla decisione presa dalla Lega Nord, e successivamente omologata dal Consiglio Federale, di annullare l'incontro Casale-Torino, provvedimento controverso che dava ai granata l'opportunit\u00e0 di avvicinarsi al Bologna capolista e che fu perci\u00f2 contestato dai felsinei; il testo della sentenza fu ritenuto offensivo nei confronti dell'arbitro incriminato e l'Associazione Italiana Arbitri, gi\u00e0 indignata per l'istituzione da parte della \"Commissione dei tredici\" delle cosiddette liste di ricusazione degli arbitri, il 30 maggio 1926 indisse uno sciopero per protesta. Il regime fascista, interessato alla sottomissione dello sport nazionale al suo disegno totalitario, reag\u00ec duramente a questa forma di protesta, gi\u00e0 bandita dal governo in altri settori.\nIl segretario del Partito Nazionale Fascista Augusto Turati incaric\u00f2 il gerarca fascista nonch\u00e9 presidente del CONI Lando Ferretti di convocare a Milano Bozino e Mario Ferretti, rispettivamente presidente e vicepresidente della FIGC, per organizzare una riunione atta a risolvere la crisi arbitrale. All'incontro avrebbero partecipato, tra gli altri, il presidente e il segretario del CONI, il presidente e il vicepresidente della FIGC e un rappresentante dell'AIA. La riunione del 12 giugno pose fine alla vertenza tra FIGC e arbitri, e i dirigenti della FIGC colsero l'occasione per incaricare l'onorevole Ferretti di ringraziare Turati per l'interessamento mostrato nei confronti del calcio.\nNel frattempo, tuttavia, il 13 giugno il Consiglio Federale prese un'ulteriore decisione controversa, assegnando la sconfitta a tavolino all'Alba nell'incontro del 2 maggio con la Pro Italia, provvedimento che, se confermato, avrebbe cagionato l'eliminazione degli albini a tutto vantaggio della Bagnolese. La stampa romana grid\u00f2 al complotto accusando i membri del Consiglio Federale (definiti offensivamente dei \"legulei\") di collusione con il segretario della Lega Sud Luigi Filosa, il quale fu a sua volta accusato di voler manipolare il campionato centro-meridionale affinch\u00e9 la finale fosse disputata tra due compagini napoletane, l'Internaples e la Bagnolese (la Lega Sud aveva sede a Napoli). L'Alba sporse reclamo chiedendo l'annullamento della sconfitta a tavolino e organizz\u00f2 al contempo un comizio di protesta per le strade dell'Urbe, invocando inoltre la protezione delle autorit\u00e0 fasciste, in particolare del presidente del CONI Lando Ferretti. Anche grazie a ci\u00f2 la sconfitta a tavolino fu annullata dalla Presidenza Federale il 27 giugno, nello stesso giorno in cui essa si dimise, e l'Alba pot\u00e9 cos\u00ec vincere il campionato della Lega Sud battendo nella doppia finale l'Internaples.\nIl 27 giugno l'intera dirigenza della Federazione rassegn\u00f2 le dimissioni ma, anzich\u00e9 indire nuove elezioni, demand\u00f2 i propri poteri al CONI, gi\u00e0 controllato dal regime tramite il suo presidente Lando Ferretti; costui nomin\u00f2 a sua volta tre importanti personalit\u00e0, il presidente della Italo Foschi, il Presidente dell'Associazione Italiana Arbitri (nonch\u00e9 ex vicepresidente dell') Giovanni Mauro e il presidente del Paolo Graziani, a formare una Commissione di Riforma dell'ordinamento della Federazione. Ritiratisi in Versilia, il 2 agosto i tre dirigenti emanarono la carta di Viareggio, documento che apr\u00ec il calcio italiano al professionismo ma sanc\u00ec il definitivo assoggettamento della Federazione al totalitarismo fascista.\nDopo le dimissioni del Consiglio della Lega Sud avvenute in estate per la crisi arbitrale di quel periodo, in seguito alla Carta di Viareggio la riforma del calcio meridionale venne operata d'imperio dal fascismo. Riprendendo l'idea di un gruppo di sole 12 squadre del meridione in grado di superare le dinamiche regionali, se ne promossero le tre maggiori (Alba, Fortitudo e Internaples) in Divisione Nazionale, mentre le restanti nove sarebbero rimaste in Prima Divisione usando l'escamotage di spostare l'Anconitana al Nord nel posto lasciato libero dal previsto ripescaggio, e creando un girone di 8 squadre come quelli che si erano pensati per il Settentrione. Secondo indiscrezioni pubblicate dalla \"Gazzetta del Mezzogiorno\", il girone meridionale di Prima Divisione avrebbe compreso Lazio di Roma, Bagnolese di Bagnoli (Napoli), Casertana di Caserta, Pro Italia di Taranto, Liberty di Bari, Palermo nonch\u00e9 due squadre da scegliersi dopo un girone di qualificazione tra l'Ideale di Bari, l'Audace di Taranto e il Roman di Roma. A decidere il ritocco definitivo fu il nuovo presidente federale, il gerarca Leandro Arpinati, che, decidendo di ampliare i gironi di Prima a dieci squadre, deliber\u00f2 al contempo l'annullamento del previsto girone di qualificazione ammettendo tutte le tre compagini e ripesc\u00f2 il Foggia, ultimo club della Puglia. In questo modo si aumentava a due il numero di squadre laziali e a cinque quelle pugliesi, in modo da dare maggior visibilit\u00e0 alla Capitale anche in cadetteria e risarcire al contempo le compagini pugliesi per l'esclusione dalla Divisione Nazionale.\nCon l'allargamento della Divisione Nazionale a 20 squadre, dovuto alla necessit\u00e0 di integrare il Centro-Sud nel massimo campionato, si decise di non farla svolgere a girone unico, suddividendo le partecipanti in due gironi. Le societ\u00e0 del Nord si lamentarono per l'ammissione di ben tre societ\u00e0 centro-meridionali nella Divisione Nazionale, non ritenendole sufficientemente competitive e lamentando le ingenti spese di trasferta che si sarebbero rese necessarie per viaggiare a Roma e a Napoli, nonch\u00e9 le perdite di incassi dovute al fatto che le partite casalinghe con le compagini centro-meridionali sarebbero state disertate dal pubblico perch\u00e9 prive di interesse. Le societ\u00e0 del Nord chiesero di cambiare la formula della Divisione Nazionale avanzando due proposte:\nIl nuovo presidente federale, Leandro Arpinati, non accolse le loro richieste volte a una riduzione delle societ\u00e0 centro-meridionali ammesse, confermando la triplice rappresentanza meridionale. In compenso accolse altre loro richieste, come quella di strutturare i gironi di Prima e Seconda Divisione in raggruppamenti da 10.\nLega Nord.\nGirone A.\nClassifica finale.\nLegenda:\nRegolamento:\nNote:\nGirone B.\nClassifica finale.\nLegenda:\nRegolamento:\nNote:\nFinali di Lega.\nAl termine di ben tre match (all'epoca in casi di parit\u00e0 si doveva ripetere la partita) la Juventus si \u00e8 qualificata per la finalissima.\nQualificazioni alla Divisione Nazionale.\nNel settembre del 1926 venne concesso alle otto societ\u00e0 che nel regolamento di giugno sarebbero retrocesse di giocarsi un imprevisto posto di ripescaggio in applicazione della Carta di Viareggio.\nAd aggiudicarsi il posto fu l'.\nLega Sud.\nGironi regionali di qualificazione.\nInizialmente la Lega Sud ammise solo tre campane (Internaples, Casertana e Bagnolese, solo la prima come avente diritto) e cinque laziali al campionato; successivamente, tra fine novembre e inizio dicembre, ammise la Pro Roma nel girone laziale, nonch\u00e9 Puteolana e Stabia in quello campano, ricompilando di conseguenza i calendari dei due gironi.\nI verdetti.\nCome suddetto, l'assemblea federale tenutasi il 15-16 agosto 1925, si chiuse senza deliberazioni riguardo alla struttura dei relativi campionati nella stagione successiva (la 1926-1927), ci\u00f2 quindi comport\u00f2 che i gironi regionali, disputati generalmente fra il novembre 1925 e il febbraio 1926, ebbero come verdetto certo e ufficiale le sole squadre qualificate alle semifinali (due per ogni girone), senza che si sapesse, almeno inizialmente, quali e quante formazioni sarebbero state ammesse nell'ipotetica Prima Divisione \"interregionale\" e quali retrocesse in Seconda Divisione; furono ventilati alcuni progetti, come il succitato pubblicato in estate dalla Gazzetta del Mezzogiorno, ma nulla fu messo agli atti. Certo, invece, era che inizialmente nessuno dei club appartenenti alla Lega Sud avrebbe partecipato alla nuova \u00e9lite della Divisione Nazionale. De facto, questa situazione rimase in sospeso fino al 2 agosto quando fu promulgata la Carta di Viareggio; prima, solo l'Alba di Roma era riuscita ad ottenere dalla FIGC l'ammissione alla nuova Divisione Nazionale quale campionessa meridionale. \nLa Carta di Viareggio, che diede un importante assetto per la stagione seguente, fu comunque promulgata venti giorni prima della proclamazione del campione d'Italia 1925-26, poi ad essa seguirono le delibere del Direttorio Federale, che sancirono la retrocessione di Maceratese e Messinese in Seconda Divisione.\nCi\u00f2 spiegato per illustrare la particolare situazione di quei mesi per le squadre della Lega Sud, e quindi la differenza rispetto al solito nell'arrangiamento grafico per le classifiche dei relativi gironi, che si preferisce rispecchino quanto stabilito i primi giorni di agosto 1926. Non rinunciando a riconoscere i meriti guadagnati dalle formazioni sul campo, e per quanto possibile ad un ordine cronologico dei verdetti.\nSezione campana.\nClassifica finale.\nLegenda:\nRegolamento:\nSezione laziale.\nClassifica finale.\nLegenda:\nRegolamento:\nNote:\nSezione marchigiana.\nClassifica finale.\nLegenda:\nRegolamento:\nSezione pugliese.\nClassifica finale.\nLegenda:\nRegolamento:\nSezione siciliana.\nSquadre partecipanti.\nPalermo campione siciliano di Prima Divisione 1925-1926 (in virt\u00f9 del quoziente reti).\nMessinese e Palermo qualificate alle semifinali interregionali della Lega Sud.\nSemifinali interregionali.\nGirone A.\nClassifica finale.\nLegenda:\nRegolamento:\nGirone B.\nClassifica finale.\nLegenda:\nRegolamento:\nNote:\nFinale Lega Sud.\nL'Alba Roma si \u00e8 qualificata per la finalissima.\nEntrambe le due finaliste della Lega Sud sono poi state promosse in Divisione Nazionale 1926-1927.\nFinalissima.\n : campione d'Italia"}
{"id": "77657", "revid": "1226", "url": "https://it.wikipedia.org/wiki?curid=77657", "title": "Terrore atomico", "text": ""}
{"id": "77658", "revid": "438678", "url": "https://it.wikipedia.org/wiki?curid=77658", "title": "Aldo Giovanni e Giacomo", "text": ""}
{"id": "77659", "revid": "1226", "url": "https://it.wikipedia.org/wiki?curid=77659", "title": "Mutua distruzione assicurata", "text": ""}
{"id": "77661", "revid": "1272592", "url": "https://it.wikipedia.org/wiki?curid=77661", "title": "Merlo", "text": ""}
{"id": "77662", "revid": "6790", "url": "https://it.wikipedia.org/wiki?curid=77662", "title": "Erithacus rubecola", "text": ""}
{"id": "77663", "revid": "647088", "url": "https://it.wikipedia.org/wiki?curid=77663", "title": "Kingdom Hearts II", "text": " \u00e8 un videogioco di genere action RPG sviluppato e pubblicato da Square Enix nel 2005 per la console PlayStation 2. Sequel di \"Kingdom Hearts\" e \"\", \u00e8 il terzo titolo della serie \"Kingdom Hearts\" ed \u00e8 ambientato un anno dopo \"Chain of Memories\", quando il protagonista Sora torna a cercare i suoi amici perduti. Come i giochi precedenti, \"Kingdom Hearts II\" dispone di un grande cast di personaggi da film Disney e videogiochi di \"Final Fantasy\". L'antagonista del gioco \u00e8 l'Organizzazione XIII, un gruppo di personaggi introdotto in \"Chain of Memories\".\n\"Kingdom Hearts II\" fu ben accolto e vinse premi da numerosi siti web sui videogiochi. In Giappone vendette pi\u00f9 di un milione di copie entro una settimana della sua uscita. Un mese dopo la sua uscita in America del Nord aveva venduto oltre un milione di copie e fu il secondo gioco pi\u00f9 venduto del 2006. Al 31 marzo 2007 il gioco aveva venduto oltre quattro milioni di copie in tutto il mondo. Nel marzo 2007 in Giappone fu distribuita una versione espansa intitolata \"Kingdom Hearts II Final Mix\", che \u00e8 stata inclusa nella compilation per PlayStation 3 \"Kingdom Hearts HD 2.5 Remix\" ed in quella per PlayStation 4 \"Kingdom Hearts HD 1.5 + 2.5 Remix\".\nIl gioco, per ottenere una classificazione di et\u00e0 pi\u00f9 bassa al di fuori del Giappone, \u00e8 stato censurato e modificato in alcuni aspetti o filmati che sarebbero potuti risultare troppo maturi o adatti ad un pubblico pi\u00f9 adulto. Inoltre, come per \"Kingdom Hearts\", il gioco venne doppiato anche in francese ed in tedesco, ai quali si aggiunse anche il doppiaggio in spagnolo.\nTrama.\nSora, Paperino e Pippo sono stati in animazione sospesa per un anno al fine di recuperare i loro ricordi persi in \"Chain of Memories\". Nel frattempo Roxas, il Nessuno di Sora, \u00e8 intrappolato in una simulazione virtuale di Crepuscopoli creata da DiZ per fondere Roxas con il suo io originale e ripristinare il potere di Sora. I piani di DiZ sono minacciati quando i Nessuno ed Axel, amico di Roxas quando era nell'Organizzazione, si infiltrano nella citt\u00e0 virtuale, ma a pi\u00f9 riprese Roxas \u00e8 in grado di respingere i nemici e, infine, fondersi con Sora. Sora, Paperino e Pippo si svegliano nella vera Crepuscopoli e incontrano Re Topolino e Yen Sid, che li invia verso un altro viaggio. Il loro obiettivo \u00e8 quello di trovare Riku e fermare i piani dell'Organizzazione XIII, che controlla i Nessuno - gusci senza cuore rimasti quando le persone con un cuore forte si trasformano in Heartless. Anche Malefica risorge e si unisce al suo fedele servitore Pietro per continuare la sua ricerca di potere e conquista di mondi.\nSora viaggia per molti mondi Disney vecchi e nuovi, risolvendo diversi problemi causati da una parte dall'Organizzazione XIII ed i Nessuno, e dall'altra da Malefica, Pietro e gli Heartless, oltre ai cattivi dei singoli mondi. Durante una visita alla Fortezza Oscura incontrano nuovamente re Topolino, che rivela loro la vera natura di Ansem, l'antagonista di \"Kingdom Hearts\". Egli era in realt\u00e0 l'Heartless di Xehanort, un allievo che rub\u00f2 l'identit\u00e0 del suo maestro, il vero Ansem il Saggio, mentre il suo Nessuno \u00e8 Xemnas, il leader dell'Organizzazione. Quest'ultima progetta di creare Kingdom Hearts raccogliendo di tutti i cuori che Sora libera distruggendo gli Heartless con il suo Keyblade, per riconquistare i cuori perduti dai singoli membri. Sora rivisita allora i vari mondi per risolvere vecchi problemi e nuove complicazioni, cercando nel contempo un percorso per raggiungere la base operativa dell'Organizzazione XIII. Durante i suoi sforzi, Sora \u00e8 segretamente aiutato da una misteriosa figura incappucciata che egli ritiene essere Riku.\nSeguendo un indizio, Sora, Paperino e Pippo entrano nella Crepuscopoli virtuale trovandovi un passaggio, ma mentre lo attraversano vengono attaccati da un'orda di Nessuno. Incontrano per\u00f2 Axel, che si sacrifica per permettere ai tre di raggiungere il Mondo che non esiste, sede sia dell'Organizzazione XIII che del loro Kingdom Hearts, che illumina il mondo come una luna. Una volta nel Castello che non esiste, Sora trova Kairi e Riku, il cui aspetto \u00e8 stato modificato dalle tenebre in quello dello studioso dell'Oscurit\u00e0: in questo frangente Riku spiega a Sora anche la natura del legame che ha con Roxas. Re Topolino incontra DiZ, che si rivela essere Ansem il Saggio e che ha intenzione di usare un dispositivo da lui creato per assorbire e dissipare il Kingdom Hearts. Mentre il dispositivo opera, un sovraccarico del sistema fa s\u00ec che questo si autodistrugga, coinvolgendo Ansem nell'esplosione e facendo miracolosamente tornare Riku alla sua forma originale. Sulla cima del Castello che non esiste, Sora e compagni quindi combattono contro Xemnas, che usa ci\u00f2 che resta del Kingdom Hearts per alimentare il suo potere e riuscendo in un secondo momento a separare Sora e Riku dagli altri, lasciandoli soli a combattere contro di lui. Sora e Riku quindi riescono a sconfiggere e distruggere Xemnas ma i due si ritrovano sperduti nel Regno dell'Oscurit\u00e0, dal quale per\u00f2 riescono a uscire riunendosi con i loro amici alle Isole del destino.\nEpilogo.\nSora raggiunge Riku al solito posto dove assieme vedono il tramonto e si mettono a parlare di come, nonostante le loro avventure, nulla sia cambiato. I due vengono per\u00f2 richiamati e raggiunti da Kairi la quale, in tutta fretta, \u00e8 corsa da loro per portare una lettera in bottiglia dal Re: Sora la apre subito e i tre si mettono a leggerla.\nAmbientazione.\nCome in \"Kingdom Hearts\", l'ambientazione di \"Kingdom Hearts II\" \u00e8 una raccolta di vari livelli (all'interno del gioco chiamati \"mondi\") attraverso cui il giocatore progredisce, la maggior parte dei quali tratti da varie opere Disney. Tuttavia, mentre nel primo gioco questi ultimi si basavano principalmente sui Classici Disney, \"Kingdom Hearts II\" introduce anche mondi basati su film Disney in live-action. Come nel primo gioco, ogni mondo varia nell'aspetto e nell'ambientazione a seconda del film Disney su cui si basa ed \u00e8 scollegato dagli altri; con poche eccezioni, i giocatori viaggiano da un mondo all'altro tramite una Gummiship.\nAlcuni mondi presenti nei giochi precedenti riappaiono, ma con aree nuove e ampliate. Vengono inoltre introdotti nuovi mondi: la Terra dei dragoni da \"Mulan\", il Castello della Bestia da \"La bella e la bestia\", il Fiume senza tempo dai cortometraggi Disney in bianco e nero, Port Royal da \"La maledizione della prima luna\", le Terre del branco da \"Il re leone\" e Space Paranoids, un mondo digitale basato su \"Tron\" all'interno della rete informatica della Fortezza Oscura. Crepuscopoli, un mondo originale precedentemente visto in \"Chain of Memories\", ha un ruolo pi\u00f9 importante come mondo introduttivo. Il Mondo che non esiste \u00e8 un nuovo mondo che funge da quartier generale dell'Organizzazione XIII.\nModalit\u00e0 di gioco.\nIl gameplay di \"Kingdom Hearts II\" \u00e8 simile a quello di \"Kingdom Hearts\", anche se gli sviluppatori si sforzarono di risolvere numerosi problemi del gioco precedente. Sora \u00e8 controllato direttamente dal giocatore da una prospettiva in terza persona, bench\u00e9 quella in prima persona sia disponibile tramite il pulsante Select. La maggior parte del gameplay si verifica su mappe interconnesse dove le battaglie si svolgono. Il gioco procede in modo lineare da un evento della storia all'altro, di solito presentati attraverso filmati, anche se ci sono numerose missioni secondarie disponibili che sbloccano bonus o potenziamenti ulteriori dei personaggi.\nCome i GDR tradizionali, \"Kingdom Hearts II\" dispone di un sistema di punti esperienza che determina lo sviluppo del personaggio. Quando dei nemici vengono sconfitti, i personaggi giocanti acquisiscono esperienza e diventano pi\u00f9 forti, accedendo a nuove abilit\u00e0 con l'avanzamento di livello.\nIl combattimento in \"Kingdom Hearts II\" \u00e8 in tempo reale e comporta la pressione di tasti per avviare gli attacchi del personaggio sullo schermo. Il men\u00f9 dei comandi, simile a quelli trovati in \"Final Fantasy\", che si trova in basso a sinistra dello schermo fornisce altre opzioni di combattimento come l'utilizzo di magie e oggetti, l'evocazione di alcuni personaggi o l'esecuzione di potenti attacchi combinati con altri membri del gruppo chiamati \"Limiti\". Una nuova caratteristica \u00e8 il \"comando di reazione\", un attacco o un movimento speciale che cambia a seconda del nemico e che viene attivato quando il giocatore preme il tasto triangolo al momento giusto durante un particolare momento della battaglia. I comandi di reazione possono essere utilizzati per sconfiggere i nemici regolari, continuare un Limite o evitare danni, e talvolta sono anche necessari per completare una battaglia contro un boss. Oltre al personaggio principale solitamente partecipano alla battaglia due membri del gruppo. Bench\u00e9 questi personaggi siano controllati dal computer, il giocatore pu\u00f2 personalizzare il loro comportamento in una certa misura attraverso il men\u00f9 di pausa.\nIn risposta alle critiche al primo gioco, le fasi di gioco con la Gummiship furono rese \"pi\u00f9 piacevoli\". Anche se mantiene il suo scopo fondamentale di trasporto, il sistema fu completamente rifatto per assomigliare ad una combinazione tra uno sparatutto su rotaia e una \"attrazione di un parco a tema Disney\". Nel mappamondo, il giocatore deve ora controllare la Gummiship da una visuale isometrica distante per volare verso il mondo in cui vuole entrare. I mondi per\u00f2 non sono pi\u00f9 aperti fin dall'inizio \u2013 il giocatore deve sbloccare i percorsi entrando in un nuovo livello, controllando la nave da un punto di vista in terza persona e combattendo le navi nemiche. Una volta che il percorso \u00e8 aperto, i viaggi da e verso il mondo sono senza ostacoli, a meno che non venga bloccato di nuovo a causa di un evento legato alla trama. Il giocatore pu\u00f2 anche ottenere nuove Gummiship dal completamento dei percorsi.\nBarra Turbo.\nUna delle nuove caratteristiche \u00e8 un misuratore noto come barra Turbo, che viene utilizzata per due meccaniche di gioco: le Fusioni Turbo e le invocazioni.\nQuando attiva una Fusione, Sora si fonde con i membri del gruppo e diventa pi\u00f9 potente cambiando il modo in cui combatte; tre Fusioni permettono anche l'uso di due Keyblade. Le Fusioni inoltre, con il loro aumento di livello, permettono a Sora di usare in forma normale l'abilit\u00e0 caratteristica della Fusione, chiamate \"abilit\u00e0 Crescita\". Le prime due Fusioni ottenute nel gioco fondono Sora con Pippo o Paperino, mentre le successive con entrambi i membri del gruppo. Quando gli alleati sono utilizzati per una Fusione vengono temporaneamente rimossi dalla battaglia per tutta la durata della stessa. A differenza delle barre HP e MP, la barra Turbo non viene ripristinata nei punti di salvataggio ma unicamente attraverso le sfere Turbo lasciate alla sconfitta di un nemico.\nNel caso di un'invocazione invece Sora, come nel primo gioco, evoca un personaggio Disney che lo aiuti nella battaglia. Il personaggio evocato sostituisce gli altri due membri del gruppo e combatte al fianco di Sora finch\u00e9 la barra Turbo non si esaurisce. Invece di essere limitato a una sola azione, le invocazioni hanno alcune abilit\u00e0 accessibili mediante il men\u00f9 dei comandi e sono in grado di svolgere azioni sia in autonomia sia in cooperazione con Sora; ogni invocazione ha inoltre un attacco Limite unico.\nL'utilizzo delle abilit\u00e0 di una Fusione o di un'invocazione inoltre accelera in quantit\u00e0 variabile lo svuotamento della barra Turbo. Le invocazioni ed ogni singola Fusione aumentano di livello separatamente in base a criteri diversi; l'ottenimento di livelli pi\u00f9 elevati consente un loro uso prolungato e, nel caso delle Fusioni, il sopracitato accesso a nuove abilit\u00e0.\nPersonaggi.\nCome nel primo \"Kingdom Hearts\", il protagonista del gioco \u00e8 Sora (ora quindicenne) sempre affiancato da Paperino e Pippo, personaggi che sono rispettivamente il custode del Keyblade, il mago di corte del Castello Disney ed il capitano delle guardie del Castello Disney. Ritornano anche Riku e Kairi, gli amici d'infanzia di Sora originari anch'essi delle Isole del destino. Ricompare anche DiZ, un personaggio gi\u00e0 visto in \"Chain of Memories\" che si riveler\u00e0 poi essere Ansem il Saggio, il mentore di Xehanort. Viene inoltre aggiunto un ulteriore personaggio: Roxas, un altro ragazzo capace di impugnare il Keyblade e strettamente ma misteriosamente legato a Sora.\nCome nei giochi precedenti, ci sono numerose apparizioni di personaggi sia Disney sia Square Enix. Mentre alcuni fanno ritorno da \"Kingdom Hearts\", vengono anche introdotti nuovi personaggi dai mondi Disney come ad esempio Scar da \"Il re leone\" e Paperon de' Paperoni. Pietro Gambadilegno appare come un nemico ricorrente, che lavora con la risorta Malefica. Quasi venti personaggi dei videogiochi di \"Final Fantasy\" fanno la loro apparizione, in particolare Auron di \"Final Fantasy X\" e Tifa Lockhart da \"Final Fantasy VII\", oltre al ritorno di Squall Leonhart, Cloud Strife e Sephiroth. Era stato affermato che sebbene il primo gioco avesse visto esclusivamente apparizioni di personaggi progettati da Tetsuya Nomura, questa volta si sarebbe \"corso qualche rischio\", il che implicava che personaggi non direttamente disegnati da Nomura avrebbero potuto fare la loro apparizione. Altri nuovi personaggi della serie sono Vivi Orunitia da \"Final Fantasy IX\" e Setzer Gabbiani di \"Final Fantasy VI\".\nCome in \"Kingdom Hearts\", i vari mondi che Sora esplora presentano spesso un membro opzionale del gruppo proveniente dal film su cui si basa il mondo. Tra questi vi sono Mulan, Jack Sparrow, Simba e Tron.\nL'Organizzazione XIII, un gruppo di potenti Nessuno introdotto in \"Chain of Memories\", viene stabilito come il gruppo primario di antagonisti nella fase iniziale ed il suo leader Xemnas come principale antagonista e boss finale del gioco. I cattivi dei singoli mondi sono ancora prevalenti e sono spesso presentati come sfide che il gruppo di Sora deve superare. Con l'avanzamento del gioco, l'Organizzazione diventa molto pi\u00f9 presente e direttamente coinvolta negli avvenimenti della storia e dei vari mondi.\nSviluppo.\nI piani di sviluppo di \"Kingdom Hearts II\" iniziarono attorno al completamento di \"Kingdom Hearts Final Mix\", ma i dettagli specifici rimasero indecisi fino a luglio 2003. Nomura dovette superare diversi ostacoli prima che lo sviluppo di un sequel potesse iniziare. Uno di questi fu il desiderio del team di sviluppo di mettere in mostra maggiormente Topolino, il che richiese l'approvazione della Disney. Il gioco fu sviluppato dalla Product Development Division 1 di Square, con la maggior parte del personale originale del primo gioco. La pubblicazione del gioco era originariamente prevista dopo quella di \"Kingdom Hearts\", lasciando senza spiegazione gli eventi accaduti nella trama durante l'anno che distanziava i due titoli. Per colmare questo divario fu sviluppato \"Kingdom Hearts: Chain of Memories\" e la perdita di tutte le capacit\u00e0 del primo gioco all'inizio di \"Kingdom Hearts II\" fu spiegata con la perdita di memoria.\nMolti aspetti del gameplay furono rielaborati per questo sequel. Alcune modifiche furono apportate a causa di feedback degli utenti e altre erano previste per l'inclusione nei giochi precedenti ma erano state omesse per ragioni di tempo o vincoli tecnologici. I movimenti della telecamera furono assegnati alla levetta analogica destra del controller al posto dei tasti dorsali, e il viaggio della Gummiship fu rielaborato. Il sistema di combattimento venne completamente rifatto senza utilizzare alcuna animazione dal primo gioco poich\u00e9 Nomura voleva che esso riflettesse la maturazione di Sora. Altre modifiche inclusero pi\u00f9 integrazione tra esplorazione e battaglie. Le variazioni di stili di combattimento associate a ciascuna Fusione ed ai comandi di reazione furono aggiunti per dare ai giocatori pi\u00f9 scelte nei combattimenti. L'inclusione di mondi basati su film Disney in live-action venne aiutata da una tecnologia che venne impiegata per generare i modelli dei personaggi da immagini reali.\nCensure e modifiche ai contenuti.\n\"Kingdom Hearts II\" \u00e8 stato l'unico capitolo della serie ad aver subito diversi adattamenti per le versioni europee ed americane del gioco che sostituivano diverse scene della versione giapponese, probabilmente per via dei temi di violenza in esso contenuti:\nLe modifiche del titolo sono presenti anche nella versioni occidentale ed americana di \"Kingdom Hearts HD 2.5 ReMIX\" e \"HD 1.5 + 2.5 ReMIX\"; l'unica eccezione \u00e8 Xigbar che unisce le sue pistole in un fucile di precisione, animazione lasciata tale anche nelle versioni non giapponesi delle raccolte in alta definizione.\nDoppiaggio.\n\"Kingdom Hearts II\" annovera un ricco cast di famosi doppiatori sia nella versione in lingua giapponese che in quella in lingua inglese. La maggior parte dei doppiatori dell'originale \"Kingdom Hearts\" ritornarono nei loro ruoli: Miyu Irino e Haley Joel Osment come Sora, Mamoru Miyano e David Gallagher per Riku e Risa Uchida e Hayden Panettiere come Kairi. Tra i nuovi doppiatori si hanno K\u014dki Uchiyama e Jesse McCartney per Roxas, Iku Nakahara e Brittany Snow per Namin\u00e9 e Genz\u014d Wakayama e Christopher Lee per DiZ. Uno sforzo particolare venne fatto per assumere i doppiatori originali dei lungometraggi Disney anche per \"Kingdom Hearts II\". Molti attori prestarono di nuovo la propria voce ai personaggi Disney presenti nel videogioco, come gli attori statunitensi Ming-Na per il personaggio di Mulan, James Woods per Ade, Pat Morita (nel suo ultimo ruolo di doppiatore prima di morire) per l'imperatore cinese, Bruce Boxleitner per Tron e Zach Braff per Chicken Little, e gli attori giapponesi Takashi Aoyagi, K\u014dichi Yamadera, Y\u016b Shimaka e Hiroshi Fujioka. Alcuni doppiatori furono presi dalle serie televisive o dai sequel direct-to-video, come Robert Costanzo al posto di Danny DeVito nel ruolo di Filottete. Per alcuni personaggi fu invece scelto un nuovo doppiatore: ad Ansem, Aerith, Leon, Sephiroth ed Ercole, originariamente doppiati nel primo gioco da Billy Zane, Mandy Moore, David Boreanaz, Lance Bass e Sean Astin rispettivamente, fu prestata la voce di Richard Epcar, Mena Suvari, Doug Erholtz, George Newbern e Tate Donovan (il doppiatore originale di Ercole), mentre per il nuovo personaggio di Tifa fu scelta Rachael Leigh Cook.\nAccoglienza.\nLa rivista \"Play Generation\" diede al gioco un punteggio di 93/100, ritenendo che sia un GDR d'azione capace di mescolare la magia Disney e l'esperienza Square, e che la sua accessibilit\u00e0 lo rendesse \"adatto davvero a tutti\". In una recensione a posteriori gli fu assegnato invece 90/100, trovando che i difetti marginali e il basso tasso di sfida non potevano cancellare in alcun modo l'eccellente qualit\u00e0 del gioco, concludendo \"Era e resta un'avventura indimenticabile\". La stessa testata classific\u00f2 il minigioco della Gummiship come il quinto pi\u00f9 \"cool\" tra i titoli disponibili su PlayStation 2. La telecamera fissa fu considerata migliore rispetto al predecessore, ma venne invece criticato il peggioramento dell'intelligenza artificiale dei compagni e la sensazione che il gioco potesse risultare troppo semplice.\nVersioni e merchandise.\n\"Final Mix\".\nCome per il precedente capitolo, anche per \"Kingdom Hearts II\" \u00e8 uscita una versione espansa del gioco esclusivamente per il mercato nipponico. Nota come \"Kingdom Hearts II Final Mix+\", questo cofanetto (oltre a \"Kingdom Hearts II Final Mix\") include un secondo DVD-ROM contenente \"\", remake per PlayStation 2 di \"Chain of Memories\". Uscito in Giappone il 29 marzo 2007, come precedentemente affermato il gioco \u00e8 rimasto una esclusiva del mercato giapponese, ma ci\u00f2 nonostante sono state create delle patch in grado di convertirlo sia in lingua inglese che italiana.\nRispetto all'originale, la versione Final Mix (come per quella del primo \"Kingdom Hearts\") presenta numerose parti aggiunte che lo rendono pi\u00f9 interessante e completo, ma anche pi\u00f9 difficoltoso da completare per intero; in particolare abbiamo\nManga.\nDa \"Kingdom Hearts II\", come dai suoi predecessori, \u00e8 stato tratto un manga edito in Giappone dalla Square Enix. Il manga, serializzato dal 2006, fu interrotto in patria nel 2009, arrivando solamente al punto in cui Kairi viene rapita da Axel. I cinque volumi comprensivi dei 37 capitoli pubblicati fino a quel momento furono pubblicati in Italia nella collana \"Disney Manga\", con cadenza bimestrale, dall'ottobre 2009 al giugno 2010. Il manga \u00e8 stato poi ripreso a partire dall'ottobre 2012 e sono stati pubblicati altri cinque tank\u014dbon. Il decimo e ultimo volume \u00e8 stato messo in vendita nell'agosto 2015. I volumi dal sesto in avanti sono stati pubblicati in Italia dall'ottobre 2015 nella collana \"Disney Planet\"."}
{"id": "77664", "revid": "287204", "url": "https://it.wikipedia.org/wiki?curid=77664", "title": "Etretat", "text": ""}
{"id": "77665", "revid": "125668542", "url": "https://it.wikipedia.org/wiki?curid=77665", "title": "Divisione Nazionale 1926-1927", "text": "La Divisione Nazionale 1926-1927 \u00e8 stata la 27\u00aa edizione della massima serie del campionato italiano di calcio, disputato tra il 3 ottobre 1926 e il 10 luglio 1927 e concluso con la vittoria del , ma lo scudetto venne revocato nel corso della stagione successiva perch\u00e9 un membro del consiglio di amministrazione del club fu accusato di aver comprato la vittoria nel derby contro la , giocato il 5 giugno 1927 e vinto per 2-1 dalla formazione granata.\nQuesto fu il primo campionato italiano organizzato su base nazionale, affidato al nuovo organismo fascista denominato Direttorio Divisioni Superiori.\nStagione.\nLa Divisione Nazionale.\nL'intervento diretto del regime fascista nel mondo del calcio nell'estate del 1926 aveva rivoluzionato l'organizzazione dei campionati italiani: la Carta di Viareggio, per la prima volta, riun\u00ec le squadre del Nord e quelle del Sud in un unico torneo, la Divisione Nazionale. Il regime, secondo gli ideali nazionalistici, era infatti interessato a superare la dicotomia che aveva caratterizzato il mondo del calcio fin dalle sue origini in Italia, arrivando a un campionato esteso sull'intero territorio nazionale.\nIl nuovo regolamento prevedeva inoltre l'abolizione della finale, un appuntamento che negli ultimi anni si era dimostrato ingestibile sotto il profilo dell'ordine pubblico a causa delle fortissime rivalit\u00e0 che si scatenavano fra le tifoserie avversarie. Lo scudetto sarebbe stato assegnato invece in un piccolo torneo da sei squadre, che avrebbe avuto inoltre il pregio di abbozzare per la prima volta una classifica, un metro di misura delle rispettive forze delle migliori societ\u00e0 a livello nazionale. Per le squadre eliminate dalle finali venne invece introdotto uno specifico trofeo di consolazione: la Coppa CONI.\nFormula.\nDue gironi nazionali da 10 squadre ciascuno, di cui le prime tre classificate accedono alla fase finale, mentre le ultime due vengono retrocesse. Lo scudetto viene assegnato alla vincitrice del raggruppamento finale composto da 6 squadre.\nAvvenimenti.\nIl torneo segn\u00f2 l'inizio del dominio delle squadre metropolitane sul campionato, e il conseguente declino delle provinciali, limitate dall'insorgere del professionismo sostenuto dai grandi capitali finanziari. Le sei finaliste furono infatti tutte espressione delle quattro pi\u00f9 grandi citt\u00e0 del Nord. Dopo un lustro di mediocrit\u00e0, si rifecero vive anche le due milanesi, protagoniste di un percorso finalmente all'altezza del loro blasone.\nMolto regolare fu il cammino dei campioni in carica della , la cui partecipazione alle finali non fu mai in dubbio; non ebbe problemi neppure l', che anzi ottenne un risultato di prestigio battendo i bianconeri a Milano. Assai faticosa fu invece la qualificazione del costretto a rincorrere il e capace di aver ragione dei nerostellati grazie a una netta vittoria nello scontro diretto di Marassi, a cinque gare dal termine.\nSpeculare l'esito dell'altro raggruppamento. Anche qui la vincitrice fu una torinese, il , inseguita da una milanese, il , che gioc\u00f2 la prima stagione nel nuovo stadio di San Siro, dove si inchinarono gli stessi granata. Pi\u00f9 incerta la qualificazione del , che grazie a un autorevole girone di ritorno seppe tenere a bada l', e il , l'ultimo avversario ad arrendersi.\nIn zona retrocessione, le tre \"new entry\" del Sud ebbero il primo scottante contatto con la realt\u00e0 del calcio settentrionale, dotato di un tasso tecnico nettamente superiore a quello dell'ex-Lega Sud. L' riusc\u00ec invero a compiere un discreto percorso iniziale, ma cal\u00f2 alla distanza e usc\u00ec sconfitta da quattro delle ultime cinque partite, venendo superata sia dal sia dal che la relegarono al fatale penultimo posto. Non ebbe invece mai speranze l'altra squadra romana, la , che conobbe nella vittoria casalinga sul Torino l'unico lampo di una stagione oscura. Discorso a parte va fatto per il che al suo primo anno di vita fu protagonista di una stagione disastrosa: il solo punto ottenuto fu strappato dai partenopei al Brescia, grazie a un pareggio in casa a reti bianche.\nLa Federazione non pot\u00e9 che prendere atto dell'inadeguatezza del calcio meridionale in un torneo unificato: fedele comunque al progetto di un campionato nazionale, decise di ripescare la compagine partenopea, avendo ottenuto da una parte precise garanzie di campagna acquisti dal presidente Giorgio Ascarelli, e dall'altra sostenendo la fusione fra Alba, Fortitudo e , dando cos\u00ec vita all'Associazione Sportiva Roma, la quale venne ammessa in Divisione Nazionale, bench\u00e9 i tre club fondatori fossero destinati, in teoria, a disputare la Prima Divisione. A permettere il ripescaggio fu la fusione di Andrea Doria e Sampierdarenese nella societ\u00e0 (avvenuta il 27 luglio 1927) che liber\u00f2 un posto in Divisione Nazionale. Sembr\u00f2 dunque prospettarsi un torneo di qualificazione tra Napoli, e Roma con in palio il posto rimasto vacante in Divisione Nazionale, ma i tre club chiesero e ottennero l'allargamento della massima divisione da venti a ventidue compagini, venendo pertanto riammesse tutte e tre. L'allargamento della Divisione Nazionale da 20 a 22 squadre, con conseguente riammissione di Napoli, Cremonese e Roma, fu stabilito durante l'assemblea federale del 25 agosto 1927.\nSei squadre di vaglia del calcio italiano si ritrovarono dunque a contendersi lo scudetto; fra di esse, l'unica a non aver mai vinto il titolo in precedenza era il . La nuova formula del torneo riproponeva, dopo sei anni, i derby fra squadre della stessa citt\u00e0. Le due milanesi, Inter e Milan diedero segni di appagamento, chiudendo sul fondo della graduatoria. Il Torino invece si mise in evidenza, trascinato dal cosiddetto \"Trio delle Meraviglie\" composto dall'argentino Julio Libonatti, dal piemontese Adolfo Baloncieri e dal ligure Gino Rossetti. I granata, infatti, ottennero due fondamentali successi casalinghi nel derby il 5 giugno e contro il Bologna il 3 luglio 1927 (quest'ultimo incontro, disputato inizialmente il 15 maggio e vinto sempre dal Torino, venne fatto ripetere in seguito a un controverso errore tecnico arbitrale, ovvero un presunto fuorigioco non segnalato nell'azione del gol, rilevato dalla Federazione nonostante il parere contrario del direttore di gara). Fu cos\u00ec che il Torino pot\u00e9 festeggiare il suo primo storico tricolore.\nLa revoca dello scudetto.\nLa gioia del popolo granata fu di breve durata: nell'autunno successivo, lo scudetto venne revocato al Torino per le conseguenze del caso Allemandi, uno dei primi scandali del calcio italiano. Il terzino della Juventus Luigi Allemandi sarebbe stato avvicinato da un dirigente granata, il dottor Guido Nani, il quale, con l'intento di corromperlo, gli avrebbe consegnato 25 000 lire, affinch\u00e9 questi addomesticasse il derby in programma per il 5 giugno.\nNella gara incriminata, tuttavia, Allemandi si segnal\u00f2 tra i migliori in campo: Nani si sarebbe quindi rifiutato di pagare al calciatore le restanti 10 000 lire pattuite, e Francesco Gaudioso, lo studente che avrebbe fatto da intermediario per la \"combine\", avrebbe raccontato la vicenda a un giornalista, che denunci\u00f2 il fatto. Nel novembre 1927, dopo un'indagine e una serie di interrogatori, la Federazione, guidata dal gerarca fascista e podest\u00e0 di Bologna Leandro Arpinati, revoc\u00f2 lo scudetto al Torino e squalific\u00f2 a vita Allemandi, nel frattempo passato all'Inter; questi, tuttavia, godette gi\u00e0 nel 1928 di un'amnistia. Il titolo di campione d'Italia, per\u00f2, non venne attribuito al Bologna, secondo classificato, nonostante il regolamento dell'epoca prescrivesse questa eventualit\u00e0, e rimase pertanto non aggiudicato.\nLe numerose controversie che caratterizzarono il procedimento giudiziario portarono nel tempo a diverse richieste da parte del Bologna e del Torino di riassegnazione dello scudetto. Gi\u00e0 nel 1949, durante i funerali del Grande Torino, la Federazione promise di riaprire il caso, ma tale assicurazione non ebbe seguito. Anche in seguito i rossobl\u00f9 e i granata continuarono a rivolgere petizioni in tal senso, ma la FIGC, pur dando disponibilit\u00e0 a riesaminare la questione, non ha finora adottato alcun provvedimento.\nGirone A.\nClassifica finale.\nLegenda:\nRegolamento:\nGirone B.\nClassifica finale.\nLegenda:\nRegolamento:\nGirone finale.\nClassifica finale.\nRegolamento:"}
{"id": "77666", "revid": "320578", "url": "https://it.wikipedia.org/wiki?curid=77666", "title": "Scarface (1983)", "text": ""}
{"id": "77667", "revid": "1266208", "url": "https://it.wikipedia.org/wiki?curid=77667", "title": "Divisione Nazionale 1927-1928", "text": "La Divisione Nazionale 1927-1928 \u00e8 stata la 28\u00aa edizione della massima serie del campionato italiano di calcio, disputato tra il 25 settembre 1927 e il 22 luglio 1928 e concluso con la vittoria del , al suo primo titolo.\nCapocannoniere del torneo \u00e8 stato Julio Libonatti (Torino) con 35 reti.\nStagione.\nUna seconda chance per il Sud.\nL'anno precedente, il primo impatto delle formazioni del Mezzogiorno con il nuovo campionato italiano unificato aveva avuto esiti disarmanti, poich\u00e9 le tre rappresentanti laziali e campane avevano terminato il torneo in zona retrocessione; secondo il regolamento, nel 1927 la nuova edizione della Divisione Nazionale avrebbe dovuto prendere il via con una sola societ\u00e0 proveniente da regioni al di sotto della Toscana, e cio\u00e8 la , fresca neopromossa in quanto vincitrice del Gruppo Sud della Prima Divisione cadetta. N\u00e9 la FIGC, n\u00e9 il Governo fascista si mostrarono pronti ad accettare tale scenario, che avrebbe gravemente inficiato il proposito di estendere all'intera Penisola il torneo d\"'\u00e9lite\" del movimento calcistico italiano.\nCome se la precedente annata fosse stata una sorta di \"prova generale\", la Federazione decise di riprovare ad avere una triplice rappresentanza meridionale nel massimo campionato ripescando le societ\u00e0 retrocesse. Questa volta si vollero avere per\u00f2 garanzie che tali sodalizi fossero in grado di stare in piedi con le proprie gambe: per quanto riguardava il , il presidente uscente Giorgio Ascarelli diede ampie rassicurazioni su un deciso attivismo della societ\u00e0 partenopea nel calciomercato estivo. Nella Capitale, la promozione della Lazio, assicurando una rappresentanza capitolina in uno dei due gironi del torneo diede la possibilit\u00e0 che nell'altro raggruppamento e unissero le forze insieme al cadetto , in un nuovo unico sodalizio che difendesse il nome della Citt\u00e0 Eterna: sotto la regia di Italo Foschi nacque cos\u00ec l'Associazione Sportiva Roma.\nMa la progressiva espansione della Divisione Nazionale sull'intero territorio italiano non era perseguibile solamente ripescando le squadre del Sud. Per coinvolgere il maggior numero di citt\u00e0 nel massimo torneo, era pure necessario che un singolo centro urbano non occupasse troppi posti nell'organigramma del campionato con proprie plurime societ\u00e0: era questo il caso di Genova che, unica, aveva ben tre formazioni nella massima serie. Intoccabile per blasone, tifoseria e \"palmar\u00e8s\" il , il 2 luglio le autorit\u00e0 fasciste decisero d'imperio che l'antica e la pi\u00f9 recente dovessero fondersi allo scopo di formare una nuova societ\u00e0 in maglia neroverde, , antenata della moderna . Nell'organigramma del torneo il posto liberato da questa fusione fu cos\u00ec occupato dalla ripescata .\nFormula.\nDue gironi interregionali da 11 squadre ciascuno, di cui le prime quattro classificate accedono alla fase finale, mentre le ultime tre vengono retrocesse. Lo scudetto viene assegnato alla vincitrice del raggruppamento finale composto da 8 squadre.\nAvvenimenti.\nForse ancora appagati dalla vittoria dell'anno precedente, i campioni in carica del non partirono bene; fu forse, e paradossalmente, lo scoppio del caso Allemandi, con conseguente revoca dello scudetto vinto pochi mesi prima, a dare ai granata la spinta a riconquistare ci\u00f2 che, a loro avviso ingiustamente, era stato loro tolto. Il Toro riprese il volo e, sospinto dalle valanghe di gol del \"Trio delle meraviglie\" composto da Julio Libonatti, Adolfo Baloncieri e Gino Rossetti, inanell\u00f2 una serie di strepitose vittorie che gli consentirono di concludere la prima fase in testa alla classifica del proprio girone. Gli altri tre posti disponibili per il girone finale furono occupati senza problemi dalle blasonate Genoa e Milan, e da un'Alessandria sempre insidiosa in quell'epoca. Non trov\u00f2 invece spazio l'ormai decaduta , la cui antica gloria non le permise che di ottenere qualche risultato di prestigio destinato a rimanere, tuttavia, un caso isolato.\nAnche nell'altro raggruppamento le sorprese scarseggiarono: a primeggiare fu la forza del momento in quel periodo, cio\u00e8 il , seguito a breve distanza da , e . In pratica, a conti fatti, l'esito dei due gironi fu una fotocopia di quello dell'anno prima, con le stesse otto squadre a primeggiare nelle posizioni di vertice.\nInteressante notare come la scommessa della Federazione di riportare nel massimo campionato le rappresentanti del Sud fu abbastanza ripagata: la riusc\u00ec a salvarsi sul campo, certamente non senza difficolt\u00e0, ma neanche con eccessivi patemi d'animo: battendo all'ultima giornata un Inter senza motivazioni (perch\u00e9 gi\u00e0 qualificata alle Finali per il titolo) per 3-0, i capitolini riuscirono a conquistare la salvezza. La debolezza del Meridione fu comunque riprovata dall'affondamento del e della , che non riuscirono ad evitare di concludere l'annata nella zona rossa della classifica, pur scansando il posto da fanalino di coda; il Napoli pag\u00f2 in particolare il pessimo rendimento nel girone d'andata, chiuso all'ultimo posto con 4 punti, e non bast\u00f2 il netto miglioramento nel girone di ritorno (11 punti in 9 partite, con vittorie sulle blasonate Genoa e Pro Vercelli) per scansare la retrocessione: all'ultima giornata di campionato i partenopei persero contro il Torino per 11-0, sconfitta che, unita alla contemporanea vittoria del Padova diretto concorrente per la salvezza, li condann\u00f2 al terzultimo posto e alla retrocessione. Peraltro, i sommovimenti dell'estate 1927 non portarono bene neppure a pi\u00f9 alte latitudini, dato che nella relegazione capit\u00f2 anche la neonata , cui i dissidi interni tra le componenti originarie compromisero gli sforzi della squadra per ottenere la salvezza. Tuttavia, tutti questi discorsi furono destinati a rimanere sulla carta poich\u00e9 gi\u00e0 due settimane dopo la conclusione delle eliminatorie, il 18 marzo, in occasione della disputa della seconda giornata delle finali, la FIGC eman\u00f2 un decreto che stabiliva:\nCon tale deliberazione fu stabilito dunque il ripescaggio delle terzultime e penultime classificate, che furono ammesse al campionato di transizione 1928-29 a 24 squadre, sul modello della vecchia Lega Nord, che avrebbe portato alla creazione della Serie A e della Serie B a girone unico. Dunque la retrocessione virtuale di Napoli, Lazio, Livorno e Dominante dur\u00f2 solo due settimane, venendo le quattro formazioni riammesse addirittura a fine marzo, prima dell'inizio della Coppa CONI, torneo di consolazione per le escluse dal girone finale. Non si pu\u00f2 dire lo stesso per Verona e Reggiana, che, avendo terminato all'ultimo posto le eliminatorie, sarebbero dovute retrocedere comunque in Prima Divisione. Tuttavia, anche per loro, a fine giugno, arriv\u00f2 il ripescaggio. In un comunicato del 28 giugno il Direttorio Divisioni Superiori deliber\u00f2 infatti:\nCome accaduto per i gironi d'apertura, anche la fase finale del campionato fu una sorta di replica del precedente torneo annullato per il Caso Allemandi. Il riprese subito il comando della classifica. I gol dell'oriundo Libonatti e di Rossetti, e le parate di Vincenzo Bosia, permisero ai granata di mantenersi in costante vantaggio sul folto ed equilibrato gruppo delle inseguitrici, in cui le squadre cambiavano continuamente fra loro la posizione in graduatoria. Unico vaso di coccio era il , schiacciato dalla forza delle squadre metropolitane.\nInterrotto dopo le gare di andata per permettere la partecipazione della Nazionale italiana di calcio alle Olimpiadi di Amsterdam dove venne colta la medaglia di bronzo, il girone finale riprese con le gare di ritorno in piena estate. Alla penultima giornata vi fu lo scontro diretto per il titolo tra Torino (16 punti) e Genoa (15), vinto nettamente dai piemontesi. Alla fine l'ultima ad arrendersi alla fuga torinista fu l', in cui militavano due giovani molto promettenti, la mezzala Giovanni Ferrari e il mediano Luigi Bertolini; i mandrogni si aggiudicarono lo scontro diretto pareggiando al Filadelfia e vincendo in casa, ma nel confronto indiretto persero preziosi punti per strada, forse per inesperienza, andando ad esempio a perdere nettamente il derby sul campo del malconcio Casale. Fu cos\u00ec che il 22 luglio all'ultima giornata i granata andarono a San Siro a prendersi l'unico punto che mancava al loro trionfo, mentre il Genoa battendo l'Alessandria fin\u00ec al secondo posto. Il Torino riconquist\u00f2 cos\u00ec subito quello scudetto che nel corso della stagione, tra mille polemiche e recriminazioni, gli era stato tolto.\nGirone A.\nClassifica finale.\nLegenda:\nRegolamento:\nNote:\nGirone B.\nClassifica finale.\nLegenda:\nRegolamento:\nNote:\nGirone finale.\nClassifica finale.\nLegenda:\nRegolamento:"}
{"id": "77670", "revid": "125360988", "url": "https://it.wikipedia.org/wiki?curid=77670", "title": "Repubblica delle Sette Province Unite", "text": "La Repubblica delle Sette Province Unite (\"Republiek der Zeven Verenigde Nederlanden\" in olandese; letteralmente \u00ab\"Repubblica dei Sette Paesi Bassi Uniti\"\u00bb) fu la Repubblica esistente fra il 1581 e il 1795 nei territori che oggi costituiscono i Paesi Bassi.\nNell'epoca in cui questo Stato esisteva, in italiano era chiamato \"Repubblica delle Province Unite\" o semplicemente \"Province Unite\". Altrove \u00e8 indicata anche come \"Repubblica Olandese\".\nStoria.\nLe origini.\nNel XV secolo l'area dei Paesi Bassi (termine con cui all'epoca si indicavano anche il Belgio e il Lussemburgo) consisteva di vari ducati, contee e vescovati per lo pi\u00f9 indipendenti, in gran parte spesso facenti formalmente parte del Sacro Romano Impero come il ducato di Lussemburgo, o del regno di Francia come la contea delle Fiandre. Nel 1477 tutti questi piccoli territori (noti come le Diciassette province) finirono nelle mani dell'imperatore Massimiliano I, della famiglia degli Asburgo, attraverso il matrimonio con Maria di Borgogna, figlia ed erede di Carlo il Temerario. Nel 1556 passarono agli Asburgo di Spagna, data l'abdicazione di Carlo V (1556) che li lasci\u00f2 in eredit\u00e0 al figlio Filippo II, re di Spagna.\nLa lotta per l'indipendenza.\nPer reprimere una serie di ribellioni scoppiate nel 1566, il re di Spagna Filippo II invi\u00f2 nei Paesi Bassi Fernando \u00c1lvarez de Toledo, terzo duca d'Alba, il quale instaur\u00f2 un regime di terrore attraverso l'istituzione di un organo di giustizia speciale chiamato Consiglio dei torbidi, con il quale process\u00f2 e condann\u00f2 per tradimento almeno ottomila persone. Dopo aver sconfitto le truppe di Guglielmo I d'Orange, riusc\u00ec a porre sotto controllo le province meridionali. La ribellione continu\u00f2 comunque nelle province del Nord. La guerra cambi\u00f2 fisionomia quando una flotta di ribelli calvinisti, chiamati \"Watergeuzen\" (mendicanti del mare), assal\u00ec e conquist\u00f2 la citt\u00e0 di Brielle.\nGli sforzi centralizzatori di Filippo II (che miravano ad eliminare le tradizionali autonomie delle varie citt\u00e0), uniti alla forte tassazione e al suo appoggio alla persecuzione dei protestanti da parte della Chiesa cattolica portarono nel 1568 ad una rivolta, che fu l'inizio della cosiddetta Guerra degli ottant'anni. Alle angherie di Filippo II rispose l'unione delle Province settentrionali e meridionali dei Paesi Bassi con la Pacificazione di Gand (o Unione di Gand). Questa fu la prima e ultima storica unione tra le due parti del paese (che in realt\u00e0 era sommariamente diviso in tre: a Nord le Sette Province, al centro le terre Generali, tra le cui citt\u00e0 vi era Gand, e a Sud i Paesi Bassi spagnoli, gli attuali Belgio e Lussemburgo), e fu il \"gioiello di Guglielmo d'Orange\". Gioiello che per\u00f2 trad\u00ec le aspettative delle parti che lo componevano a causa principalmente di dissidi religiosi nel suo interno: le province del Nord abbracciavano il Calvinismo, meritocratico e intransigente, mentre quelle del Sud erano in prevalenza cattoliche.\nA seguito del reciproco divieto di professare le rispettive religioni l'Unione di Gand si scisse in due altre Unioni: quella di Utrecht a Nord e quella di Arras a Sud. Le due Unioni non combattevano lo stesso nemico, almeno ufficialmente, in quanto le province del sud restavano formalmente fedeli a Filippo II. Inizialmente le Province Unite, guidate da Guglielmo I di Orange cercarono di scegliersi un sovrano, ma due esperimenti falliti con il duca Francesco d'Angi\u00f2 (1581-1583) e con il conte di Leicester (1585) convinsero le Province a diventare ufficialmente una Repubblica (1588), per quanto la famiglia degli Orange-Nassau vi giocasse un ruolo preminente.\nL'indipendenza delle Province Unite fu riconosciuta dalla Spagna, \"de facto\", con il trattato di Anversa del 1609 con cui cessava lo stato di guerra fra Spagna e Province Unite, ma la prima non riconosceva ancora, formalmente, l'indipendenza delle seconde.\nIl primo vero riconoscimento ufficiale della indipendenza delle Province Unite avvenne solo con la Pace di Vestfalia del 1648. Si trattava di una doppia indipendenza: da un lato la Spagna rinunciava definitivamente alle proprie pretese su quei territori; dall'altro le Province Unite ottenevano anche di non far pi\u00f9 parte del Sacro Romano Impero.\nEspansione e declino delle Province Unite.\nIl XVII secolo \u00e8 noto come il \"secolo d'oro\" (\"gouden eeuw\") della storia dei Paesi Bassi, che nonostante la lotta per l'indipendenza contro la Spagna furono capaci di iniziare una forte espansione coloniale e commerciale (ad es. in India, in Indonesia e nelle Americhe). Tuttavia questa rapida espansione fu fermata da una serie di guerre sfortunate contro l'Inghilterra e i suoi alleati, e nel XVIII secolo la supremazia commerciale e marittima olandese declin\u00f2 rapidamente.\nLa Repubblica delle Province Unite dur\u00f2 tuttavia fino al 1795, quando le forze rivoluzionarie francesi invasero il paese e proclamarono la cosiddetta Repubblica Batava; dopo circa 20 anni di dominio francese, nel 1813 i Paesi Bassi riacquistarono l'indipendenza, trasformandosi tuttavia in una monarchia sotto la stessa casa di Orange da cui provenivano buona parte degli \"statolder\" dell'epoca repubblicana. Il nuovo stato creato ebbe la funzione di stato cuscinetto a nord della Francia.\nPolitica.\nLa Repubblica consisteva in una federazione di sette province (Olanda, Zelanda, Utrecht, Gheldria, Overijssel, Frisia e Groninga) e del paese di Drenthe (una zona rurale senza lo status di provincia); alcune aree (i cosiddetti territori della generalit\u00e0) erano gestite collettivamente dalla federazione. Le sette province avevano ciascuna un proprio governo, costituito da un'assemblea elettiva (gli Stati Provinciali) con a capo il Gran Pensionario, che aveva funzioni prettamente civili, e uno \"Statolder\" (reggente), che in caso di guerra assumeva il comando delle province e godeva di privilegi simili a quelli di un sovrano.\nLe sette province erano formalmente indipendenti l'una dall'altra, ma inviavano rappresentanti ai cosiddetti Stati generali, che avevano sede a L'Aia e che provvedevano a governare i territori della generalit\u00e0. Drenthe pur non essendo rappresentata agli Stati Generali non faceva parte delle generalit\u00e0 ed era amministrata da un proprio \"statolder\".\nIn teoria, gli \"statolder\" erano diversi in ciascuna provincia ed erano eletti dagli Stati Provinciali; tuttavia generalmente essi venivano scelti all'interno di pochissime famiglie nobili, in primo luogo gli Orange-Nassau. Inoltre lo \"statolder\" di Olanda diventava automaticamente il reggente anche di Utrecht e della Zelanda, e spesso (a cominciare gi\u00e0 da Guglielmo I) anche le altre province nominavano la stessa persona come \"statolder\".\nNel 1747 fu deciso di nominare un unico \"statolder\" per tutta la Repubblica e di rendere ereditaria la carica; con questa riforma le Province Unite si trasformarono in pratica in una monarchia costituzionale, per quanto continuassero a proclamarsi una repubblica. Quest'ultima decisione fu uno dei numerosi episodi della lunga lotta fra i sostenitori degli \"statolder\" (generalmente noti come Orangisti) e i cosiddetti \"patrioti\", che si opponevano alla strisciante trasformazione in monarchia dello stato.\nRipartizione amministrativa.\nCon il trattato della Barriera (1715) hanno il diritto di presidiare alcune citt\u00e0 del Paesi Bassi Austriaci fino al 1781: Gand, Ypres, Namur, Mons, Tournai, Warneton, Menen, Knock, Furnes, Termonde, Veurne. Altri centri occupati furono Emden e Leerot nella Frisia orientale (1600-1744), Emmerich, Rees, Wesel, Burik e Orsoy nella valle del Reno (1609-1672), Rijnberk (1633-72)."}
{"id": "77671", "revid": "834", "url": "https://it.wikipedia.org/wiki?curid=77671", "title": "Msn", "text": ""}
{"id": "77673", "revid": "198277", "url": "https://it.wikipedia.org/wiki?curid=77673", "title": "Salvo Montalbano", "text": "Salvo Montalbano \u00e8 un personaggio immaginario, letterario e televisivo, protagonista di una serie di romanzi polizieschi di Andrea Camilleri e delle serie televisive derivate. Montalbano \u00e8 un commissario di polizia che svolge le sue funzioni nell'immaginaria cittadina di Vigata, sulla costa siciliana.\nI racconti sono caratterizzati dall'uso di un italiano fortemente contaminato da elementi della lingua siciliana e da un'ambientazione particolarmente curata, elementi ripresi anche nella trasposizione televisiva.\nIl nome Montalbano venne scelto da Camilleri in omaggio allo scrittore spagnolo Manuel V\u00e1zquez Montalb\u00e1n, ideatore di un altro famoso investigatore, Pepe Carvalho: i due personaggi hanno in comune l'amore per la buona cucina e le buone letture, i modi piuttosto sbrigativi e non convenzionali nel risolvere i casi e una storia d'amore controversa e complicata con donne anch'esse complicate.\nIl personaggio.\nMontalbano risulta essere nato a Catania il 6 settembre 1950, come si evince dal documento trovato nella borsetta dell'agente dei servizi deviati Elisabetta Gardini nel romanzo \"Acqua in bocca\", scritto assieme a Carlo Lucarelli, ed esplicitamente in \"Una voce di notte\". L'anno di nascita viene anche confermato dalla descrizione della partecipazione del futuro commissario agli avvenimenti del '68: \u00ab\"Nel '68 il futuro commissario, che aveva diciotto anni, fece scrupolosamente tutto quello che c'era da fare per un picciotto della sua et\u00e0: manifest\u00f2, occup\u00f2, proclam\u00f2, scop\u00f2, spinell\u00f2, s'azzuff\u00f2. Con la polizia, naturalmente.\"\u00bb\nLaureato in giurisprudenza, inizia la sua carriera in polizia verso i trent'anni, conducendo un apprendistato che lo porta a diventare vicecommissario in un paesino di montagna, Mascalippa, in provincia di Enna, da dove verr\u00e0 poi trasferito a \"Vigata\", cittadina sul mare in provincia di \"Montelusa\", due nomi di fantasia che nei romanzi letterari corrispondono rispettivamente a Porto Empedocle e Agrigento, e che nella fiction TV si riferiscono a due citt\u00e0 immaginarie localizzate nella zona di Ragusa, come si evince dalla carta della provincia che compare spesso al commissariato di V\u00ecgata, che nelle riprese della serie televisiva \u00e8 stato collocato nel municipio di Scicli.\nIn una localit\u00e0 vicina a Vigata, Marinella (localit\u00e0 balneare immaginaria il cui nome coincide con quello di una frazione di Porto Empedocle nella realt\u00e0), il commissario Montalbano si stabilisce in una villetta sul mare, che inizialmente affitta e poi acquista; abitualmente vive solo, salvo quando viene a visitarlo la fidanzata Livia Burlando, che vive a Boccadasse, un quartiere di Genova, e che appare nei romanzi come un filo rosso sempre presente nella sua vita.\nLa casa sarebbe invivibile, dato l'abituale disordine che caratterizza l'agire di Montalbano, se non ci fosse la preziosa \"adenzia\" (l'aiuto) della cameriera Adelina Cirrinci\u00f2, scorbutica ma, nonostante abbia due figli delinquenti arrestati spesso proprio dal commissario o dai suoi sottoposti, fedele donna di servizio. Adelina \u00e8 una bravissima cuoca e lascia sempre qualche piatto siciliano pronto nel frigorifero o nel forno per la cena del commissario; infatti Montalbano, pur essendo un accanito buongustaio, non sa minimamente cucinare. A pranzo, il commissario frequenta abitualmente il ristorante \"San Calogero\" (che nella serie TV \u00e8 collocato nel ristorante \"A Rusticana\", a Ragusa); dopo il pensionamento del proprietario e la chiusura del ristorante (in \"Par Condicio\"), trover\u00e0 un adeguato sostituto nella trattoria \"Enzo a Mare\". I piatti preferiti di Montalbano sono abbondanti porzioni di antipasti di pesce, tagliolini alla tarantina e pesce fritto, e apprezza molto anche alcuni vini tipici siciliani come il catarratto, il grillo, il corvo, il nero d'Avola, il cerasuolo di Vittoria e il syrah.\nQuando, rincasando dopo la giornata di lavoro, il commissario non trova niente di preparato, non si perde d'animo e cena a base di olive nere (\"passuluna\") e formaggio caciocavallo. Raramente accade invece di trovare il piatto principe di Adelina, la \"pasta 'ncasciata\", o le arancine, che fanno mugolare di piacere il commissario.\nTra Livia e Adelina c'\u00e8 una perfetta incompatibilit\u00e0 di carattere, per cui, quando \u00e8 presente in casa l'una, \u00e8 sicuramente assente l'altra.\nI pi\u00f9 stretti collaboratori di Montalbano sono il suo vice Domenico Augello, giovane e impenitente \"fimminaro\", che Montalbano chiama con il diminutivo di Mim\u00ec, l'ispettore Giuseppe Fazio, solerte, efficientissimo e di grande aiuto nella ricerca di indizi, e l'agente Agatino Catarella, simpatico centralinista tonto ma abile nell'uso del computer.\nIl commissario, da parte sua, ha un rapporto di amore-odio con la moderna tecnologia: ne riconosce i grandi vantaggi, ma la sente estranea a quella che ormai \u00e8 la sua et\u00e0. Divertenti sono le sue considerazioni, che riflettono le idee del suo creatore, che egli fa proprio a proposito dei \"telefonini\":\nComplesso il suo rapporto con la religione: \u00e8 senz'altro un laico, non un mangiapreti e nemmeno un credente, ma con l'avanzare dell'et\u00e0, romanzo dopo romanzo, diventa sempre pi\u00f9 introverso e sgomento di fronte ai problemi dell'et\u00e0 e ai piccoli inconvenienti come i vuoti di memoria, a cui deve rimediare vergognandosi e prendendo appunti, e con le grandi paure improvvise, come quando al risveglio gli compare ossessivamente nel cervello \u00ab\"non un pinsero completo, ma un principio di pinsero, un pinsero che accomenzava con queste \u2018ntifiche parole: Quanno viene il jorno della t\u00f2 morti...\"\u00bb. Forse per il non credente Montalbano \u00e8 questo il ricordo della preghiera dell'\"Ave Maria\" recitata da bambino (\u00ab\"... e nell'ora della nostra morte\"\u00bb)? Ed era una sorta di \"Padre nostro\" quello che invocava quando ne \"Il giro di boa\", credeva di essere stato colpito da un infarto? \u00ab\"mentre il dolore diventava una specie di trapano rovente nella carne viva, litani\u00f2 dintra di s\u00e9: \"Patre mio, patre mio, patre mio...\" Litaniava a s\u00f2 patre morto [...] Ma s\u00f2 patre non ascut\u00f2 la priera\".\u00bb. A un certo punto il commissario accetta, nonostante si dichiari non credente, di fare da padrino di battesimo a Salvo Augello, figlio del suo vice Mim\u00ec, e al figlio di Pasquale Cirrinci\u00f2 (uno dei due figli di Adelina): segno della sua adesione, se non ai fondamenti dottrinari, almeno alle forme sociali del cattolicesimo pi\u00f9 diffuse tra la popolazione italiana.\nCarattere.\nMontalbano \u00e8 un commissario sui generis, \u00ab\"maturo, sperto, omo di ciriveddro e d'intuito\"\u00bb, con innata abilit\u00e0 nel dipanare intrighi complicati e difficoltosi. Sebbene il suo mestiere glielo permetta, solitamente rifugge dall'uso delle armi, ma quando \u00e8 costretto a usarle lo fa con abilit\u00e0 e precisione. Coerentemente al suo carattere introverso, preferisce condurre le sue indagini da solo e spesso risponde scontrosamente alle richieste di chiarimenti dei suoi collaboratori per certi suoi strani comportamenti. Non \u00e8 certo esente da umane debolezze, come la sua propensione per la buona cucina, soprattutto quella a base di pesce, e tic, come l'assoluto silenzio durante il pasto.\nCi sono poi giornate in cui il commissario \u00e8 intrattabile, come sanno bene i suoi collaboratori, che in quelle occasioni se ne tengono alla larga. Ad esempio, Montalbano \u00e8 fortemente meteoropatico e si rabbuia e si irrita molto facilmente quando il tempo si fa \"tinto\" [brutto]. Odia parlare in pubblico e quando \u00e8 costretto a farlo appare impacciato e dall'eloquio sconnesso, sembra essere \u00ab\"... pigliato dai turchi, balbuziente, esitante, stramm\u00e0to [squilibrato], stun\u00e0to, perso, ma sempre con gli occhi spiritati\"\u00bb. Non ama mettersi in primo piano di fronte ai media e anzi si sente sprofondare dall'imbarazzo quando, in alcune occasioni, viene premiato in cerimonie ufficiali per i brillanti risultati delle sue indagini.\nAssolutamente privo d'ambizione, giunge al punto di rifiutare le promozioni e fa di tutto per evitarle. Tutto ci\u00f2 che Montalbano ci tiene a fare \u00e8 il suo lavoro, che sa di fare bene, e non vuole avere contatti con la classe politica, che apprezza ben poco. Con grande abilit\u00e0 riesce a districarsi nella burocratica macchina dell'apparato statale, servendo lo Stato con grande lealt\u00e0 e non lesinando critiche feroci ai suoi colleghi per comportamenti poco onorevoli.\nHa quindi una personalit\u00e0 complessa: da un lato l'irreprensibile funzionario di Pubblica Sicurezza e dall'altro l'uomo con i suoi vizi e le sue virt\u00f9 che talora applica una sua personale giustizia, elemento che lo accomuna ad un altro grande commissario di polizia della letteratura gialla, il commissario Maigret ideato da Georges Simenon.\nFamiglia.\nLe notizie sulla famiglia di Montalbano si possono ricavare dal romanzo \"Il ladro di merendine\", in cui si scopre che il commissario ha perso la madre da piccolo e l'unico ricordo che ne conserva sono i capelli biondi. In tale volume Montalbano si confida con Fran\u00e7ois, il bambino africano che ha avuto la madre assassinata: \u00ab\"Gli confid\u00f2 cose che mai aveva detto a nessuno, manco a Livia. Il pianto sconsolato di certe notti, con la testa sotto il cuscino perch\u00e9 suo padre non lo sentisse; la disperazione mattutina quando sapeva che non c'era sua madre in cucina a preparargli la colazione o, qualche anno dopo, la merendina per la scuola. Ed \u00e8 una mancanza che non viene mai pi\u00f9 colmata, te la porti appresso fino in punto di morte.\"\u00bb.\nMontalbano, nelle sue indagini, sembra ricercare delle figure materne sostitutive trovandole in alcune donne anziane e miti che hanno svolto la professione di insegnante, come la maestra in pensione Clementina Vasile Cozzo, una settantenne costretta su sedia a rotelle, verso cui ha immediati sentimenti di simpatia e che prende l'abitudine di andare a visitare, o l'ex preside Burgio con sua moglie Angelina, di cui apprezza la buona cucina a base di pesce, oppure la moglie malata dell'anziano questore Burlando, amico del commissario e prossimo alla pensione.\nIl padre, attento e sollecito, gli ha fatto anche da madre e, rispettoso della vita del figlio, si \u00e8 risposato solo dopo aver atteso che Salvo si laureasse e diventasse autonomo. Montalbano, in origine, non aveva preso bene la decisione del padre di risposarsi e si era quasi del tutto allontanato da lui: \u00ab\"forse c'era stata... una quasi totale mancanza di comunicazione, non riuscivano mai a trovare le parole giuste per esprimere vicendevolmente i loro sentimenti...\"\u00bb.\nI due per\u00f2 continuavano a volersi molto bene, anche se lontani, e di tanto in tanto al commissariato di Vigata arriva una cassetta del buon vino prodotto dal padre del commissario.\nIl padre, che ha sempre vissuto lontano da Vigata, rimasto vedovo anche della seconda moglie, ha collezionato negli anni gli articoli di giornale sui successi investigativi del figlio e, quando il commissario \u00e8 stato ferito in uno scontro a fuoco, gli \u00e8 stato vicino telefonandogli e andando a visitarlo in ospedale.\nDurante l'indagine narrata ne \"Il ladro di merendine\", Montalbano riceve due lettere del socio (Prestifilippo Arcangelo) dell'azienda vinicola del padre, che gli danno notizia che questi \u00e8 da tempo gravemente ammalato di tumore e che, sebbene consapevole della sua morte imminente, non ha voluto far sapere niente al figlio per risparmiargli lo strazio della sua sofferenza. Montalbano arriva nell'ospedale dove era ricoverato il padre quando questi \u00e8 ormai morto e si rimprovera amaramente del suo egoismo poich\u00e9, pur avendone intuito il malessere, ha voluto inconsciamente ignorarlo. Del padre Montalbano conserver\u00e0 un vecchio orologio da polso, dal quale non si separer\u00e0 pi\u00f9.\nAmici e colleghi.\nMim\u00ed Augello.\nDomenico Augello, detto Mim\u00ed, \u00e8 il vice commissario di polizia di Vigata. Grande amico di Montalbano, \u00e8 pi\u00f9 giovane del commissario di una quindicina d'anni. Molto ammirato dall'altro sesso, \u00e8 conosciuto per le numerose conquiste femminili nelle quali ha mietuto successi, durate fino a quando nella sua vita non irrompe Beatrice Di Leo, detta Beba, giovane studentessa universitaria conosciuta ne \"La gita a Tindari\", che, con la connivenza di Montalbano, riesce a portarlo all'altare. Le sue scappatelle tuttavia continuano, a volte, anche dopo il matrimonio, come avviene in \"Una faccenda delicata\". Con Beatrice diventa padre di un bambino, chiamato Salvo in onore del padrino Montalbano.\nAugello \u00e8 sempre \"compagno\", insieme a Fazio, delle indagini del commissario, seguendo - con non poche critiche - anche i suoi metodi di investigazione \"poco tradizionali\". Dopo essersi \"allontanato\" dal commissario nel romanzo \"Il campo del vasaio\", la grande amicizia tra i due si \u00e8 di nuovo manifestata chiaramente nei successivi romanzi. Dagli ultimi due romanzi, inoltre, ha cominciato a portare degli occhiali da vista per la lettura, suscitando non poco stupore e meraviglia in Montalbano.\nGiuseppe Fazio.\nL'ispettore capo Giuseppe Fazio \u00e8 uno dei principali collaboratori del commissario. Di carattere riservato e dotato di acuto istinto poliziesco, \u00e8 la persona con cui il commissario all'inizio della propria carriera s'intende di pi\u00f9, spesso semplicemente con uno sguardo. Sposato da anni con la signora Grazia, \u00e8 pi\u00f9 anziano del suo capo di qualche anno e presta servizio da prima di lui nel commissariato di Vigata. L'ispettore conosce a fondo fatti e vicende della citt\u00e0 ed \u00e8 uno specialista nel reperire informazioni grazie alle sue numerose conoscenze; secondo Montalbano, addirittura, Fazio \"patisce del complesso dell'anagrafe\", ossia durante l'esame delle sue ricerche tende a specificare proprio tutti i dati dei personaggi coinvolti, compresi quelli pi\u00f9 inutili e superflui.\nAgatino Catarella.\nL'agente Agatino Catarella \u00e8 il centralinista del commissariato di Vigata. Personaggio apparentemente dalle capacit\u00e0 intellettive piuttosto limitate, giunto \"chiss\u00e0 come\" (dietro raccomandazione, sospetta Montalbano) nella Polizia di Stato, \u00e8 caratterizzato dall'esprimersi con un linguaggio contorto e stralunato, storpiando quasi sempre i nomi degli interlocutori (come quando scambia il cognome Misurata per una nota pasticca digestiva). Spesso tocca a lui avvisare il commissario del delitto di turno, e lo fa precipitandosi nel suo ufficio come una valanga (un suo comportamento classico \u00e8 spalancare la porta dell'ufficio del commissario sbattendola violentemente e facendo cadere l'intonaco della parete per poi scusarsi dicendo: \"mi scusassi dottori, ma la porta mi scapp\u00f2\") oppure telefonandogli a casa, spesso di notte o in altri momenti improbabili, ed in genere costringendo Montalbano a uno sforzo di interpretazione e analisi per capire quello che gli riferisce. Catarella, sorprendentemente, si rivela ben presto molto abile in informatica, e come tale viene spesso utilizzato nelle indagini. Nelle sue prime apparizioni nei romanzi viene visto con insofferenza da Montalbano, ma successivamente si guadagna l'affetto del commissario e dei suoi collaboratori grazie al suo fanciullesco candore e alla sua umanit\u00e0. In almeno un paio di occasioni le sue osservazioni, seppur enunciate con il suo solito linguaggio pittoresco, si rivelano di grande aiuto al commissario Montalbano per la risoluzione dei casi. In uno dei romanzi Catarella interviene anche in uno scontro a fuoco salvando la vita di Montalbano.\nNicol\u00f2 Zito.\nNicol\u00f2 Zito \u00e8 un giornalista di \"Retelibera\", una delle due televisioni locali private di Montelusa che si vedono a Vigata (l'altra \u00e8 \"Televigata\"). \u00c8 un amico di lunga data del commissario e pi\u00f9 o meno suo coetaneo. Politicamente schierato a sinistra per sua stessa ammissione e fautore di un aggressivo giornalismo d'inchiesta, Montalbano spesso ne richiede la collaborazione e gli restituisce il favore concedendogli interviste e notizie in esclusiva.\nIl dottor Pasquano.\nIl dottor Pasquano \u00e8 il medico legale incaricato dell'autopsia dei morti presenti nelle indagini di Montalbano. Pi\u00f9 anziano del commissario e dal carattere scontroso e insofferente, quando Montalbano lo riempie di domande minuziose inerenti ai cadaveri finisce sempre per mandarlo a quel paese con la frase \u00abnon mi scassi i \"cabbasisi\"\u00bb. Montalbano, per avere notizie sulle varie autopsie, lo raggiunge ovunque, perfino dal barbiere. Appassionato giocatore di poker, passa le serate al circolo di Vigata e il suo umore durante gli incontri con Montalbano dipende spesso da come gli \u00e8 andato il gioco la sera prima. Il commissario, che non manca di punzecchiarlo riguardo al poker, talvolta per ingraziarselo gli porta vassoi di cannoli, cassata e buccellato, essendo il dottore anche un grande amante del buon cibo.\nLivia Burlando.\nStorica fidanzata di Montalbano, con cui ha una relazione a distanza, vive e lavora a Boccadasse, quartiere di Genova. I due a volte si ingelosiscono a vicenda e parlano di sposarsi, ma alla fine decidono sempre di continuare a godere della loro libert\u00e0. Livia soffre molto per il fatto di non essere riuscita a diventare madre e si affeziona molto al bambino tunisino Fran\u00e7ois, protagonista de \"Il ladro di merendine\", che non riuscir\u00e0 ad adottare per la contrariet\u00e0 di Montalbano; il commissario rimpianger\u00e0 la scelta fatta quando il ragazzino rester\u00e0 ucciso durante l'indagine descritta in \"Una lama di luce\", riguardante tre tunisini apparentemente coinvolti in un traffico di armi.\nIngrid Sj\u00f6str\u00f6m.\nAttraente ragazza svedese che in patria faceva il meccanico, sposata con un giovane e facoltoso siciliano figlio del professor Cardamone che la costringe ad avere rapporti con lui. Montalbano la incontra per la prima volta nel mezzo di un'indagine descritta nel romanzo \"La forma dell'acqua\", dove resiste alle continue \"avances\" della donna, dai costumi sessuali spregiudicati, per mantenersi fedele a Livia. Da allora i due diventano amici, tanto che il commissario ricorrer\u00e0 pi\u00f9 volte al suo aiuto.\n\"Realt\u00e0\" letteraria e fiction televisiva.\nIl personaggio letterario di Montalbano \u00e8 divenuto noto al grande pubblico dal momento in cui le sue avventure sono state trasposte in una serie televisiva in cui il commissario \u00e8 interpretato da Luca Zingaretti e, da giovane, da Michele Riondino. Cos\u00ec com'era accaduto per Maigret, il protagonista dei romanzi di Georges Simenon, che viene delineato come un personaggio reale a cui il suo autore addirittura indirizza una lettera, anche Camilleri ha voluto intrecciare fantasia e realt\u00e0 nel romanzo \"La danza del gabbiano\" approfittando anche per indicare ai suoi lettori la \"vera\" figura fisica del suo commissario. Nelle pagine iniziali del racconto la fidanzata Livia insiste con il commissario per convincerlo a fare insieme una gita tra Modica, Ragusa e Scicli per visitare le architetture del barocco siciliano, e Montalbano, come argomento della sua pigrizia, afferma:\nal che Livia, sempre in vena di \"azzuffatine\", obietta:\nMontalbano \u00e8 stato infatti raffigurato in questo modo, con capelli lunghi e baffi, in una statua celebrativa collocata a Porto Empedocle alla presenza dello stesso Camilleri. Lo stesso attore Zingaretti riconosce che:\nI segreti del mestiere.\nIn un dialogo con lo scrittore Francesco Piccolo, Camilleri descrive al lettore il suo metodo di scrittore forse sorprendente per il lettore che dalla personalit\u00e0 dell'autore si aspettava un modo di comporre del tutto diverso.\nDice Camilleri nella conversazione: \u00ab anche se non pare, sono un uomo estremamente ordinato, mentalmente. Non so se l'hai notato, ma tutti i romanzi di Montalbano si compongono di 180 pagine conteggiate sul mio computer, divise in 18 capitoli di 10 pagine ciascuno. Se il romanzo viene fuori con una pagina in pi\u00f9 o in meno, io riscrivo il romanzo, perch\u00e9 vuol dire che c'\u00e8 qualcosa che non funziona.\u00bb\nQuesta esigenza di ordine geometrico-matematico, continua Camilleri, lo costringe come un geometra a fare una sorta di pianta del romanzo che intende scrivere e che pure ha completo nella sua mente. \u00abI vuoti, i pieni, dove c'\u00e8 la finestra, dove c'\u00e8 il giardino. Ho bisogno di organizzarmi questo schema, e fino a quando non organizzo questo schema sono incapace di scrivere.\u00bb Del resto anche Simenon, il suo maestro, faceva lo stesso e \u00abQuindi vuol dire che non sono solo nelle mie manie, questo mi consola\u00bb.\nMontalbano, strategia seriale.\nNel libro \"Ancora tre indagini per il commissario Montalbano\" (seconda raccolta comprendente i tre romanzi La voce del violino, La gita a Tindari e L'odore della notte, che seguono cronologicamente la precedente \"Il commissario Montalbano. Le prime indagini\") \u00e8 riportata una nota di Andrea Camilleri intitolata \"Montalbano, strategia seriale\". Lo scrittore racconta come, nei suoi progetti, dopo i primi due romanzi con lo stesso protagonista Montalbano, questi sarebbe dovuto sparire e come si rese conto del problema della serialit\u00e0 del personaggio. L'autore infatti temeva di cadere nella ripetitivit\u00e0 di situazioni e trame che i lettori alla lunga avrebbero giudicato noiose, come era accaduto in parte anche con Maigret, il protagonista di 75 romanzi di Simenon.\nPer questo Camilleri decise sin dal quarto romanzo (\"La voce del violino\") di cambiare radicalmente il panorama umano in cui si svolgono le indagini di Montalbano. Se il commissario aveva buoni rapporti, addirittura d'amicizia, con il questore Burlando, ora questi veniva sostituito dal giovane Bonetti-Alderighi che vorrebbe rinnovare il commissariato di Vigata a cominciare dal commissario Montalbano, della vecchia scuola di polizia investigativa. Allo stesso modo Camilleri introdusse il pm Nicol\u00f2 Tommaseo al posto di Lo Bianco, e Vanni Arqu\u00e0 al posto del dirigente della Scientifica Jacomuzzi: tutti personaggi dal carattere molto diverso dai precedenti.\nUn altro cambiamento importante nella caratterizzazione di Montalbano fu l'introduzione della paura della vecchiaia avanzante, che spaventa l'appena cinquantenne commissario: Montalbano teme di non essere pi\u00f9 adeguato ai tempi moderni contraddistinti da rapidi e radicali cambiamenti. Montalbano inoltre si render\u00e0 conto di come la sua conoscenza del territorio criminale ora, con la globalizzazione dell'illegalit\u00e0, stia diventando meno importante per le sue indagini e di questo prender\u00e0 atto insieme al suo rispettato nemico: il vecchio capo della mafia locale della famiglia Sinagra, che si sente anche lui inadeguato rispetto alla nuova criminalit\u00e0 internazionale.\nPerci\u00f2, quasi alla ricerca di punti fermi nel pi\u00f9 ampio e mutevole orizzonte investigativo, il racconto delle vicende di Montalbano \u00e8 caratterizzato da una costante ripetizione di situazioni divenute ormai \"classiche\" quali ad esempio: le telefonate con Livia si concludono quasi sempre con un litigio; le solenni mangiate del commissario sono seguite da una passeggiata lungo il molo; Montalbano apre il frigorifero di casa e vi trova sempre le prelibatezze preparate dalla governante; il medico legale \u00e8 sempre di cattivo umore e bisticcia con il protagonista.\nSerie televisiva.\nIl personaggio di Camilleri \u00e8 il protagonista di una serie televisiva intitolata, appunto, \"Il commissario Montalbano,\" trasmessa dalla Rai a partire dal 1999.\nFumetti.\nNel n. 2994 di \"Topolino\", uscito il 16 aprile 2013, appare la storia \"Topolino e la promessa del gatto\", ambientata in Sicilia, dove Topolino aiuta il commissario Salvo Topalbano, parodia di Salvo Montalbano. La storia, disegnata da Giorgio Cavazzano coi testi di Francesco Artibani, \u00e8 stata supervisionata dallo stesso Camilleri. Il personaggio riappare nella stessa rivista, nel n. 3067, nella storia \"Topolino e lo zio d'America\", e nel n. 3223 con \"Topolino e la Giara di Cariddi\"."}
{"id": "77674", "revid": "47767", "url": "https://it.wikipedia.org/wiki?curid=77674", "title": "Odoacre", "text": "Il suo regno viene solitamente usato dagli storici come termine per la caduta dell'Impero romano d'Occidente. Nonostante egli esercitasse \"de facto\" il suo potere sulla diocesi d'Italia, Odoacre si present\u00f2 prima come cliente del legittimo imperatore d'Occidente Giulio Nepote e poi, dopo la morte di questi nel 480, come rappresentante dell'Impero romano d'oriente. Odoacre viene indicato come re (latino \"rex\") in numerosi documenti ed egli stesso utilizz\u00f2 questo titolo almeno una volta, mentre in un'altra occasione venne cos\u00ec indicato dal console Basilio. \nOdoacre introdusse alcuni importanti cambiamenti nel sistema amministrativo dell'Italia; ebbe il supporto del senato romano e fu in grado di distribuire terre fra i suoi seguaci senza incontrare molta opposizione. Eccezione fatta per isolati atti di violenza nel 477-478 da parte di alcuni suoi soldati insoddisfatti, il regno di Odoacre fu relativamente tranquillo e pacifico sul fronte interno. Pur professando fede ariana, egli non interfer\u00ec quasi mai negli affari della Chiesa cattolica di Roma.\nDi probabile discendenza scira, Odoacre era un comandante militare stanziato in Italia che guid\u00f2 la rivolta di Eruli, Rugi e Sciri che il 4 settembre 476 port\u00f2 alla deposizione dell'imperatore Romolo Augusto. Nel 480 Odoacre invase la Dalmazia e nel giro di due anni conquist\u00f2 l'intera regione. Quando Illo, generale ribelle dell'Impero d'Oriente, chiese l'aiuto di Odoacre nella sua lotta per deporre Zenone, Odoacre invase la porzione occidentale dell'Impero d'Oriente. L'imperatore d'Oriente rispose incitando i Rugi, stanziati in un'area corrispondente alla moderna Austria, ad invadere la penisola italiana. Nell'inverno 487-488 Odoacre attravers\u00f2 il Danubio e sconfisse i Rugi nel loro stesso territorio. \nNel 488 il re ostrogoto Teodorico fu incaricato da Zenone di invadere l'Italia e deporre Odoacre. Gli Ostrogoti invasero la penisola nel 489 ed entro un anno posero sotto il loro controllo gran parte dell'Italia, costringendo Odoacre ad asserragliarsi nella capitale Ravenna. La citt\u00e0, dopo un lungo assedio, si arrese il 5 marzo 493; Teodorico invit\u00f2 Odoacre ad un banchetto per sancire la pace fra i due sovrani, ma lo uccise personalmente nel corso dello stesso.\nOdoacre \u00e8 il primo dominatore d'Italia di cui sia sopravvissuto fino ai giorni nostri il documento autografo di un atto di governo: si tratta di un atto ufficiale col quale Odoacre concedeva al proprio \"comes domesticorum\" romano, \"Pierius\", alcune propriet\u00e0 in Sicilia e nell'isola di Meleda.\nBiografia.\nOrigini.\nSe si eccettua il fatto che non fosse considerato \"romano\", sappiamo relativamente poco sulla sua figura e sulle sue origini. Gli \"Annales Valesiani\" e Giovanni di Antiochia sostengono che il padre si chiamasse Edicone, da molti identificato con l'omonimo principe sciro annoverato da Prisco di Panion fra i generali di Attila, re degli Unni. L'ipotesi che Odoacre appartenesse ad una famiglia nobile - perdipi\u00f9 di rango principesco - si pone tuttavia in contrasto con la povert\u00e0 materiale di Odoacre in giovent\u00f9, testimoniata da Eugippio, il biografo di San Severino contemporaneo di entrambi. Il giovane Odoacre \u00e8 stato infatti descritto da Eugippio come un adolescente di alta statura che, coperto di misere pelli, si sarebbe recato dal santo eremita il quale lo avrebbe benedetto e invitato a recarsi in Italia. L\u00ec in futuro sarebbe assurto a un potere tale da permettergli di concedere doni preziosi a molti.\nNon \u00e8 nota con certezza neanche la nazione di origine di Odoacre. Come s'\u00e8 detto, molti storici lo ritennero sciro a causa della probabile discendenza da Edicone, ma diversi autori antichi ne indicavano per\u00f2 un'origine germanica: Procopio di Cesarea e lo stesso Eugippio, ad esempio, lo dicevano \u00ab\"natione Rugus\"\u00bb, bench\u00e9 tale popolazione proprio con Odoacre ebbe a guerreggiare alquanto furiosamente nel corso della propria storia, oppure Teofane Confessore, che lo diceva di stirpe gotica, pur senza addurvi motivazioni valide, mentre per altri ancora sarebbe stato turcilingio od anche erulo; un'altra ipotesi ancora vuole invece che fosse unno.\nGli storici Reynolds e Lopez esplorarono la possibilit\u00e0 che Odoacre \"non\" fosse di origine germanica in un articolo pubblicato dalla rivista \"American Historical Review\" nel 1946. Attraverso alcune solide argomentazioni, i due suggerirono che le sue origini fossero da ricercare altrove. Una delle basi della loro teoria era legata al nome \"Odoacre\", per il quale non \u00e8 stata ancora trovata una convincente etimologia nelle lingue germaniche. Fu suggerita anche una possibile origine turca, ad esempio dal termine \"Ot-toghar\" (\"nato dal fuoco\" o \"nato dal pascolo\"), o la forma ridotta \"Ot-ghar\" (\"pastore\"). \"Se Ratchis pot\u00e9 diventare Radagaisus, perch\u00e9 Ot-toghar o Ot-ghar non pu\u00f2 essere divenuto Odoacre o Odovacer?\". C'\u00e8 per\u00f2 d'aggiungere che alcune fonti abbiano comunque avanzato una ricostruzione ipotetica dell'etimologia germanica del nome, suggerendo che potrebbe derivare dal germanico \"Audawakrs\", ossia \"guardiano del benessere\" o \"guardiano della ricchezza\".\nVerso la met\u00e0 del XX secolo, l'origine unna di Odoacre era sostenuta da un certo numero di autorevoli ricercatori, nonostante il ragionevole dubbio espresso da altri, secondo cui l'analisi dei nomi personali non potesse considerarsi una prova infallibile nell'indagine sull'appartenenza etnica di un personaggio storico. Successivamente, nel 1983, durante un'analisi delle fonti primarie, si evidenziarono i diversi e fastidiosi \"silenzi\" nelle testimonianze storiche a noi disponibili e si ritenne possibile che la madre fosse scira e il padre turingio, ma che di certo Odoacre non possa dirsi di origine unna.\nAl di l\u00e0 di queste ipotesi, attualmente la maggior parte dei ricercatori propende per un'origine germanica.\nL'ascesa al potere.\nNon sappiamo quando Odoacre inizi\u00f2 il suo servizio nell'esercito romano. Nel 472, all'epoca della lotta finale fra l'imperatore Antemio e Ricimero, era gi\u00e0 membro della guardia imperiale (domestici); pi\u00f9 tardi (473/474) divenne \"comes domesticorum\" di Glicerio, l'imperatore eletto dal \"patricius\" burgundo Gundobado. Nel 474 la corte dell'Impero romano d'oriente, al cui soglio era intanto asceso Zenone, scelse come imperatore d'occidente il \"magister militum\" della Dalmazia, Giulio Nepote. A questa nomina si ribell\u00f2 il generale romano Flavio Oreste, il quale riusc\u00ec a prevalere su Giulio Nepote soprattutto grazie all'appoggio militare di Odoacre, capo di una milizia di mercenari eruli, sciri, rugi e turcilingi. Flavio Oreste non assunse tuttavia il potere imperiale, preferendo che il titolo di imperatore andasse al figlio tredicenne Romolo Augusto (ottobre 475) riservando a s\u00e9, col titolo di \"patrizio\", il potere effettivo.\nCome capo delle trib\u00f9 germaniche che costituivano le truppe imperiali, Odoacre aveva chiesto a Oreste, quale compenso del servizio, un terzo delle terre in Italia a titolo di \"hospitalitas\". Il rifiuto di Oreste scaten\u00f2 la reazione delle truppe mercenarie, che si rivolsero ad Odoacre come loro guida. Oreste si rinchiuse in Pavia, confidando sulle fortificazioni della citt\u00e0, ma le forze di Odoacre assediarono Pavia e la conquistarono, catturando Oreste, che fu poi portato a Piacenza e ucciso, mentre Paulus, fratello di Oreste, venne ucciso fuori le mura di Ravenna. I \"foederati\" germanici acclamarono quindi Odoacre come \u00ab\"rex Italiae\"\u00bb o \u00ab\"rex gentium\"\u00bb. Nel 476 Odoacre avanz\u00f2 su Ravenna e prese la citt\u00e0, costringendo il giovane Romolo Augusto ad abdicare (4 settembre). Secondo gli \"Annali Valesiani\" Odoacre, colpito dalla bellezza e dalla giovane et\u00e0 del deposto imperatore, non solo gli risparmi\u00f2 la vita, ma gli riconobbe anche una pensione di 6.000 solidi e lo mand\u00f2 in Campania a vivere con i suoi parenti.\nInvece di nominare a sua volta un imperatore fantoccio, come avevano fatto prima di lui i generali germanici Ricimero e Gundobado, Odoacre decise di inviare le insegne imperiali (cio\u00e8 diadema, scettro, toga ricamata in oro, spada e paludamentum porpora) all'imperatore d'Oriente Zenone, chiedendo per s\u00e9 il solo titolo di patrizio, che tuttavia Zenone non concesse mai ufficialmente in quanto riteneva che fosse di competenza del deposto Giulio Nepote. L'impero romano d'occidente \"cadde\" quindi per un colpo di Stato militare di mercenari germanici; questa caduta, che per i moderni costituisce lo spartiacque fra la storia antica e quella medievale, non sembra abbia suscitato eccessivo interesse negli storici dell'epoca, probabilmente perch\u00e9, essendo ancora in vita nel 476 Giulio Nepote, ufficialmente il legittimo imperatore d'occidente (morir\u00e0 nel 480 in Dalmazia), la portata dell'evento venne sottostimata. Il vero shock per gli osservatori coevi si era verificato senza dubbio qualche decennio prima, con il sacco di Roma dei Vandali, tanto che nel 476 l'Impero romano d'Occidente sembra cadere \"senza rumore\", per usare una felice formula dello storico Arnaldo Momigliano.\nIl regno.\nLa posizione istituzionale di Odoacre non era ben chiara. Il suo potere era fondato sulla forza dei soldati, il cui appoggio, secondo Procopio, era stato ottenuto con la promessa della \"hospitalitas\" negata da Flavio Oreste. Il comportamento della corte orientale nei confronti di Odoacre fu ambiguo: alla richiesta del titolo di \"patrizio\" fatta da Odoacre, Zenone rispose che la concessione era competenza di Giulio Nepote, ma in una lettera privata a Odoacre lo stesso Zenone gli si rivolgeva chiamandolo proprio \"patrizio\" perch\u00e9 probabilmente gli era stato concesso dal Senato romano.. L'invio delle insegne imperiali a Costantinopoli era tuttavia un messaggio chiaro: l'Occidente non aveva pi\u00f9 bisogno di un imperatore separato, poich\u00e9 \u00abun monarca era sufficiente per governare il mondo\u00bb. In risposta, Zenone accett\u00f2 i doni osservando che \u00ab\u2026i Romani d'Occidente hanno ricevuto due uomini dall'Impero d'Oriente, cacciandone uno e uccidendo l'altro, Antemio\u00bb. Zenone quindi riconobbe a Odoacre l'autorit\u00e0 legale per governare in Italia in qualit\u00e0 di magister militum: gli sugger\u00ec per\u00f2 di riaccogliere Giulio Nepote come imperatore dell'Occidente \"se davvero desiderava agire secondo giustizia\". Odoacre tuttavia non invit\u00f2 mai Giulio Nepote a rientrare in Italia, e questi rimase in Dalmazia fino alla morte. Odoacre rispett\u00f2 solamente le formalit\u00e0 richieste dal caso, sostenendo di agire su autorit\u00e0 di Giulio Nepote e coniando monete in suo nome. Dopo la morte di Nepote, Zenone assunse, a livello formale, il ruolo di unico imperatore d'Oriente e d'Occidente.\nLo status regale, l'appoggio dell'esercito, il rispetto mostrato da Odoacre per le istituzioni (l'impero di Costantinopoli, il Senato di Roma, e la Chiesa Cattolica) e, di converso, l'apparente mancanza di ostilit\u00e0 da parte di queste istituzioni, aumentarono il prestigio di Odoacre e gli permisero la collaborazione della classe dirigente latina. Il senato riguadagn\u00f2 notevole prestigio e influenza a livello politico dopo che la creazione del Dominato aveva pressoch\u00e9 azzerato le sue capacit\u00e0 nel tardo impero. Per la prima volta dal III secolo furono emesse monete in rame con incisa nella parte posteriore la sigla SC (Senatus Consulto). Lo storico Jones rilev\u00f2 che queste \"belle, massicce\" monete di rame avevano una qualit\u00e0 di gran lunga superiore al misero nummo emesso nel basso impero, tanto che ne vennero coniate di simili dai Vandali e Anastasio I le prese come modello per la riforma monetaria bizantina di fine V secolo.\nI principali atti di Odoacre sono stati registrati anche nei \"Consularia Italica\". Egli govern\u00f2 in maniera molto pi\u00f9 attiva e decisa rispetto agli ultimi imperatori d'Occidente: represse ribellioni interne giustiziandone i capi, per es. Brachila nel 477 e Adarico, nell'anno successivo e ottenne importanti risultati anche in politica estera: gi\u00e0 nel 476-477, attraverso il pagamento di un tributo, acquis\u00ec il controllo della Sicilia centro-orientale dai Vandali di Genserico (successivamente fu annessa con la forza anche la parte occidentale dell'isola); vista la palese inferiorit\u00e0 delle sue truppe, che secondo Paolo Diacono contavano ancora un certo numero di effettivi italici, deline\u00f2 le Alpi come confine naturale rispetto al regno dei Visigoti nella Gallia meridionale; nel 481-482 occup\u00f2 la Dalmazia dopo aver sconfitto e ucciso Ovida, l'assassino di Giulio Nepote; nel 487 mosse guerra contro i Rugi, catturando il loro re, Feleteo. I danni subiti dal Norico - teatro dei combattimenti - e il concreto pericolo di incursioni dei Bavari furono tali che i superstiti latini preferirono riparare in Italia sotto la scorta di Onulfo e Pierio. I rimanenti Rugi trovarono invece rifugio presso gli Ostrogoti. Il Norico fu quindi occupato dai Longobardi, che ne fecero la loro base di operazioni fino alla met\u00e0 del VI secolo.\nPur professando fede ariana, i rapporti di Odoacre con la Chiesa cattolica furono particolarmente buoni. Odoacre mostr\u00f2 grande stima per Epifanio di Pavia: in risposta ad una petizione del vescovo, il re germanico riconobbe agli abitanti della Liguria e di Pavia cinque anni di esenzione fiscale. Grazie a questi provvedimenti Pavia pot\u00e9 riprendersi in tempi piuttosto brevi dagli effetti della scorreria compiuta da Odoacre durante la guerra con Oreste. Sempre in risposta ad un appello di Epifanio, pose fine agli abusi del prefetto pretoriano della Liguria, Pelagio. La biografia di papa Felice III contenuta nel \"Liber Pontificalis\" riporta apertamente che il pontefice amministr\u00f2 la Chiesa durante il regno di Odoacre e che non vi furono contrasti col re germanico.\nAnche i sopravvissuti pagani italici conobbero un periodo di pace sotto il suo regno.\nLa caduta.\nOdoacre rimase al potere fino al 493. Tuttavia, gi\u00e0 da diversi anni i successi ottenuti dal re germanico avevano iniziato a preoccupare l'imperatore Zenone, che sempre pi\u00f9 vedeva in lui un fastidioso rivale. Secondo Giovanni di Antiochia Odoacre scambi\u00f2 diversi messaggi con il generale Illo, che dal 484 era entrato in aperta rivolta contro Zenone. I rapporti del re germanico con Costantinopoli ne furono irrimediabilmente danneggiati: nel 488 Zenone offr\u00ec a Teodorico, re degli Ostrogoti, la possibilit\u00e0 di insediarsi in Italia se egli fosse riuscito a rimuovere Odoacre. Teodorico aveva i suoi motivi per accettare questa offerta: \"Teodorico possedeva sufficiente esperienza per comprendere (o almeno sospettare) che Zenone non avrebbe mai tollerato a lungo il suo potere indipendente. Quando Teodorico si ribell\u00f2 nel 485, ci viene detto che egli aveva in mente il trattamento riservato da Zenone ad Armazio. Nel 476 Armazio aveva disertato Basilisco per passare dalla parte di Zenone e fu da questi nominato \"magister militum praesentialis\" a vita. Entro un anno, Zenone lo fece assassinare.\nNel 489 Teodorico guid\u00f2 gli Ostrogoti in Italia attraverso le Alpi Giulie. Il 28 agosto Odoacre gli diede battaglia presso l'Isonzo, ma fu sconfitto. Si ritir\u00f2 quindi a Verona, raggiunta il 27 settembre, dove innalz\u00f2 immediatamente un campo fortificato. Teodorico lo insegu\u00ec, sconfiggendolo una seconda volta tre giorni dopo. Odoacre si rifugi\u00f2 allora a Ravenna; ma invece di inseguirlo, Teodorico procedette verso Mediolanum, dove la maggior parte dell'esercito di Odoacre - incluso il suo generale, Tufa - gli si arrese. Teodorico non aveva motivo di dubitare la lealt\u00e0 di Tufa e invi\u00f2 il suo nuovo generale a Ravenna con un manipolo dei suoi soldati migliori. Herwig Wolfram osserva: \"ma Tufa cambi\u00f2 sponda, il contingente gotico posto al suo comando fu distrutto e Teodorico sub\u00ec la sua prima seria sconfitta sul suolo italiano\". Teodorico ripar\u00f2 a Ticinum (Pavia): Odoacre allora emerse da Ravenna e inizi\u00f2 ad assediare il suo rivale. Intanto i Burgundi approfittavano dell'occasione per saccheggiare e devastare la Liguria: molti degli abitanti furono presi come prigionieri e tali rimasero fino a quando Teodorico non li riscatt\u00f2 tre anni dopo.\nL'estate successiva, il re visigoto Alarico II dimostr\u00f2 quello che Wolfram definisce \"uno dei rari esempi di solidariet\u00e0 gotica\" inviando aiuti militari al re ostrogoto, costringendo Odoacre ad abbandonare l'assedio. Teodorico lasci\u00f2 Pavia e l'11 agosto 490 i due eserciti si scontrarono presso l'Adda: anche questa volta furono gli Ostrogoti a prevalere e Odoacre fu costretto a ritirarsi nuovamente a Ravenna. I ruoli si invertirono e ora tocc\u00f2 a Teodorico assediare il rivale. Ravenna si dimostr\u00f2 inespugnabile, circondata com'era da paludi ed estuari ed essendo costantemente rifornita da piccole imbarcazioni provenienti dall'entroterra (come successivamente indicato da Procopio). Inoltre, Tufa rimaneva attivo nella strategica valle dell'Adige, vicino a Trento, e ricevette rinforzi inaspettati quando si verificarono alcune diserzioni tra le file di Teodorico. Quello stesso anno, i Vandali colsero anch'essi l'occasione per intervenire in Italia ed invasero la Sicilia. Intanto Fredericus, re dei Rugi e alleato di Teodorico, rimasto a proteggere Pavia, inizi\u00f2 ad opprimerne gli abitanti. Quando Teodorico intervenne di persona nel tardo agosto del 491, i suoi atti punitivi spinsero Fredericus a passare dalla parte di Tufa. Successivamente per\u00f2 i due entrarono in disaccordo e si combatterono in una battaglia nella quale entrambi persero la vita.\nA questo punto Odoacre aveva ormai perso ogni speranza di vittoria. Una sortita su larga scala appena fuori Ravenna, nella notte tra il 9 e il 10 luglio 491, si rivel\u00f2 un completo fallimento, con la morte del suo generale Livilia assieme ai migliori soldati eruli. Nella tarda estate del 492 gli Ostrogoti ultimarono l'assemblaggio di una flotta presso Rimini con la quale iniziare un blocco marittimo di Ravenna. Nonostante questo, la guerra si protrasse fino al 25 febbraio 493 quando Giovanni, vescovo di Ravenna, riusc\u00ec a negoziare un accordo tra le due parti: Odoacre e Teodorico avrebbero regnato insieme. Cos\u00ec, dopo un assedio durato tre anni, il 5 marzo Teodorico fece il suo ingresso nella citt\u00e0. Dieci giorni dopo, venendo meno ai patti presi, Teodorico uccise Odoacre con la sua stessa spada durante un banchetto. Il re ostrogoto aveva gi\u00e0 cospirato con alcuni suoi seguaci per uccidere Odoacre mentre i due banchettavano assieme in un palazzo chiamato \"Ad Laurentum\"; quando questa congiura fall\u00ec, Teodorico prese la sua spada e colp\u00ec Odoacre alla clavicola. Pare che, in risposta alla domanda del morente Odoacre, \"\"Dov'\u00e8 Dio?\", il re ostrogoto abbia risposto: \"Questo \u00e8 quel che hai fatto ai miei amici\"\".\nSecondo una fonte, \"quello stesso giorno, l'intero esercito di Odoacre, ovunque si trovasse, fu ucciso per ordine di Teodorico, cos\u00ec come i suoi familiari. Sunigilda, moglie di Odoacre, fu lapidata a morte; suo fratello Onoulfo venne ucciso da alcuni arcieri mentre tentava di rifugiarsi in una chiesa; Thela, figlio di Odoacre, fu esiliato in Gallia, ma quando questi tent\u00f2 di rientrare in Italia, Teodorico lo fece uccidere.\nDonazione di Odoacre.\nOdoacre \u00e8 il primo sovrano d'Italia del quale sia sopravvissuto fino ai giorni nostri un atto ufficiale. In esso Odoacre riconosce al proprio \"comes domesticorum\" romano \"Pierius\" diverse propriet\u00e0 in Sicilia, per la precisione vicino a Siracusa, e sull'isola di Meleda in Dalmazia, del valore complessivo di 690 solidi. La donazione fu fatta il 18 marzo 488 e il documento, scritto su papiro, fu preparato poco pi\u00f9 tardi. La sezione d'apertura risulta mancante e il testo \u00e8 diviso in due parti: una si trova presso la Biblioteca nazionale di Napoli, mentre l'altra \u00e8 alla Biblioteca austriaca di Vienna. Sopravvive il corpo principale del documento, incluse le firme dei testimoni e degli ufficiali.\nGiudizio storico.\nL'amministrazione di Odoacre non fu certo quella tipica di un sovrano sovvertitore dell'ordine: cambi\u00f2 solo parzialmente la posizione dei consociati, in particolare per quanto riguardava la gestione dell'esercito, composto ormai interamente da elementi germanici. Le truppe vennero mantenute tramite il pagamento di un salario su parte dell'erario, ma queste provvidero anche autonomamente ed arbitrariamente alla realizzazione dei propri desideri materiali tramite la costituzione (da parte del prefetto del pretorio Pietro Marcellino Felice Liberio) di un istituto di esazione abusiva che and\u00f2 molto diffondendosi in quel periodo: il \"salgamum\", strumento tipico della mentalit\u00e0 germanica. Esso consisteva nella suddivisione delle \"villae\" dei ricchi latifondisti in tre parti: il proprietario aveva diritto di scelta per la parte di suo uso, i capi militari sceglievano quella che serviva per l'acquartieramento e l'ultima era destinata ai coloni che mantenevano Germani e Romani. In generale si ebbe un trasferimento e un accentramento di competenze tra i militari, lasciando ai latini la possibilit\u00e0 di mantenere l'esercizio delle cariche minori e la professione libera del cristianesimo."}
{"id": "77679", "revid": "422", "url": "https://it.wikipedia.org/wiki?curid=77679", "title": "Province Unite", "text": ""}
{"id": "77680", "revid": "33888", "url": "https://it.wikipedia.org/wiki?curid=77680", "title": "Giovanni Comisso", "text": "La vita e le opere.\nGiovanni Comisso nasce a Treviso il 3 ottobre 1895, figlio secondogenito di Antonio e Claudia Salsa. Il padre \u00e8 uno stimato commerciante di prodotti agricoli. La madre appartiene alla buona borghesia cittadina. \u00c8 sorella di due personaggi molto noti in citt\u00e0: l\u2019avvocato Giovanni e il generale Tommaso Salsa, che aveva combattuto nella guerra di Libia.\nStudente, soldato a Caporetto e sul Grappa, legionario a Fiume.\nNel 1913 \u00e8 studente al liceo classico \u201cA. Canova\u201d. In quell\u2019anno Comisso conosce lo scultore Arturo Martini, di sei anni pi\u00f9 vecchio. L\u2019amicizia con il giovane artista proletario e boh\u00e9mien \u00e8 molto importante per la sua formazione. Per la prima volta ha esperienza di un mondo diverso da quello borghese nel quale era stato educato. \u00ab\"Egli allora mi parlava di infinito, della nostra vita umana nel limite del tempo, della necessit\u00e0 di arrivare alle grandi creazioni per sfidare le stelle e la nostra morte. Alle sue parole mi commuovevo fino al pianto e veramente per me egli era il Maestro, il fratello maggiore, il compagno pi\u00f9 esperto che dissipava le grandi nebbie che ancora mi avvolgevano nella mia timida giovinezza\"\u00bb.\nNel 1914, bocciato agli esami di maturit\u00e0, Comisso si arruola volontario per un anno al corso Genio telegrafisti di Firenze, con l\u2019intenzione di riprendere gli studi al termine del servizio militare. Lo scoppio della Grande Guerra vanificher\u00e0 i suoi progetti. Nel 1915, all\u2019inizio della guerra, viene trasferito con il suo reparto prima a Cormons, poi a San Giovanni di Manzano. \u00c8 impiegato come centralinista telefonico: il lavoro principale del reggimento, in quell\u2019inizio di estate e di guerra, consiste principalmente nello stendere il filo telefonico per collegare le linee del fronte.\nNella primavera del 1916, esce a Treviso un esile libretto presso la Stamperia Zoppelli dal titolo Poesie, curato da Arturo Martini che ha anche eseguito il ritratto di Comisso per la copertina. Secondo lo scultore, sono poesie di \u00ab\"spasimante sensibilit\u00e0, nate sotto il segno di un\u2019impeccabile purezza per\u00f2 vestite di ingenuit\u00e0\"\u00bb. I genitori di Comisso sono disorientati e imbarazzati, al punto da far ritirare l\u2019edizione perch\u00e9 considerata \u201cdisdicevole\u201d del buon nome della famiglia\nNell\u2019aprile del 1917 segue a Dolegnano prima, a Udine poi, un corso per diventare ufficiale del Genio telegrafisti. In settembre, nominato sottotenente, viene inviato nell\u2019Alto Isonzo, presso Saga, vicino a Caporetto. In ottobre viene coinvolto nella ritirata. Riesce fortunosamente a fuggire insieme ai suoi soldati. Ripara con il suo reparto a Treviso, dove si era rifugiato il Comando di Divisione, e subito spedito sull\u2019Asolone, zona Grappa\nNella primavera del 1918 \u00e8 inviato sul Montello, e l\u00ec si trover\u00e0 durante la Battaglia del Solstizio. A Paderno del Grappa, Comisso riceve il telegramma che annuncia l\u2019armistizio, con i soldati impazziti per la gioia : \u00ab\"Da per tutto nella campagna si accendevano fuochi. Sull\u2019alto dei monti, come la notizia si diffondeva, si vedevano razzi innalzarsi nel cielo e grandi fiammate come se gli artiglieri bruciassero la balestite e dalla pianura i riflettori tagliavano pazzamente la notte\"\u00bb.\nNel 1919 Comisso viene trasferito a Fiume, con la compagnia del Genio telegrafisti. Nel febbraio, si iscrive alla facolt\u00e0 di legge a Padova e frequenta a Roma un corso speciale per studenti ex combattenti. Conosce il poeta Arturo Onofri, estimatore delle sue poesie, e, suo tramite, entra negli ambienti intellettuali della capitale.\nStringe amicizia con Filippo De Pisis, instaurando un sodalizio che durer\u00e0 tutta la vita. \u00abDopo la mia amicizia con lo scultore Arturo Martini, questa era un\u2019altra grande amicizia che veniva a deliziarmi e a legarmi alla mia passione per l\u2019arte. \u00ab \"Quel tempo era per me come per gli uccelli emigratori, quello che precede la grande trasvolata e in cui si cercano i compagni per vincere le difficolt\u00e0 della rotta\"\u00bb.\nIn agosto, rientra a Fiume, presso il suo reparto, ma in settembre, quando Gabriele D'Annunzio occupa la citt\u00e0, diserta e si unisce alle truppe ribelli. Conosce Guido Keller, un aviatore, gi\u00e0 della squadriglia di Francesco Baracca, ora \u201csegretario d\u2019azione\u201d del \u201cComandante\u201d: un bizzarro avventuriero, sempre alla ricerca di nuove emozioni con cui nascer\u00e0 una profonda amicizia, destinata a segnare profondamente la vita di Comisso. \u00abLo riconoscevo superiore a me e capace di imprimermi un nuovo senso della vita. Moltissima mia infantilit\u00e0 e moltissima mia tendenza borghese, quasi superate colle mie esperienze di guerra, nella mia giornaliera vicinanza a quest\u2019uomo audacissimo, si staccarono definitivamente da me\u00bb. Diventa molto amico anche di Henry Furst e L\u00e9on Kochnitzky, uno scrittore statunitense, l\u2019altro musicista e letterato belga, che stanno elaborando il progetto della \"Lega di Fiume\" con l\u2019intento di trasformare la citt\u00e0 nella \"Patria delle patrie\" per tutti i popoli oppressi.\nDurante l\u2019estate del 1920, assieme a Keller, Comisso naviga in barca tra le isole del Quarnaro, provando emozioni che ispireranno le pagine pi\u00f9 incantate de Il porto dell\u2019amore. Assieme ad altri legionari, fonda il \"Movimento Yoga\", anarcoide e con accenti antimodernisti, e l\u2019omonima rivista. Sulla testata campeggia una croce uncinata (simbolo del sole) e la scritta:\"Unione di spiriti liberi tendenti alla perfezione\". Settimanale, ne usciranno quattro numeri. Nel primo numero, si dichiara la necessit\u00e0 di introdurre \u00ab\"strane forme di vitalit\u00e0 in ogni movimento, in ogni ambiente, ecco il nostro programma. [\u2026] Amare i nostri vizi come le nostre virt\u00f9, come ci consiglia Nietzsche. Muoversi. Vivere. Distruggere. Creare. Come scopo. Non per un ideale, ma per esser ci\u00f2 l\u2019ideale\"\u00bb.\nGli anni \u201920 fra Chioggia e Parigi.\nNel gennaio 1921, dopo il \"Natale di sangue\" Comisso abbandona Fiume e rientra a Treviso, incapace tuttavia di adattarsi alla vita piccolo-borghese. A febbraio si iscrive alla facolt\u00e0 di giurisprudenza a Genova, senza alcun profitto. Frequenta il letterato Mario Maria Martini, amico di Guido Keller, contro il quale prover\u00e0 una profonda antipatia. Questa esperienza gli ispira il romanzo Il delitto di Fausto Diamante (1933). A Treviso, siamo nel 1922, conosce il giovane Giulio Pacher, con cui stringer\u00e0 un\u2019amicizia molto intensa.\nAll\u2019inizio dell\u2019estate si reca a Chioggia e incontra i marinai del veliero \"Il gioiello\", che aveva aiutato a Fiume. Invitato a bordo del veliero dal capitano Gamba, passa l\u2019estate Al vento dell\u2019Adriatico: da questo e i successivi viaggi trarr\u00e0 i racconti per il suo libro Gente di mare (1928). Comincia a fine anno a collaborare al quotidiano \u201cCamicia Nera\u201d, diretto dal suo amico, Pietro Pedrazza. Scrive articoli di letteratura, arte e politica. Nel 1923 si iscrive all\u2019Universit\u00e0 di Siena per portare finalmente a termine gli studi di giurisprudenza. Otterr\u00e0 la laurea l\u2019anno successivo 1924, con una tesi sui diritti d\u2019autore. In estate percorre di nuovo l\u2019alto Adriatico, le coste istriane e liburniche, le isole di Veglia, Arbe, Cherso, a bordo del bragozzo del capitano Gamba. Esce Il porto dell\u2019amore (1924), in cui racconta la sua esperienza fiumana. Pubblicato da una tipografia trevigiana con i soldi ricavati dalla vendita di un impermeabile, ottiene i pareri favorevoli della critica. \u00ab\"Libretto carnale e febbrile, che avvampa e trascolora, \u00e8 appena un libro ed \u00e8 ancora una malattia. Arte legata al corso delle stagioni e alle temperie\"\u00bb, si legge in una recensione di Eugenio Montale che lo far\u00e0 conoscere nel mondo letterario.\nContinua la sua collaborazione con il quotidiano trevigiano che ora si chiama \"L\u2019eco del Piave\". Naviga durante l\u2019estate a bordo del \"Gioiello\" tra le coste e le isole della Dalmazia, pubblicando alcuni racconti. Oramai si veste come un marinaio, lavora con loro e li aiuta nel contrabbando di vestiti e berretti. Nel 1926, grazie all\u2019interesse suscitato da Il porto dell\u2019amore, Comisso viene invitato da Enrico Somar\u00e9 a lavorare a Milano, presso la Galleria d\u2019arte \"L\u2019Esame\" e l\u2019annessa libreria. Qui ha l\u2019occasione di conoscere gran parte degli intellettuali della metropoli lombarda, tra i quali Eugenio Montale, Giuseppe Antonio Borgese, Carlo Emilio Gadda.\nL\u2019anno successivo va a Parigi, attratto dalla promessa del critico letterario francese Val\u00e9ry Larbaud di far tradurre il suo Il porto dell\u2019amore. Il progetto non si realizza, ma rimane affascinato dalla citt\u00e0. Vi ritrova Filippo De Pisis, vive un tempo \"di ebbri istinti\". Insieme, frequentano i locali pi\u00f9 ambigui, la gente pi\u00f9 balzana. \u00ab\"Niente ci tratteneva, Parigi conservava ancora tutto l\u2019aspetto caotico impresso dal dopoguerra, accentrando gente folle di ogni parte del mondo, che si sovrapponeva alla sua plebe gi\u00e0 di per s\u00e9 stravagante e miserabile. Frequentavamo le bettole pi\u00f9 luride e vi conoscemmo un\u2019umanit\u00e0 pietosamente macerata\"\u00bb. Nel 1928, muore suo padre. Con i soldi dell\u2019eredit\u00e0 ritorna a Parigi dove conduce vita \"disordinata e frenetica\", sempre assieme a De Pisis.\nIn ottobre, viene invitato dal quotidiano torinese La Gazzetta del Popolo a scrivere dei reportages sulla vita parigina. Conosce lo scrittore russo Isaac Babel, legge e apprezza Marcel Proust. A fine anno esce Gente di mare, in cui sono raccolti i racconti ambientati a Chioggia, sul mare, sulle coste istriane e dalmate. Scrive Ugo Ojetti: \u00ab\"La freschezza primitiva, il silenzio del mare e delle coste deserte, gli odori e i sapori e i rari suoni che sotto l\u2019altissimo cielo le porta il vento, la novit\u00e0 nella nostra letteratura di questi temi e di questi incanti: tutto mi piace e mi convince\u2026\"\u00bb\nI grandi viaggi in Nord Africa e in Estremo Oriente. La Casa di Campagna.\n\u00c8 il 1929 quando ottiene il Premio Bagutta con Gente di mare.\nSempre per La Gazzetta del Popolo compie viaggi in Nord Africa e nell\u2019Europa del Nord 1\nIn dicembre come inviato speciale del Corriere della Sera, compie il Grand Tour in Estremo Oriente. Visita la Cina, il Giappone, la Siberia e la Russia, sino a Mosca. Il viaggio in Estremo Oriente dura sino a giugno del 1930. \u00ab\"Frequentavo loschi balli notturni e bische e postriboli e sempre col mio passo sicuro me ne uscivo a notte inoltrata senza neanche pensare di rasentare il minimo pericolo. Non credo fosse coraggio, ma un\u2019incoscienza datami dall\u2019accanita volont\u00e0 di vedere\"\u00bb. Nelle lettere che scrive alla madre esprime per\u00f2 anche la stanchezza per i lunghi viaggi e il desiderio di stabilirsi nella campagna veneta, per dedicarsi con tranquillit\u00e0 alla scrittura. In agosto pubblica Giorni di Guerra, che gli provoca qualche noia con la censura fascista. \u00ab\"Temperamento pieno, espansivo, disposto a godere di tutto e di tutti, comprensivo, avido e giocondo\u2026 libro di guerra cos\u00ec ricco, stipato di fatti visivi e trascritti, di impressioni, di sensazioni urgenti, improvvise, traboccanti\"\u00bb, scrive Giuseppe Raimondi. In autunno, compera una casa e dei campi a Zero Branco, un paese nel trevigiano. Dopo tanto vagabondare vuole mettere radici nella campagna veneta.\nA Cortina ha anche conosciuto una giovane ragazza, Rachele, \u00ab\"la purezza e la semplicit\u00e0, come se le nevi e l\u2019aria di quel luogo si fossero trasfuse in lei\"\u00bb, che vagheggia di sposare.\nNel 1931 intensifica la sua collaborazione a L'Italiano di Leo Longanesi: i suoi articoli spaziano dal cinema sovietico alla \"vitalit\u00e0\" e \"sanit\u00e0 morale\" dei contadini veneti.\nEsce Questa \u00e8 Parigi, raccolta degli articoli Negli anni successivi, usciranno altri libri: nel 1932 Cina - Giappone che raccoglie gli articoli del Corriere della Sera e nel 1933 Storia di un patrimonio, romanzo ambientato a Onigo, tra i colli e il Piave.\nNel 1934 ospita nella sua casa di campagna Bruno, un ragazzo figlio di pescatori chioggiotti, un\u2019amicizia intensa e appassionata, che si concluder\u00e0 non senza amarezze. Gli ispirer\u00e0 il romanzo Un inganno d\u2019amore (1942). L\u2019anno successivo esce Avventure terrene, raccolta di racconti che in seguito confluir\u00e0 nel Volume V delle opere col titolo Il grande ozio. Pubblica il romanzo I due compagni (1936): dietro le vicende di uno dei due protagonisti, si nascondono le tragiche vicende del pittore Gino Rossi, ma nei personaggi del romanzo \u00e8 possibile ravvisare i tratti di Arturo Martini, Nino Springolo e dello stesso Comisso.\nNella primavera del 1937 viaggia lungo l\u2019Italia, per pi\u00f9 di ventimila chilometri per conto della Gazzetta del Popolo, in quella che definisce \"una scoperta dell\u2019Italia recondita\".\nViene inviato da La Gazzetta del Popolo in Africa Orientale per documentare la nascita del nuovo Impero fascista. \u00ab\"Sono paesi disperati, scrive alla madre, dove gli italiani lavorano come cani. Asmara \u00e8 una citt\u00e0 squinternata, senza capo n\u00e9 coda, oscura come la mia campagna, con strade pessime, dove nessuno sa niente degli altri\"\u00bb. Sempre su incarico de La Gazzetta del Popolo, nel 1939, si reca in Libia a visitare le colonie agricole fondate da contadini veneti, inviati dal fascismo per dissodare il deserto. Gli articoli, per\u00f2, non soddisfano il governatore, perch\u00e9 ritenuti poco conformi al linguaggio giornalistico in voga.\nGli anni della seconda Guerra Mondiale e della crisi esistenziale.\nNel 1940 comincia a collaborare a Primato. Lettere e arti d'Italia la rivista culturale voluta da Giuseppe Bottai, ministro dell\u2019Educazione nazionale. Nei suoi articoli traspare l\u2019angoscia per il tempo che scorre e l\u2019avvicinarsi della vecchiaia, che lo portano alla \"scoperta dei sentimenti\".\nLo scoppio della guerra trova Comisso nella sua casa di Zero Branco, alle prese con un nuovo amore, Guido Bottegal, un irrequieto ragazzo trevigiano, non privo di sensibilit\u00e0 per la poesia, che verr\u00e0 soprannominato \"il fuggitivo\" per le sue fughe improvvise.\nPubblica i racconti di Felicit\u00e0 dopo la noia. La Mondadori pubblica Un inganno d\u2019amore (1942), il romanzo sulla \"scoperta dei sentimenti\" al quale Comisso teneva particolarmente. La critica lo accoglie con molte perplessit\u00e0.\nAd aggravare la crisi psicologica dello scrittore contribuisce la sua passione per Guido, con esplosioni di gelosia, a causa di un personaggio inquietante come Sandro Pozzi, ex legionario fiumano, ora agente dei servizi segreti fascisti.\nNel dicembre 1943, Comisso ritorna a collaborare con il Corriere della Sera, divenuto il pi\u00f9 importante quotidiano della Repubblica Sociale. A dirigerlo viene chiamato Ermanno Amicucci, gi\u00e0 direttore de La Gazzetta del Popolo.\nNel 1944 Guido Bottegal, arruolato nella Marina Repubblicana, diserta dopo aver scritto una lettera in cui accusa il fascismo di aver tradito i giovani. Viene arrestato e portato nelle carceri di Venezia. Comisso cerca raccomandazioni per farlo scarcerare. Guido viene liberato, dopo aver fatto domanda, su consiglio di Pozzi, di entrare in un reparto combattente della R.S.I. e riprende i rapporti con Comisso.\nNel bombardamento di Treviso del 7 aprile, la casa di famiglia in piazza Fiumicelli viene distrutta. La madre e la fedele governante Giovanna erano sfollate a Zero Branco e si salvano.\nNel febbraio del 1945, Guido diserta e si rifugia sull\u2019Altipiano di Asiago, a lavorare per i tedeschi nella Todt. Finir\u00e0 fucilato dai partigiani dell\u2019Altipiano che lo credono una spia.\nComisso narrer\u00e0 questi tragici avvenimenti in Giovent\u00f9 che muore (1949). \u00ab\"E non cerco pi\u00f9 amicizie dopo l\u2019ultima per Guido che mi \u00e0 cos\u00ec massacrato, illuso, deluso e stroncato\"\u00bb.\nComisso vive una crisi esistenziale, causata dalla tragica morte dell\u2019amico e dalla sensazione, con l\u2019affermarsi del neorealismo, di essere trascurato come scrittore. Va spesso a Venezia, a trovare Filippo De Pisis.\nCollabora con Mario Pannunzio al Risorgimento liberale e con altri giornali.\nConosce Giuseppe Berto, da poco rientrato dalla prigionia in Texas, che si \u00e8 rivolto a lui per consigli letterari: Comisso lo indirizza a Longanesi con il manoscritto de \"Il cielo \u00e8 rosso\" (1947), uno dei primi bestseller del dopoguerra.\nNel 1947 pubblica con la Mondadori Capriccio e illusione: al centro del romanzo, il travagliato rapporto con Guido. Muore l\u2019amico Arturo Martini e si propone di scriverne la biografia e raccogliere l\u2019epistolario. Il romanzo Giovent\u00f9 che muore, sulla tragica fine di Guido, viene pubblicato dalle edizioni del quotidiano Milano-Sera (1949) dopo essere stato rifiutato da ben tre editori.\nGli anni cinquanta e sessanta.\nNel 1951 pubblica Le mie stagioni per le \u201cEdizioni di Treviso\u201d.\nL\u2019anno successivo ottiene il Premio Viareggio con il libro di racconti Capricci italiani. Nel 1954 pubblicher\u00e0 su Il Mondo di Mario Pannunzio, in tre puntate, Il mio sodalizio con De Pisis, racconto di un\u2019amicizia intensa e rafforzata dall\u2019arte.\nFilippo De Pisis \u00e8 ormai ricoverato in una clinica psichiatrica dove morir\u00e0 il 2 aprile 1956. \nMuore la madre a maggio del 1954. In estate, Comisso decide di mettere in vendita la casa e la campagna di Zero Branco e torna a vivere in citt\u00e0, in un appartamento in affitto.\nAl Convegno di S. Pellegrino Terme, Romanzo e poesia di ieri e di oggi - Incontro di due generazioni, Comisso presenta il giovane Goffredo Parise. Sar\u00e0 l\u2019inizio di una nuova amicizia, l\u2019ultima veramente importante per lo scrittore trevisano.\nNel 1955, il libro di racconti Un gatto attraversa la strada vince il Premio Strega.\nSi trasferisce in una nuova casa di propriet\u00e0, a Santa Maria del Rovere, prima periferia di Treviso. Annota nel diario: \u00ab\"Finalmente sono venuto ad abitare nella mia nuova casa\u2026 Vi trovo ancora il senso della campagna, della mia vita di Zero, pure essendo vicino alla citt\u00e0\u2026 Ecco un nuovo punto di partenza per la mia vita\"\u00bb.\nNel 1958 pubblica La mia casa di campagna. Scrive Guido Piovene: \u00ab\"Il venetismo in lui\u2026 \u00e8 un fatto di natura, paesaggio esterno ed interiore rappresentazione. Comisso ha dentro di s\u00e9 gli assilli del Veneto come li ha il Veneto, che tende a evaderne in belle forme, armonie di colore; li contiene visceralmente, non ne fa oggetto di discorso intellettuale\"\u00bb. Esce la raccolta di racconti Satire italiane (1960): \u00ab\"un\u2019osservazione puntigliosa di malesseri\"\u00bb, ha scritto Nico Naldini, delusioni, ansie e antipatie tra tante descrizioni ironiche che diventano amare sulla natura tradita dall\u2019uomo. \u00ab\"La nostra vita oggi \u00e8 ridotta a questi estremi dai quali sono escluse serenit\u00e0, bellezza e armonia\"\u00bb.\nEsce presso Longanesi La donna del lago (1962), che si sviluppa intorno ai \"delitti di Alleghe\", una serie di omicidi avvenuti tra il 1933 e il 1946. Sar\u00e0 uno dei suoi maggiori successi editoriali e Mario Soldati cercher\u00e0 di farne un film.\n\u00c8 il 1964 quando esce Cribol per Longanesi, una storia scabrosa ambientata ancora tra il Piave e Onigo, un atto d\u2019amore per la natura e le sue \"leggi supreme\". In questi ultimi anni \u00e8 tormentato da fastidi alla vista, ma scrive ancora, mentre \u00e8 in corso di pubblicazione presso Longanesi l\u2019opera omnia.\nNel 1968 esce Attraverso il tempo, ultimo libro di racconti, lui vivo. \u00ab\"Sono un poco stufo di scrivere, ma \u00e8 il mio respiro\"\u00bb. In maggio, viene organizzato a Treviso un convegno su Comisso, con la presenza, tra gli altri, di Eugenio Montale, Guido Piovene, Goffredo Parise e Pier Paolo Pasolini. Qualche giorno prima, il critico Gianfranco Contini \u00e8 passato a casa sua per rendergli omaggio.\nIl 21 gennaio 1969 Giovanni Comisso muore nell\u2019ospedale della sua citt\u00e0.\nLa scrittura.\nGiovanni Comisso si \u00e8 dimostrato artista di razza, vorace di avventure, goloso di vita, \"assolutamente moderno\" e classico al tempo stesso.\nPer inseguire le sue chimere attraverso il mondo, ha calzato \"suole di vento\", come Arthur Rimbaud, per poi riconoscere che tutto il mondo pu\u00f2 stare \"in un metro quadrato\".\nQuale fosse l\u2019origine dell\u2019irrequietezza che ne ha fatto un viaggiatore inesausto e curioso, simile a \u201c\"un battello ubriaco di mari e di golfi\"\u201d, \u00e8 Comisso stesso a spiegarla, a modo suo: \u201c\"Dalla mia nascita \u00f2 avuto la condizione di errare nella mia sete di cibo dalle mammelle sterili di mia madre a quelle della prima balia che si erano pure isterilite perch\u00e9 nuovamente ingravidata dal suo amante, e poi a quelle della seconda balia che doveva dimezzare il latte con il figlio. Questo mio errare \u00e8 stato lo schema prestabilito del continuo mio muovermi per tutta la vita da un paese all\u2019altro pure avendo invece il desiderio di stare fermo in incanto e contemplazione.\"\u201d Con un movimento fluido e leggero, Comisso stringe in un nodo indissolubile il viaggio con l\u2019eros, l\u2019inquietudine con il desiderio. L\u2019apprendistato giovanile all\u2019ombra del magistero di Arturo Martini, in una Treviso sonnacchiosa ma vitale, gli aveva permesso di conoscere le opere di Arthur Rimbaud, Friedrich Nietzsche, Charles Baudelaire, declamate poi nelle serate alcoliche a voce alta e imperiosa per le strette viuzze trevigiane, tra le imprecazioni dei borghesi; grazie all\u2019amico scultore, il giovane era venuto a contatto con i vasti orizzonti di una cultura ribelle le cui vibrazioni giungevano fin nella provincia pi\u00f9 nascosta e indolente.\nPoi ci aveva pensato la guerra, la Grande Guerra, a sconvolgere tutto, rimescolare le carte e portare Comisso alla scoperta della libert\u00e0 pi\u00f9 folle. In una lettera ai genitori, che lo avrebbero voluto avvocato seguendo le orme paterne, scrive nel 1916: \u201c\"Bisogna che vi adattiate, sar\u00e0 una cosa dura, ma \u00e8 cos\u00ec, a lasciarmi la gabbia aperta, perch\u00e9 io voglio vivere come voglio. Fuori di ogni legame civile e legislativo. Girer\u00f2, girer\u00f2 molto. Sar\u00f2 un battello ubriaco di golfi e di mari\u2026\"\u201d\nL\u2019esperienza della guerra, prima, con la battaglia di Caporetto \u2013 modello originario di un\u2019erranza tra imprevisti e scoperte \u2013, con le battaglie sul Montello, sul Piave e sul Grappa, luoghi della sua infanzia dove rivivere la guerra con spirito adolescenziale; l\u2019impresa fiumana, in seguito, accanto a Gabriele D'Annunzio \u2013 ma pi\u00f9 ancora l\u2019amicizia con Guido Keller, asso dell\u2019aviazione, anarcoide e irrequieto avventuriero: sono questi i due momenti che segnano un imprinting indelebile, un punto di non ritorno per Comisso, deciso a rifiutare gli schemi di una vita borghese e della sua conseguente morale.\nDi ritorno da Fiume, dopo aver dato un calcio alla mitragliatrice, Comisso, non ancora ventiseienne e scarsamente intenzionato a laurearsi in giurisprudenza, coglie al volo l\u2019opportunit\u00e0 di vivere a bordo del \"Gioiello\", un veliero che faceva sponda tra Chioggia e le coste del Quarnaro e dalmate. Per lunghi periodi, Comisso si abbandoner\u00e0 \"al vento dell\u2019Adriatico\", condividendo con i marinai avventure che confluiranno in Gente di mare (1928). Prima, per\u00f2, nel 1924, pubblica Il porto dell\u2019amore, suo secondo libro, dopo la plaquette di poesie edita nel 1916 a cura di Arturo Martini. Il porto dell\u2019amore \u00e8 una cronaca estrosa in prima persona della vita durante l\u2019anno extra lege con i legionari fiumani, tra goliardia, noia, eros e morte. Nel 1930 esce Giorni di guerra, in cui le terribili vicende della Grande Guerra vengono affrontate in un\u2019ottica inusuale e straniante. La guerra, nelle pagine di Comisso, pur senza perdere nulla della tragicit\u00e0, diventa una grande avventura, sfida, azzardo, in cui assaporare il senso di una libert\u00e0 pressoch\u00e9 totale e pienezza di vita, di emozioni, sensualit\u00e0: \u201cAccolsi la guerra con la gioia di liberare non tanto Trento e Trieste, ma me stesso verso una vita che vale sempre di essere goduta in pieno\u2026\u201d. Ha ragione Andrea Zanzotto, nel definire Giorni di guerra un capolavoro \u201c\"perch\u00e9 in esso \u00e8 l\u2019occhio, \u00e8 la bocca del bambino, dell\u2019enfant terrible, che rivela tutto l\u2019orrore della guerra e insieme tutto l\u2019incanto della giovinezza, che di questo orrore trionfa\u2026 arriva a dire cose atroci come passando accanto a esse con la forza di voltar pagina, di negare la morte nel momento stesso in cui si verifica, di testimoniare comunque per la vita, per il suo invincibile valore.\"\u201d\nVerso la fine degli anni \u201920 sono iniziate anche le collaborazioni con i giornali che porteranno Comisso in un breve arco di tempo a viaggiare nel Nord Africa, in Europa settentrionale e infine, per il Corriere della Sera, attraverso il Medio e l\u2019Estremo Oriente, fino in Cina e Giappone con ritorno attraverso la Siberia e la Russia. Nasceranno diversi libri: Cina-Giappone (Treves 1932), e il controcanto erotico Amori d\u2019oriente (Longanesi 1949), a cui va aggiunto Gioco d\u2019infanzia (pubblicato per Longanesi solo nel 1968), sorta di libro segreto, \u201c\"rielaborazione letteraria del suo viaggio sognando di fare della sua avventurosa sessualit\u00e0 bimetallica (cos\u00ec Wilde a proposito di Verlaine) il tema un \u2018romanzo-capolavoro\u2019 \"\u201d (Nico Naldini).\nCon i soldi guadagnati dai reportage, compra terra e casa nella campagna trevigiana, in un paese che si chiama Zero Branco.\nDopo la guerra, dopo Fiume, Zero \u00e8 il terzo vertice e risponde a quel \u201c\"desiderio di stare fermo in incanto e contemplazione.\"\u201d Dal 1933 al 1954 abiter\u00e0 nella casa di campagna, sognando di vivere dei proventi dei campi, in una sorta di autarkeia di stampo classico, allontanandosene di tanto in tanto, quando l\u2019estro zingaresco, la smania di avventure o semplicemente la necessit\u00e0 di sfuggire all\u2019oppressione della noia, lo spingono a nuovi viaggi. Non c\u2019\u00e8 contraddizione col periodo precedente, il suo programma di vita rimane lo stesso: \u201c\"Non avere padroni, n\u00e9 servitori, non avere l\u2019incubo delle ore, non avere alcuna preoccupazione di denaro e lasciare che la mente e i sensi vivano tra il sogno e l\u2019azione, liberi e folli, secondo l\u2019estro determinato quasi da una consistenza astrale.\"\u201d\nLa vita in campagna, rappresenta comunque un momento di maturazione, come scrive all\u2019amico Lino Mazzol\u00e0, un innesto di nuove energie che gli fanno sentire \u201c\"i sintomi di nuove opere pi\u00f9 quadrate, pi\u00f9 profonde, pi\u00f9 umane.\"\u201d La fiducia nei propri mezzi artistici \u00e8 tutt\u2019uno con gli elementi della terra e dell\u2019atmosfera, con il ciclo delle stagioni, del giorno e della notte: solo cos\u00ec, conclude, pu\u00f2 svilupparsi \u201c\"in saggezza, in equilibrio umano, in giudizio sereno degli uomini e delle vicende, con possibilit\u00e0 di avere una ispirazione a creare\"\u201d. L\u2019uomo \u00e8 il corpo, e il corpo \u00e8 tutt\u2019uno con la natura. \u201c\"Avevo osservato che all\u2019alba, quando l\u2019impeto della luce faceva crescere le piante, si determinavano in me da sveglio i pensieri pi\u00f9 nitidi e decisivi\"\u201d. La stessa porosit\u00e0 tra mondi diversi, quello minerale, vegetale, animale e infine umano che caratterizza il capolavoro del poeta latino Ovidio, \u00e8 ravvisabile in molte pagine. I confini sono avvertiti come labili, quasi indistinti e il non-umano sembra inglobare nella sua comune sostanza l\u2019insieme di qualit\u00e0 corporee e psicologiche: \u201c\"Sentivo il variare del tempo secondo il vento che spirava, mi afflosciavo come le foglie al solleone, mi irritavo al vento e alla pioggia insistenti, mi rasserenavo quando il cielo era sgombro di nubi, mi impigrivo al gelo, mi scioglievo ai primi venti tiepidi\"\u201d.\nErnesto Guidorizzi, ha parlato di un \u201c\"desiderio salutare di ricomporre la frattura con la materia e confluire in essa, attraverso l\u2019innocenza produttiva che la materia stessa fornisce sotto forma di energia: permearsi del tutto che la giornata offre, come dono luminoso\"\u201d.\nIn molte pagine dei racconti di Comisso, assistiamo al venir meno del dualismo tra soggetto e oggetto: uomo e natura si integrano a vicenda in un\u2019unit\u00e0 indissolubile. Cos\u00ec, dopo un bagno rigeneratore in un torrente, distendendosi sulla sabbia, accanto ai sassi caldi di sole e a una grande macchia di salvia odorosa, osserva: \u201c\"nel toccare la terra calda, non sapevo credere che fosse un corpo differente dal mio\" \u201d.\nIl nostro essere e il nostro sentire, sono condizionati, per non dire determinati, dall\u2019ambiente in cui siamo nati, vissuti e cresciuti: Zero Branco non \u00e8 solo una campagna coltivata, \u00e8 anche paesaggio d\u2019acqua, alberi, prati e con il cielo veneto, i colori che si accordano con le tinte dei sentimenti. Lo scrittore trevigiano, infatti, riconosceva nel paesaggio la fonte stessa del suo sangue, il quale \u201c\"penetra per i miei occhi e mi incrementa di forza [\u2026] L\u2019uomo si forma e cresce in rapporto al paesaggio: \u00e8 uno specchio del paesaggio\"\u201d.\nDa pi\u00f9 parti, \u00e8 stata utilizzata la formula classica che avvicina Comisso all\u2019epicureismo oraziano, sorta di antico arazzo di origine greco-romana, che pi\u00f9 lo calpesti meno scolorisce, di cui l\u2019\u201camor vitae\u201d \u00e8 la cifra essenziale.\nLa scrittura di Comisso, ha detto Goffredo Fofi, \u00e8 illuminata da una disponibilit\u00e0 alla stupefazione che ha pochi eguali nella nostra letteratura, rivelando una capacit\u00e0 di godimento pieno del presente e uno sguardo libero e curioso, senza prevenzioni, attento ai corpi, alle movenze, ai colori di un\u2019umanit\u00e0, \u201c\"preferita quando pi\u00f9 povera e pi\u00f9 spontanea\u2026\"\u201d Abbiamo gi\u00e0 citato Eugenio Montale che lo definiva \u201c\"narratore di momenti.\"\u201d Ma l\u2019attimo evanescente, non rivela nulla se non la fuggevolezza del tempo stesso.\nSolo l\u2019arte riesce a catturare l\u2019assoluta verit\u00e0 dell\u2019attimo, il kairos tanto luminoso da abbagliare: \u201c\"il tempo si fissa, il corso del vivere si trattiene in una forma\"\u201d(Rolando Damiani). Spesso si dimentica che vivere dell\u2019attimo fuggente ha un prezzo, e vale anche per Comisso: nel vivere quotidiano si insinua un\u2019ombra, quella che Orazio chiamava atra cura, una desolata inquietudine, crudele contrappasso che porta a percepire la fugacit\u00e0, l\u2019impermanenza della vita stessa: l\u2019incanto si trasforma in accidia, l\u2019amor vitae diventa tedium.\nLa libert\u00e0 di Comisso era pur sempre solitudine, e in solitudine, sotto le gioie del vivere quotidiano - un sobrio desco, un brindisi affettuoso, un amore fuggevole, un\u2019amicizia sincera - scorreva forse una tossica linfa che se nutriva la poesia rischiava di inaridire la vita. \"Sublime notte estiva che rendeva tutti felici, forse io solo ero vecchio perch\u00e9 comprendevo tutta l'illusione di quella sera, sapevo che valeva solo nell'attimo, in quell'attimo fatale per dischiudere e fecondare un fiore e nulla pi\u00f9. Meglio assai l'inverno, il lungo inverno dalle lunghissime notti che ci chiude dall'esterno al barlume di una sola fievole illusione di un'estate futura che verr\u00e0 ineluttabilmente fugace senza possibilit\u00e0 di correrle dietro.\" (Luigi Urettini, Nicola De Cilia)"}
{"id": "77689", "revid": "1795", "url": "https://it.wikipedia.org/wiki?curid=77689", "title": "JHWH", "text": ""}
{"id": "77693", "revid": "765341", "url": "https://it.wikipedia.org/wiki?curid=77693", "title": "Dorothy Stang", "text": "Biografia.\nFaceva parte, dal 1948, delle Suore di Nostra Signora di Namur, congregazione fondata nel 1804 da santa Giulia Billiart (1751-1816), (proclamata Santa da Paolo VI il 22 giugno 1969) e da Fran\u00e7oise Blin de Bourdon (1756-1838).\nNel 1956 ha emesso i voti perpetui.\nDal 1951 al 1966 \u00e8 stata insegnante nelle seguenti scuole statunitensi: St. Victor School (Calumet City, Illinois), St. Alexander School (Villa Park, Illinois) e Most Holy Trinity School (Phoenix, Arizona).\nIl ministero in Brasile e l'impegno sociale e ambientale.\nNel 1966 arriv\u00f2 in Brasile, iniziando il suo ministero pastorale nello Stato del Maranh\u00e3o. Si \u00e8, inoltre, impegnata intensamente, nei movimenti sociali anche nello Stato del Par\u00e1, occupandosi contro il disboscamento dell'Amazzonia, sempre al fianco dei contadini e degli operai della \"Transamazzonica\".\nL'assassinio.\nVenne assassinata nel 2005 con sei colpi di pistola mentre si trovava nella citt\u00e0 di Anapu, nello Stato brasiliano del Par\u00e1, per aver testimoniato che il principale motivo della deforestazione della Foresta Amazzonica \u00e8 l'agricoltura ovvero piantagioni di soia per bovini, in seguito alle quali aveva precedentemente ricevuto minacce di morte da parte di industriali del legname e proprietari terrieri.\nImpegno religioso e sociale.\nParteciper\u00e0 attivamente ai lavori della CNBB, la \"Conferenza Nazionale dei Vescovi Brasiliani\" e, soprattutto, alla \"Comiss\u00e3o Pastoral da Terra\"(CPT).\nHa dato grande aiuto nella fondazione della Scuola di Formazione di professori per la Trasamazzonica.\nOnorificenze.\nNel 2004 \u00e8 stata premiata dall'Ordine degli Avvocati in Brasile, nello Stato del Par\u00e1 per la sua difesa dei diritti umani.\nNel 2005 ha ricevuto onorificenze per il libro-DVD \"Amaz\u00f2nia Revelada\".\nCitazioni.\nIrm\u00e3 Dorote ha lavorato per oltre vent'anni in Brasile battendosi per la difesa dell'ambiente e dei diritti dei lavoratori agricoli. Pochi giorni prima di essere barbaramente assassinata, disse:"}
{"id": "77694", "revid": "287204", "url": "https://it.wikipedia.org/wiki?curid=77694", "title": "Sudtiroler Volkspartei", "text": ""}
{"id": "77695", "revid": "2210568", "url": "https://it.wikipedia.org/wiki?curid=77695", "title": "Principe elettore", "text": "Il principe elettore (in latino: \"princeps elector imperii\" o \"elector\", in tedesco: Kurf\u00fcrst) \u00e8 una carica del Sacro Romano Impero assegnata a un numero limitato di principi tedeschi componenti il collegio elettorale al quale, a partire dal XIII secolo, spettava l'elezione dell'imperatore. Nel 1356 tale carica fu definita ufficialmente nella Bolla d'oro da Carlo IV di Lussemburgo.\nComposizione del collegio.\nNel XIII secolo il collegio era composto da sette principi. Tre erano i principi ecclesiastici:\nQuattro erano i principi laici:\nI principi elettori avevano anche la funzione di consiglieri imperiali, riuniti nell'Unione elettorale. L'Unione, pur non avendo uno \"status\" giuridico preciso, permetteva all'imperatore di consultare i principi pi\u00f9 importanti, senza dover convocare l'intera Dieta imperiale, cio\u00e8 tutti gli stati e i principi dell'Impero, che erano numerosissimi e variavano nel tempo a seguito di conquiste, annessioni e divisioni ereditarie.\nL'Unione elettorale non comprendeva l'elettore di Boemia, poich\u00e9 spesso quest'ultimo era l'imperatore stesso, nella persona dell'arciduca d'Austria, re di Boemia e d'Ungheria (cio\u00e8 quasi sempre un Asburgo a partire dal XV secolo).\nLa funzione del collegio elettorale ebbe una complicazione con la Riforma protestante: mentre i principi ecclesiastici rimasero cattolici, i principi elettori laici diventarono tutti protestanti tranne gli Asburgo (che in due occasioni persero anche la carica elettorale legata al Regno di Boemia, durante le guerre hussite e la guerra dei trent'anni).\nStoria del collegio dei principi elettori.\nOrigini.\nDal IX al XIII secolo le dinastie regnanti nel Regno dei Franchi orientali prima, e nel Sacro Romano Impero poi, mutarono pi\u00f9 volte: si pass\u00f2 dai Carolingi ai Liudolfingi, dai Salici ai Guelfi e agli Hohenstaufen. Molte volte si rese necessaria l'elezione di un nuovo sovrano proveniente da una nuova dinastia. Diversamente dalla gran parte degli Stati europei, il Sacro Romano Impero rimase una monarchia elettiva, allo stesso modo degli Stati romano-germanici sorti dopo la scomparsa dell'Impero romano. Anche il figlio di un sovrano in carica necessitava, per veder riconosciuto il proprio diritto di successione, del consenso e dell'elezione da parte dei cosiddetti \"Grandi del Regno\", elezione che non di rado avveniva quando il padre era ancora in vita.\nInizialmente tutti i principi imperiali avevano diritto a prender parte all'elezione del nuovo sovrano. Ma da sempre era esistita una cerchia pi\u00f9 ristretta (i cosiddetti \"laudatores\"), cui spettava il privilegio di selezionare le varie candidature. In origine ne facevano parte i duchi e gli ecclesiastici di rango pi\u00f9 elevato. In seguito alla frammentazione dei ducati pi\u00f9 occidentali (Sassonia, Franconia, Svevia), il collegio si modific\u00f2 e si estese ai principi non necessariamente pi\u00f9 potenti, ma piuttosto a quelli maggiormente prestigiosi, che pi\u00f9 di altri si avvicinavano al rango e alla dignit\u00e0 del sovrano.\nDi essi facevano parte tre arcivescovi (di Magonza, Colonia e Treviri), oltre al conte palatino del Reno, poich\u00e9 i loro territori facevano parte dell'antico regno franco. L'elezione del sovrano era valida solamente se condivisa dai \"laudatores\". Molto probabilmente il collegio dei principi elettori nacque proprio da questo gruppo esclusivo.\nEvoluzione fino al 1356.\nSviluppo graduale del Collegio dei principi elettori.\nNel 1197 la morte dell'imperatore Enrico VI (1190-1197) pose fine anche al progetto (l'ultimo di questo tipo) di trasformare l'Impero in una monarchia ereditaria. Nella lotta per il trono tra Guelfi e Hohenstaufen che si apr\u00ec subito dopo, e che avrebbe portato, l'anno seguente, all'elezione di due candidati al trono, papa Innocenzo III si propose come arbitro. L'incoronazione a sovrano di Germania (\"Rex Romanorum\") era infatti, sin dai tempi di Ottone il Grande (962-973), un passo obbligato per accedere al trono imperiale. L'incoronazione a imperatore avveniva a Roma, per opera del papa. Per questo i papi avevano un grande interesse a esercitare un'influenza sull'elezione del re tedesco.\nNella lotta di successione a Enrico VI, papa Innocenzo III riusc\u00ec a far prevalere l'opinione che il consenso dei tre arcivescovi e del conte palatino del Reno fosse necessario ai fini della validit\u00e0 dell'elezione del re. Attraverso il consenso dei principi ecclesiastici, il papato si assicur\u00f2 cos\u00ec un influsso indiretto sulla scelta del sovrano tedesco - e di conseguenza, dell'imperatore. Agli inizi del XIII secolo questo nucleo iniziale venne ampliato includendo il duca di Sassonia e il Margravio del Brandeburgo. Nello \"Specchio Sassone\" di Eike von Repkow (1230) si pu\u00f2 leggere: \u00abNella scelta dell'imperatore il primo deve essere il vescovo di Magonza, il secondo quello di Treviri, il terzo quello di Colonia\u00bb. Seguono quindi i tre principi laici, mentre al re di Boemia non viene riconosciuto esplicitamente il diritto di partecipare all'elezione \u00abperch\u00e9 non \u00e8 tedesco\u00bb.\nUn ulteriore rafforzamento del potere dei principi elettori si ebbe durante il Grande Interregno, il periodo dalla deposizione di Federico II di Svevia (1245) all'elezione di Rodolfo I d'Asburgo nel 1273. I principi elettori, nella scelta del \"Rex Romanorum\", si allontanarono dal principio dinastico eleggendo anche principi non appartenenti alla dinastia regnante. In questo modo qualsiasi principe imperiale cap\u00ec che poteva pretendere di salire al trono. Di conseguenza si scaten\u00f2 una gara a chi offriva di pi\u00f9 per acquistare il consenso dei principi elettori. I pretendenti alla corona dovettero letteralmente comperare l'elezione con vaste concessioni, per esempio garantendo loro privilegi, concessioni che venivano registrate con acribia nella cosiddetta \"capitulatio\". Oltre a queste concessioni di carattere giuridico-politico, a partire dalla fine del secolo XII, i pretendenti al trono dovettero anche versare somme ingentissime direttamente ai principi elettori. Tutto ci\u00f2, oltre a rafforzare il potere e l'ingerenza dei principi imperiali, ebbe per conseguenza la frantumazione territoriale dei territori dell'Impero.\nDurante l'interregno si verific\u00f2 un'altra deviazione dalla consuetudine. Dopo la morte del re dei Romani Guglielmo II d'Olanda (1256), il collegio dei principi elettori divenne un'istituzione chiusa: tutti i principi imperiali che non ne facevano parte furono esclusi dalla scelta del sovrano. Alle elezioni successive entr\u00f2 nell'esclusivo collegio il Re di Boemia, anche se solo nel 1289 riusc\u00ec ad affermare la sua appartenenza permanente all'assemblea. Solo durante le guerre hussite (1420-1431), il re di Boemia non partecip\u00f2 all'elezione.\nIl \"Codex Balduineus\" (met\u00e0 del XIV secolo) contiene la prima rappresentazione per immagini del Collegio dei principi elettori. Il codice fu scritto su incarico dell'arcivescovo di Treviri, Baldovino, fratello dell'imperatore Enrico VII. L'elezione di Enrico VII (1308) mostr\u00f2 una nuova concezione del proprio ruolo da parte dei principi elettori: tutti e sei presenti in quell'occasione, essi, insieme al neoeletto re, non chiesero l'approvazione papale, ma si limitarono a comunicare a papa Clemente V l'elezione di un nuovo re (e futuro imperatore). In questo modo gli elettori resero manifesto il loro potere \"originario\" nell'elezione del re: il collegio non necessitava di alcuna approvazione esterna. L'elezione di Enrico VII si differenzia anche rispetto a quella dei suoi due predecessori. Infatti, mentre la politica dinastica di Adolfo di Nassau (1292-98) e Alberto I (1298-1308) si era rivolta in parte contro i principi elettori, quest'elezione rese evidente che i principi elettori intendevano salvaguardare integralmente i loro privilegi, e che pretendevano che il re eletto facesse altrettanto.\nLo spazio di manovra del re veniva in questo modo limitato notevolmente, anche se Enrico VII cerc\u00f2 di rafforzare la propria posizione assicurandosi una base dinastica territoriale in Boemia e cercando in Italia un rinnovamento dell'istituzione imperiale.\nL'unione elettorale di Rhens.\nNel 1338, con l'unione elettorale di Rhens (cittadina della Renania-Palatinato), i principi elettori decisero di collaborare pi\u00f9 strettamente tra loro, per decidere in maniera congiunta le future elezioni del sovrano. Da questa unione nacque pi\u00f9 tardi il Collegio dei Principi elettori nella Dieta imperiale. In quell'occasione essi stabilirono inoltre che al papa non spettava alcun diritto d'approvazione della nomina del sovrano da loro eletto. Il documento che sancisce queste decisioni, del 16 luglio 1338, recita:\nQuest'evoluzione ebbe termine nel 1508, quando l'imperatore Massimiliano I, si autonomin\u00f2 imperatore eletto dei romani, avendo s\u00ec l'approvazione del pontefice, ma senza essere da lui materialmente incoronato. Da quel momento, con l'eccezione di Carlo V, nessun imperatore venne pi\u00f9 incoronato dal papa. Dal 1562 in poi la cerimonia di incoronazione ebbe luogo di solito a Francoforte, citt\u00e0 nella quale avveniva l'elezione.\nIl titolo di \"Rex Romanorum\" sub\u00ec una modifica nelle sue attribuzioni: fino a Massimiliano I, il re dei Romani manteneva questo titolo anche dopo l'incoronazione imperiale (consuetudine instaurata nel 1125) e lo conservava sino alla morte. Da Massimiliano I in poi fu riservato al successore designato dell'imperatore ancora in vita.\nLa Bolla d'oro.\nI diritti e i doveri dei principi elettori erano basati, sino a questo punto, principalmente sulla consuetudine. L'imperatore Carlo IV, con la Bolla d'oro, fiss\u00f2 giuridicamente la procedura per l'elezione dell'imperatore. Questo documento, sino al 1806, rappresent\u00f2 uno dei fondamenti costituzionali del Sacro Romano Impero. Tra le norme procedurali da esso stabilite si legge tra l'altro:\nEvoluzione nei secoli XVII e XVIII.\nIl primo ampliamento del collegio dei principi elettori ebbe luogo durante la guerra dei trent'anni. Il duca Massimiliano, della casata dei Wittelsbach pretese dall'Imperatore Ferdinando II, come compenso dell'aiuto prestato per scacciare dalla Boemia il cosiddetto re d'inverno, ovvero suo cugino il conte palatino, di sostituirlo nel collegio dei principi elettori (1623). Dapprima questo privilegio fu limitato alla persona del duca del Palatinato superiore, ma nel 1628 divenne ereditario. La questione ebbe un notevole rilievo anche nelle trattative per la pace di Vestfalia, e venne risolta solamente nel 1648, concedendo sia al conte palatino sia al duca del Palatinato Superiore di far parte del Collegio dei principi elettori.\nAlla fine del XVII secolo la casa degli Asburgo, assicuratasi di fatto l'ereditariet\u00e0 del titolo imperiale, richiese la riammissione del Regno di Boemia nel Collegio dei grandi principi elettori. Tuttavia, gli altri elettori e principi dell'impero, per lungo tempo temporeggiarono e cercarono di ostacolarne l'ingresso, temendo un ulteriore rafforzamento politico della gi\u00e0 potente dinastia imperiale negli affari della Dieta. Per tali cause il nuovo elettorato di Boemia fu ammesso nel Collegio solo nel 1708. La sua esistenza fu tuttavia breve e la sua attivit\u00e0 marginale: non appartenne mai a nessun circolo imperiale, ebbe un'influenza decisionale occasionale in seno alla Dieta e con la morte di Maria Teresa d'Austria fu definitivamente soppresso.\nNel 1692 anche il duca Ernesto Augusto di Brunswick-L\u00fcneburg (Hannover) pretese, per la propria casata, l'istituzione di un nono seggio nel Collegio dei principi elettori, in cambio dell'aiuto militare prestato alla casa d'Austria (imperiale) durante la guerra contro la Francia per la successione del Palatinato.\nIn questa vicenda ebbe anche un ruolo il fatto che l'elettore del Palatinato, ora in appannaggio dei Wittelsbach, era passato a una dinastia cattolica. Con la creazione di un nono elettore, l'elemento protestante veniva rafforzato. Nonostante le proteste degli elettori cattolici, l'imperatore assecond\u00f2 Ernesto Augusto che per\u00f2 rimase solo designato, dato che l'effettiva dignit\u00e0 elettorale venne riconosciuta al figlio e successore solo nella Dieta del 1708, riconoscimento avvenuto contemporaneamente a quello del Regno di Boemia.\nPoich\u00e9 la casata degli Hannover, nel 1714, ascese al trono britannico, per tutto il secolo XVIII la monarchia inglese ebbe voce in capitolo nell'elezione dell'imperatore del Sacro Romano Impero, per l'elettorato di Brunswick-Hannover e le contee di Hoya, Diepholz, Spiegelberg.\nQuando, nel 1777, per motivi dinastici, il ramo palatino dei Wittelsbach si riun\u00ec a quello bavarese, il numero dei principi elettori si ridusse nuovamente a otto; infine, dopo la morte di Maria Teresa d'Asburgo nel 1780, con la soppressione definitiva dell'Elettorato di Boemia, a sette, come in origine.\nLa fine.\nDurante le guerre napoleoniche la Francia si annett\u00e9 tutti i territori a sinistra del Reno, comprese vaste parti dei territori prima appartenenti ai quattro elettori renani (l'arcivescovo di Colonia, quello di Magonza, quello di Treviri e il conte palatino). Nel \"Reichsdeputationshauptschluss\" del 1803 vennero pertanto meno tutti e tre gli arcivescovi elettori oltre all'elettore palatino.\nNuovi principati li sostituirono, ottenendo il diritto di voto: l'arcivescovato di Ratisbona elevato a tale carica dopo l'annessione dell'arcivescovato di Magonza, l'ex principato arcivescovile di Salisburgo divenuto granducato (che pass\u00f2 la dignit\u00e0 elettorale nel 1805 al granducato di W\u00fcrzburg, gi\u00e0 vescovato), il ducato del W\u00fcrttemberg, il margraviato di Baden e il langraviato d'Assia-Kassel. Questa riforma, per\u00f2, non ebbe alcun effetto pratico, perch\u00e9 nel 1806 il Sacro Romano Impero venne sciolto, e i nuovi elettori non ebbero la possibilit\u00e0 di esprimere il proprio voto o di eleggere alcun imperatore.\nProcedura dell'elezione e privilegi dei principi elettori.\nInizialmente l'elezione del re da parte dei principi elettori doveva avvenire all'unanimit\u00e0. Solamente con l'unione elettorale di Rhens, del 1338, ci si accord\u00f2 sul principio del voto a maggioranza. Anche se il sovrano era in vita, era possibile procedere all'elezione del successore. Se ci\u00f2 non accadeva, la Bolla d'oro prevedeva che, nel termine massimo di quattro mesi, l'arcivescovo di Magonza convocasse gli altri principi elettori o i loro delegati a Francoforte per l'elezione del nuovo re. L'arcivescovo di Magonza, nella sua qualit\u00e0 di arcicancelliere dell'Impero, presiedeva inoltre il collegio. Egli doveva interrogare gli Elettori riguardo alla loro decisione, secondo un ordine ben definito: primo l'arcivescovo di Treviri, quindi quello di Colonia, poi, nell'ordine, il conte palatino, il margravio di Brandeburgo, il duca di Sassonia e il re di Boemia. L'ultimo voto (e spesso, quello decisivo) spettava allo stesso arcivescovo di Magonza.\nFino al secolo XVI l'incoronazione aveva luogo ad Aquisgrana, per opera dell'arcivescovo di Colonia. a partire dall'elezione di Massimiliano II (1562) e fino allo scioglimento dell'impero quasi tutte le incoronazioni si tennero a Francoforte. L'ultima avvenne nel 1792.\nLa Bolla d'oro garant\u00ec ai principi elettori una serie di privilegi: avevano il diritto di batter moneta, e altre regalie; erano considerati maggiorenni a 18 anni, e le aggressioni contro di loro erano reato di lesa maest\u00e0. I loro territori erano indivisibili, e le sentenze emanate dai loro tribunali supremi non erano appellabili. Infine il re non poteva avocare a s\u00e9 alcuna causa che ricadesse sotto la loro giurisdizione.\nVerso il 1650 circa, i grandi elettori ebbero il titolo di \"Durchl\u00e4uchtig\" (\"altezza serenissima\"), mentre altri titoli di stile si diffusero per gli altri elettori dopo il 1710-15:\nper il re di Prussia, elettore del Brandeburgo, furono usate le espressioni onorifiche di \"Durchl\u00e4uchtigster F\u00fcrst\", ; da notare che il superlativo \"Durchl\u00e4uchtigster\" veniva usato nei protocolli diplomatici anche per i re di Danimarca, Svezia e Polonia, questo per il tentativo di molti giuristi tedeschi di diritto imperiale di legittimare la dignit\u00e0 reale anche per gli elettori dell'impero. Per l'arcivescovo di Magonza fu usato il titolo di \"Hochw\u00fcrdiger lieber Neve und Chur-F\u00fcrst\", per gli altri grandi elettori laici il titolo di \"Durchl\u00e4uchtig Hochgebohrner lieber Oheim und Chur-F\u00fcrst\", e poi dal 1742 \"Durchl\u00e4uchtigste F\u00fcrsten\".\nAlti incarichi.\nOgni elettore godeva del privilegio di un \"Alto Incarico dell'Impero\" ed era membro del cerimoniale della Casa Imperiale. Tre di loro rivestivano il ruolo di elettori spirituali di tutti gli arci-cancellieri (\"Erzkanzler\"): l'arcivescovo di Magonza era arci-cancelliere di Germania, l'Arcivescovo di Treviri era arci-cancelliere della Borgogna e l'arcivescovo di Colonia era arci-cancelliere d'Italia. Gli altri incarichi erano i seguenti:\nQuando il duca di Baviera rimpiazz\u00f2 l'elettore palatino nel 1623, egli assunse l'incarico di arci-vicario. Quando il conte palatino si garant\u00ec un nuovo elettorato, assunse la posizione di arci-tesoriere dell'Impero. Dopo che il duca di Baviera venne bandito dall'Impero nel 1706, l'elettore palatino ritorn\u00f2 in possesso del proprio incarico di arci-vicario, e nel 1710 l'elettore di Hannover venne promosso ad arci-tesoriere. La questione si complic\u00f2 alla restaurazione del duca di Baviera nel 1714; l'elettore di Baviera assunse nuovamente l'incarico di arci-vicario, mentre l'elettore palatino torn\u00f2 all'incarico di arci-tesoriere e l'elettore di Hannover ottenne l'incarico di Arci-Araldo. Gli elettori di Hannover, a ogni modo, continuarono a essere indicati come arci-tesorieri, anche se l'elettore palatino lo esercit\u00f2 sino al 1777, quando eredit\u00f2 la Baviera e il titolo di arci-vicario. Dopo il 1777, non vennero apportati altri cambiamenti significativi; erano stati pensati nuovi incarichi per il 1803, ma il Sacro Romano Impero venne abolito prima che queste riforme fossero applicate.\nMolti alti ufficiali utilizzavano nei loro stemmi dei segni di distinzione; molti di questi, che spesso erano \"pezze onorevoli\", erano indicate nel centro della stemma, in posizione d'onore (come indicato dall'immagine a destra) oltre alle altre cariche che ricoprivano. L'arci-vicario usava un globo dorato in campo rosso (come si pu\u00f2 vedere nell'immagine in alto a destra). L'arci-maresciallo utilizzava un simbolo pi\u00f9 complesso, due spade rosse incrociate a croce di sant'Andrea, su un campo nero e bianco. L'arci-ciambellano utilizzava uno scettro d'oro su un campo blu, mentre l'arci-tesoriere utilizzava la corona di Carlo Magno, d'oro, su un campo rosso. Come gi\u00e0 detto sia l'elettore palatino sia l'elettore di Hannover usavano definirsi come arci-tesorieri dal 1714 al 1777; durante questo periodo, entrambi gli elettori utilizzavano il medesimo segno distintivo. I tre arci-cancellieri e l'arci-maggiordomo non usavano segni distintivi.\nI principi-elettori esercitavano le funzioni connesse ai loro titoli quasi solo nel momento dell'incoronazione dell'Imperatore, durante la quale essi portavano e le insegne dell'Impero; negli altri casi di solito venivano rappresentati da un sostituto, che di solito apparteneva a una nobile famiglia investita del compito in via ereditaria. I doveri di arci-maggiordomo erano quindi assolti dal conte di Althann, quelli di arci-siniscalco dal conte di Waldburg, quelli di arci-ciambellano dal conte di Hohenzollern, quelli di arci-maresciallo dal conte di Pappenheim e quelli di arci-tesoriere dal Conte di Sinzendorf."}
{"id": "77699", "revid": "1222", "url": "https://it.wikipedia.org/wiki?curid=77699", "title": "Cetacei", "text": ""}
{"id": "77700", "revid": "78273", "url": "https://it.wikipedia.org/wiki?curid=77700", "title": "Induzione matematica", "text": ""}
{"id": "77701", "revid": "1766026", "url": "https://it.wikipedia.org/wiki?curid=77701", "title": "Maus", "text": "Maus (dal tedesco: \"topo\"; titolo originale in inglese: \"Maus: A Survivor's Tale\") \u00e8 un romanzo a fumetti di Art Spiegelman, ambientato durante la seconda guerra mondiale e incentrato sull'Olocausto, sulla base dei racconti del padre dell'autore, un sopravvissuto al campo di concentramento di Majdanek e a quello di Auschwitz.\nPubblicata a puntate dal 1980 al 1991 sul \"magazine\" \"RAW\", e poi raccolta in due albi (pubblicati originariamente nel 1986 e nello stesso 1991), l'opera \u00e8 stata ampiamente lodata dalla critica e dal pubblico, ricevendo anche attenzioni e commenti a livello universitario. Divenuta nel 1992 la prima \"graphic novel\" insignita del prestigioso Premio Pulitzer, al 2022 rimane l'unica opera di questo tipo premiata con tale riconoscimento.\nTrama.\nL'opera \u00e8 suddivisa in due parti:\nA spezzare la narrazione delle vicende d'epoca nazista, si interpongono istantanee di vita quotidiana che mostrano il difficile rapporto tra Spiegelman e il padre: il padre reduce dagli orrori del nazismo, ha uno stile di vita impossibile che impone anche a chi gli sta intorno (raccoglie e conserva anche il filo di rame che trova per strada); il figlio all'apparenza indifferente, \u00e8 tormentato da un enorme senso di inadeguatezza di fronte a ci\u00f2 che ha vissuto il genitore.\nTutto questo si trasforma, nel finale, in una sorta di autoanalisi dell'autore, che capisce appieno il significato di essere figlio di un deportato, mostrando come gli orrori patiti dai genitori si siano estesi anche alla generazione successiva.\nLa storia del giovane Art, un autore intenzionato a narrare la storia del padre, reduce della Shoah fa da cornice alle vere vicende centrali dell'opera, ovvero la narrazione dell'anziano padre di Art, Vladek, delle sue esperienze durante la seconda guerra mondiale.\nI due fili narrativi, quello di Art e della fidanzata Fran\u00e7oise e quello delle vicende belliche, si intrecciano, creando una convivenza di passato e presente. Da un lato troviamo la memoria della Shoah, che Spiegelman raccoglie da suo padre, ma anche un confronto generazionale tra Art, cresciuto negli Stati Uniti, dove il padre era emigrato alla fine del conflitto, in un clima sereno, quello degli anni sessanta, ed il padre, genitore di origine europea, dolce ma segnato dall'esperienza tragica vissuta.\nLa narrazione parte da un momento relativamente tranquillo della vita di Vladek, quando ancora giovane e spensierato si godeva i piaceri della vita, a Sosnowiec, in Polonia, dove era andato per visitare la sua famiglia.\nQui incontra presto Anja, una giovane ragazza ebrea del paese, e se ne innamora. Nello stesso tempo scoppia la guerra, e nel settembre del 1939 Vladek viene mandato al confine dove viene catturato dalla truppe nemiche. Da questo momento inizia una vita fatta di espedienti, di giornate passate in vari nascondigli, cercando cibo al mercato nero e vendendo e acquistando stoffe senza la tessera, resa un po' meno dura solo dalla notevole ricchezza della sua famiglia.\nDopo avere vagato alla ricerca di nascondigli sempre nuovi e sicuri, Vladek e Anja decidono di tentare di attraversare la frontiera per scampare al pericolo nazista. Traditi dagli stessi uomini che avevano chiesto denaro per farli arrivare in Ungheria, vengono intercettati e mandati entrambi al campo di concentramento di Auschwitz, dove Vladek trascorre un lungo periodo facendo lo stagnaio, poi il calzolaio ed infine quello che chiama lavoro sporco, i lavori pesanti, cercando sempre di aiutare il pi\u00f9 possibile Anja.\nLo stile e i personaggi.\nL'opera \u00e8 fortemente autobiografica. Spiegelman diventa egli stesso uno dei protagonisti dell'opera: il suo \"alter ego\" cartaceo porta il suo stesso nome, Art, ed \u00e8 un giovane autore che decide di narrare la storia del padre Vladek, un ebreo reduce dei campi di concentramento, per poterla tramandare alle generazioni future, proprio la motivazione che ha spinto Art a narrare le vicende della propria famiglia.\nI personaggi dell'opera sono rappresentati non in forma umana, bens\u00ec in quella animale, che caratterizza la loro posizione sociale, secondo una serie di metafore; per esempio, i protagonisti, gli ebrei perseguitati, sono rappresentati da dei topi (\"Maus\" in lingua tedesca significa proprio \"topo\"), e sono contrapposti ai nazisti dipinti come gatti; i francesi diventano rane, i polacchi maiali, gli americani cani e cos\u00ec via.\nSpiegelman ha utilizzato un modo abbastanza particolare di affrontare il tema trattato, ovvero il fumetto, anche se ama ricordare che il primo a realizzare un'opera a fumetti autobiografica fu un \"cartoonist\" di San Francisco, in un fumetto \"underground\" sul tema del peccato e della repressione sessuale nella religione cattolica.\nNello stesso libro, all'inizio del 1\u00ba capitolo della 2\u00aa parte, Spiegelman esprime direttamente al lettore i suoi dubbi ed i problemi affrontati circa la realizzazione del suo ambizioso progetto, come la paura di non rispettare le tante vittime dell'Olocausto con un'opera forse inadeguata, al di l\u00e0 della difficolt\u00e0 tecnica della realizzazione.\nCiononostante, il libro ebbe un grandissimo successo, tanto da vincere lo \"Special Award\" del Premio Pulitzer. Ottenne un forte apprezzamento di critica e pubblico in tutto il mondo, anche come riconoscimento di un immane lavoro di illustratore e scrittore, attivit\u00e0 svolte fin dagli anni settanta.\nIl primo volume di Maus contiene anche alcune pagine di un fumetto disegnato da Spiegelman per una rivista underground del 1968. In questo breve spaccato intitolato \"Prigioniero sul Pianeta Inferno - un caso clinico\", l'autore (che in Maus mostra alla nuova moglie di Vladek) narra la sua esperienza e le sue emozioni il giorno del funerale di sua madre Anja, morta suicida quando lui aveva 20 anni.\n\u00c8 interessante notare che per tutta la durata di questo fumetto, Art Spiegelman indossa una divisa da carcerato, identica a quella del padre Vladek nelle pagine successive di Maus.\nInfluenza culturale.\nNella storia a fumetti di Dylan Dog \"Doktor Terror\" i personaggi di origine ebraica sono rappresentati con i volti di topi, mentre i nazisti con le fattezze di maiali. Inoltre uno dei personaggi principali che contatta Dylan dando il via all'episodio si chiama proprio Anja ed \u00e8 appunto una giovane ragazza ebrea. Nella storia lei e la sua famiglia vengono imprigionati nel lager di Auschwitz come gli Spiegelman."}
{"id": "77707", "revid": "287204", "url": "https://it.wikipedia.org/wiki?curid=77707", "title": "Equazione ipergeometrica", "text": "In matematica, lequazione ipergeometrica \u00e8 una equazione differenziale ordinaria lineare ottenuta a partire dall'equazione di Papperitz-Riemann. Le sue soluzioni sono dette funzioni ipergeometriche, e rivestono grande importanza in matematica. Ogni equazione differenziale ordinaria del secondo ordine con al massimo tre singolarit\u00e0 regolari pu\u00f2 essere trasformata nell'equazione ipergeometrica.\nL'equazione ha la forma:\novvero:\ncon formula_3, formula_4, formula_5 e formula_6 variabili complesse o variabili formali; in genere \u00e8 opportuno considerare formula_3, formula_4 e formula_5 come parametri costanti che caratterizzano una famiglia di equazioni e di soluzioni. L'equazione possiede singolarit\u00e0 regolari, in 0,1 e formula_10.\nSoluzioni.\nGeneralmente si pu\u00f2 facilmente ricavare questa equazione dall'equazione di Papperitz-Riemann, ma \u00e8 possibile dimostrare che ogni equazione fuchsiana con tre punti di singolarit\u00e0 fuchsiane pu\u00f2 sempre essere ricondotta alla ipergeometrica. Se si riesce a padroneggiare questa riconduzione si ha il vantaggio di conoscere gi\u00e0 le soluzioni di quest'ultima e poter ricavare facilmente le soluzioni della prima.\nSi usa spesso esprimere la soluzione tramite il simbolo P di Riemann:\nL'espressione esplicita di una prima soluzione formula_12 si pu\u00f2 determinare esprimendola come serie di potenze:\nspostando il problema all'analisi dei coefficienti di tale serie, ovvero alle soluzioni di un sistema numerabile di equazioni algebriche nelle incognite formula_14. Sostituendo e trovando una prima soluzione per i formula_14 si ottiene una prima soluzione del tipo:\ncon formula_17 e formula_18; qui si sono utilizzati fattoriali crescenti come formula_19.\nIn maniera analoga si pu\u00f2 ricavare la seconda soluzione formula_20, linearmente indipendente da formula_21 solo se gli esponenti (o la loro parte reale se sono complessi) non differiscono per numeri interi:\ncon formula_17 e formula_24.\nNel caso in cui gli esponenti differiscano per interi si ha una seconda soluzione di tipo logaritmico:\nRelazioni tra soluzioni di equazioni ipergeometriche.\nSfruttando le propriet\u00e0 di trasformazione del simbolo P di Riemann si pu\u00f2 facilmente ricavare delle relazioni tra le soluzioni dell'Equazione Ipergeometrica. La prima che andremo ad analizzare va sotto il nome di \"relazione di autotrasformazione\":\nche risulta valida anche per formula_5 numero intero positivo, per motivi di continuit\u00e0. Un'altra relazione \u00e8 la prima delle \"formule di Bolza\":\nDerivata n-esima.\nVale la seguente \"formula per la derivata n-esima\" di una funzione ipergeometrica:\nIntegrali ipergeometrici.\nRisolvendo l'integrale complesso (integrale ipergeometrico):\nsi ottiene il risultato:\ndove formula_32 denota la funzione gamma.\nQuesto risultato consente di vedere che la funzione ipergeometrica ammette la rappresentazione integrale (di Eulero):\nInoltre utilizzando quest'ultima relazione si ricava facilmente il valore della funzione ipergeometrica nel punto formula_34:"}
{"id": "77710", "revid": "2455", "url": "https://it.wikipedia.org/wiki?curid=77710", "title": "Principi elettori", "text": ""}
{"id": "77711", "revid": "122391385", "url": "https://it.wikipedia.org/wiki?curid=77711", "title": "Il Sodoma", "text": "Biografia.\nNato a Vercelli (secondo altri a Siena o Vergelle) nel 1477 dal calzolaio Giacomo Bazzi, originario forse di Biandrate, e da Angela da Bergamo, a soli tredici anni inizi\u00f2 il suo praticantato, nella sua citt\u00e0, presso la bottega del pittore Giovanni Martino Spanzotti. Successivamente, nel 1498, si trasfer\u00ec dapprima a Milano e quindi a Siena, nel 1501.\nSiena divenne la sua residenza pi\u00f9 o meno stabile, ma fu operativo anche a Roma.\nLa sua presenza nella citt\u00e0 capitolina \u00e8 documentata nel 1508, quando Papa Giulio II gli commission\u00f2 le decorazioni del soffitto della \"Stanza della Segnatura\" in Vaticano. Nell'affresco \"La scuola di Atene\", (1509-1511), il Sodoma stesso \u00e8 raffigurato vicino a Raffaello.\nA Villa Farnesina, a Roma, \u00e8 conservato un suo affresco con le \"Nozze di Alessandro e Rossane\", dipinto per il banchiere senese Agostino Chigi. L'affresco \u00e8 ispirato a un'opera greca perduta, un quadro del pittore Aezione (IV secolo a.C.), descritto nel II secolo dallo scrittore greco Luciano di Samosata.\nSodoma s\u00ec spos\u00f2 in giovent\u00f9, ma presto si separ\u00f2 da sua moglie. Una sua figlia spos\u00f2 Bartolomeo Neroni, detto anche Riccio Sanese o Maestro Riccio, uno dei suoi principali allievi.\nAl 1515 risale un suo autoritratto come Giuda nell'affresco staccato nella chiesa di San Bartolomeo a S. Monte Oliveto a Firenze.\nIl curioso soprannome, attestato dal 1512, con cui egli stesso talvolta si firmava, sembra non aver nulla a che fare con il significato peccaminoso (Sodomia), ma verosimilmente era la spiritosa toscanizzazione di un suo intercalare in lingua piemontese (\u00ab\"su, 'nduma!\"\u00bb = ors\u00f9, andiamo!), usato ancora oggi per esortare a sbrigarsi; da cui il motto: \u00ab\"val pus\u00e8 'n and\u00e0 che cent anduma\" (= \"'nduma\")\u00bb = vale di pi\u00f9 un andare che cento \u00abandiamo\u00bb. Tuttavia, fra i suoi contemporanei, Giorgio Vasari in particolare riconduce il soprannome proprio ai costumi sessuali del pittore. \u00c8 stato anche affermato che il soprannome sia stato il risultato di uno scherzo, e che Bazzi sembra aver portato questo nome con orgoglio.\nLa figura artistica del Sodoma costituisce una sorta di ponte tra tardo rinascimento e manierismo; a Siena in particolare la sua importanza fu notevole nell'imprimere le linee generali al successivo manierismo senese.\nTra coloro che si occuparono della figura del Sodoma emerge Luigi Bruzza."}
{"id": "77712", "revid": "1996533", "url": "https://it.wikipedia.org/wiki?curid=77712", "title": "Combinata nordica", "text": "La combinata nordica \u00e8 uno sport invernale in cui i concorrenti gareggiano in due distinte discipline dello sci nordico: lo sci di fondo e il salto con gli sci. L'attivit\u00e0 internazionale \u00e8 organizzata dalla Federazione Internazionale Sci (FIS).\nStoria.\nCome molti altri sport invernali, la combinata nordica nacque in Norvegia. Si hanno notizie di gare di sci nordico tra i soldati norvegesi sin dal XVIII secolo. La prima competizione di combinata nordica di un certo richiamo si svolse nel 1892 a Oslo, al primo \"Holmenkollen Ski Festival\", evento che si svolge ancora oggi ogni anno sulla collina di Holmenkollen. La gara di Holmenkollen e la combinata nordica diventarono molto popolari in Norvegia. All'epoca il salto con gli sci non era nemmeno considerato uno sport a s\u00e9 stante; infatti, solo nel 1933 si svolsero ad Holmenkollen le prime gare di salto con gli sci non abbinate a prove di sci di fondo.\nLa combinata nordica \u00e8 presente nel programma dei Giochi olimpici invernali sin dalla prima edizione del 1924. I Campionati Mondiali si disputano sin dal 1925.\nA partire dalla stagione 1979/1980, la Federazione Internazionale Sci organizza annualmente la Coppa del Mondo di combinata nordica.\nFuori dalla Norvegia, la combinata nordica si \u00e8 diffusa soprattutto in Finlandia, Germania, Austria e Giappone. I combinatisti di questi paesi dominano da sempre le competizioni internazionali. \u00c8 significativo che siano le stesse nazioni che hanno forti tradizioni (e disponibilit\u00e0 di impianti) nel salto con gli sci.\nStoricamente la combinata nordica \u00e8 uno sport unicamente maschile. Dopo il riconoscimento ufficiale nel 1998 da parte della FIS della prima gara femminile di salto con gli sci, sono state organizzate anche competizioni femminili di combinata nordica; dalla stagione 2020-2021 le gare femminili saranno incluse nella Coppa del Mondo e nei Campionati mondiali di sci nordico e da nei Giochi olimpici invernali.\nCompetizioni.\nAttualmente ci sono cinque tipi di competizioni nella combinata nordica:\nLa gara pi\u00f9 comune \u00e8 l'individuale Gundersen, che prevede un salto dal trampolino, seguito da 10\u00a0km di fondo. L'attuale formula sostituisce, dalla stagione 2008/09 quella con due salti e 15\u00a0km di fondo. Il punteggio nel salto \u00e8 determinato dalla misura del salto (2 punti al metro per trampolini corti, 1,2 punti al metro per trampolini K100 o oltre) e dallo stile (da 3 a 20 punti). Alla fine della gara di salto, i distacchi tra gli atleti sono tradotti in tempo (15 punti equivalgono a un minuto). Il primo classificato del salto \u00e8 il primo a partire nella prova di sci di fondo, e a seguire vengono fatti partire gli altri, secondo i distacchi \naccumulati nel salto. Chi taglia per primo il traguardo della prova di fondo vince la gara di combinata.\nLa gara sprint, non pi\u00f9 inclusa nel calendario di Coppa del Mondo, seguiva lo stesso meccanismo dell'inseguimento, ma, come suggerisce il nome, ne \u00e8 una versione \"ridotta\". L'impegno \u00e8 dimezzato: viene eseguito solo un salto (anzich\u00e9 i due della Gundersen originale), e la distanza da percorrere nel fondo \u00e8 7,5\u00a0km (anzich\u00e9 15\u00a0km).\nNella gara con partenza in linea, si tiene prima la prova di sci di fondo. I partecipanti partono tutti assieme. Al primo arrivato al traguardo vengono assegnati 120 punti, mentre per gli altri ai 120 punti vengono tolti 15 punti ogni minuto di ritardo rispetto al primo. Nella gara di salto non vengono assegnati punti di stile, ma il punteggio legato alla misura del salto viene decurtato se il saltatore cade o se non riesce a compiere l'atterraggio in modo corretto (eseguendo il cosiddetto \"telemark\", o genuflessione). Chi ottiene il punteggio complessivo pi\u00f9 alto tra fondo e salto vince la combinata.\nNella penalty race nel salto con gli sci non viene pi\u00f9 assegnato un punteggio per lo stile, ma si tene conto esclusivamente della misura del salto (con una penalit\u00e0 di 3 metri se l'atterraggio \u00e8 effettuato senza il telemark). La misura del salto non \u00e8 pi\u00f9 convertita in differenze di tempo per la partenza nel fondo, ma in giri di penalit\u00e0 (da 0 a 4, di 150 metri ciascuno) da eseguire nella gara di 10\u00a0km. Durante quest'ultima tutti gli sciatori che hanno raggiunto la misura minima prevista nel salto partono assieme (ad eccezione del primo che parte con 10\" e 10 metri di vantaggio), e devono compiere 5 giri di un anello di 2\u00a0km, scontando le penalit\u00e0 tra il 2\u00ba ed il 4\u00ba giro (a loro scelta). L'ordine sullo striscione di arrivo del fondo corrisponder\u00e0 alla classifica finale.\nLa gara a squadre segue lo stesso meccanismo della \"Gundersen\", e vi partecipano squadre composte da quattro atleti. Nella gara di salto ogni partecipante compie due salti, quindi il punteggio complessivo della squadra si basa su otto salti. Alla fine della gara di salto, i distacchi in punti sono tradotti in tempo (40 punti equivalgono a un minuto), e determinano l'ordine di partenza della prova di fondo, che \u00e8 una staffetta 4 x 5\u00a0km."}
{"id": "77717", "revid": "30610", "url": "https://it.wikipedia.org/wiki?curid=77717", "title": "Palazzo Pubblico (Siena)", "text": "Il Palazzo Pubblico di Siena (detto anche Palazzo Comunale) \u00e8 un edificio che fu progettato dal 1282, ma fatto costruire approssimativamente tra il 1297 e il 1310 dal Governo dei Nove della Repubblica di Siena, come propria sede. Tale funzione si riflette anche oggi, come sede dell'amministrazione comunale, oltre che del Museo civico. Sorge sulla piazza del Campo ed \u00e8 affiancato dalla snella Torre del Mangia. All'interno conserva capolavori del periodo d'oro dell'arte senese, tra cui il celeberrimo affresco dell'\"Allegoria ed effetti del Buono e del Cattivo Governo\" di Ambrogio Lorenzetti, tra le rappresentazioni profane pi\u00f9 significative del Trecento europeo, ed altre celebri opere di Simone Martini, Duccio di Buoninsegna, Sodoma e Beccafumi.\nStoria.\nLa storia del palazzo \u00e8 fortemente legata a quella della sistemazione della prospiciente Piazza del Campo. Fino al 1280, il maggiore organo della citt\u00e0, il cosiddetto Consiglio della Campana composto dai nobili e cos\u00ec chiamato perch\u00e9 si adunava al suono della campana maggiore posta allora su una torre della famiglia dei Mignanelli (nell'attuale Banchi di Sopra, al numero civico 15), aveva sede nella curia della Chiesa di San Cristoforo e per altre adunanze si usavano altre chiese o palazzi nobiliari. \nDal 1280, con il Governo dei Quindici, si comincia a pensare ad una sede pi\u00f9 neutra per il governo della citt\u00e0. Nel 1284 si ha notizia di un primo nucleo di quello che sar\u00e0 il Palazzo Comunale, come farebbe supporre l'insediamento del podest\u00e0 Ghinolfo Guidi da Romena, ma esso comprendeva essenzialmente gli edifici della Dogana e della Zecca, quest'ultima detta il \"Bolgano\". \nCon il Governo dei Nove, salito al potere nel 1287, vengono acquistate case adiacenti a queste due costruzioni e la costruzione del palazzo ha la spinta definitiva a partire dal 1297. Entro il 1310 tutto il palazzo doveva essere stato terminato perch\u00e9 il Governo dei Nove vi si trasfer\u00ec in quell'anno. Mentre l'antico palazzo del Bolgano era rivolto verso l'attuale piazza del Mercato, il nuovo palazzo guarda verso Piazza del Campo. \nEntro il 1350 era completata anche la Loggia del secondo piano rivolta verso piazza del Mercato. L'unica incertezza riguarda la tempistica di realizzazione del terzo e ultimo piano del corpo centrale del palazzo (con le bifore a tutto sesto): non si sa se sia coevo alla sua prima costruzione (1297-1310) o sia stato invece costruito nel 1326, come alcuni storici affermano. \nLa torre del palazzo (la cosiddetta Torre del Mangia), fu costruita tra il 1325 e il 1348, con il coronamento in travertino realizzato su progetto di Lippo Memmi. \nL'ingrandimento del lato sinistro in direzione sud (dietro al palazzo e al lato di piazza del Mercato), risale al 1327-1330, quando fu realizzato il primo piano con le Careceri a cui segu\u00ec il salone del Gran Consiglio ai piani superiori (1330-1342), che nel XVI secolo divenne il Teatro dei Rinnovati. \nLa marmorea Cappella di Piazza, prospiciente rispetto alla torre e alla facciata del Palazzo, \u00e8 ancora successiva, essendo fatta costruire nel 1352 per ringraziare la Vergine Maria del termine della peste nera che colp\u00ec la citt\u00e0 nel 1348.\nUna tela di Sano di Pietro della met\u00e0 del XV secolo, che raffigura la \"Predicazione di San Bernardino in Piazza del Campo\", permette di avere una visione del Palazzo a quel tempo, privo rispetto ad oggi solo dell'ultimo piano delle due ali laterali e del campanile a vela di sinistra. Questi ultimi elementi vennero aggiunti solo nel 1680 da Carlo Fontana, mantenendo comunque lo stile originale e bilanciando la mole dei palazzi circostanti.\nIl Palazzo comunale \u00e8 ancora oggi la sede dell'amministrazione comunale moderna ed ospita gli uffici del sindaco, alcuni uffici comunali e le sale di rappresentanza. Al primo piano si trova il Museo civico. Al secondo piano vi \u00e8 la sala del Consiglio comunale e la loggia che guarda verso il lato posteriore del palazzo stesso, in direzione sud.\nArchitettura.\nLa facciata completa \u00e8 composta di quattro ordini nel corpo centrale e tre ordini nelle due ali laterali. Nell'ordine inferiore si aprono una serie di arcate, alcune inquadrano i portali e le altre inquadrano grandi finestroni. In corrispondenza all'ingresso della torre troviamo una struttura a edicola. L'ampia facciata del palazzo riflette i vari periodi di costruzione: fino al primo ordine di trifore fu usata la pietra, poi il laterizio. Le finestre, nel tipico stile senese (di derivazione orientale, filtrato dall'esempio pisano), hanno tre archetti gotici affiancati appoggiati su colonnine, mentre al centro di ciascuna ghiera, tra gli archetti(chiamati beccatelli) vi sono delle caditoie, da cui venivano fatte cadere pietre in caso di tumulti.\nIl corpo centrale \u00e8 rialzato di un piano rispetto alle due ali laterali. Sulla sommit\u00e0, retto da una cornice di archetti pensili a pieno centro, si presenta un coronamento merlato di tipo \"guelfo\", cio\u00e8 senza l'estremit\u00e0 a coda di rondine. Le due cellette campanarie sommitali sono oggi vuote; quella di sinistra venne aggiunta nel settecento per bilanciare la simmetria.\nAl centro della facciata un grande disco presenta il trigramma di Cristo (1425, dipinto da Battista di Niccol\u00f2), ideato da san Bernardino da Siena, mentre pi\u00f9 sotto \u00e8 presente lo stemma dei Medici, installato dopo il dominio della signoria fiorentina (dal 1560). Accanto allo stemma, tra le trifore, si trovano altri due stemmi marmorei: uno \u00e8 quello cittadino, l'altro \u00e8 il leone del Popolo. I fori che costellano la facciata sono buche pontaie, usate dai costruttori medievali per alloggiare le travi in legno delle impalcature necessarie al cantiere.\nAll'interno, le stanze furono usate da molteplici magistrature che hanno amministrato la citt\u00e0 nei secoli. Oggi ospita il Museo Civico e l'amministrazione comunale senese. Nel corpo di sinistra, accanto alla Torre del Mangia, si trova il \"Cortile del podest\u00e0\", decorato da antichi stemmi, che fa anche da ingresso al palazzo e alla scalinata della torre.\nInterno del palazzo.\nL'interno del palazzo \u00e8 oggetto di decorazione fin dal Trecento, quando non era ancora stata completata l'architettura, quando il Governo dei Nove si assicur\u00f2 l'opera dei maggiori artisti del tempo per manifestare il proprio programma politico. Tale insieme di affreschi, opere di pittura e di scultura rappresenta cos\u00ec una delle testimonianze fondamentali dell'arte medievale oltre che un eccezionale documento della societ\u00e0 civile del Trecento.\nIl portale di destra immette in un atrio in cui si trovano bracciali con campanelle in bronzo, opera di Giacomo Cozzarelli proveniente dal Palazzo del Magnifico. Attraverso un vestibolo si arriva poi alla Sala delle Lupe, divisa in quattro campate, che deve il suo nome alle due \"Lupe\" trecentesche sulla parete di sinistra, opere lapidee consunte dal tempo; vi si trovano inoltre doccioni di gronda attribuiti a Giovanni Pisano e la statuetta del \"Mos\u00e9\" di Antonio Federighi. Nella parete destra della terza campata l'affresco con \"Santi e beati Pietro Alessandrino, Ambrogio Sansedoni e Andrea Gallerani\", di Sano di Pietro (1446). Attorno al vestibolo si aprono alcuni ambienti adibiti oggi a uffici, in cui si trovano varie opere d'arte. Ad esempio nella seconda sala destra si trova una \"Madonna col Bambino e san Giovannino\" del Riccio (1537) e affreschi seicenteschi nella volta; la terza era l'antica sede dell'ufficio della Biccherna (ufficio finanziario), decorata dall'affresco con l\"'Incoronazione della Vergine con i santi senesi Caterina e Bernardino\" di Sano di Pietro e Domenico di Bartolo (1445), realizzato sopra un'opera analoga di Lippo Vanni (1352 andata distrutta in un incendio), e da affreschi seicenteschi nella volta, oltre a un pancale intarsiato quattrocentesco. La quarta sala, Ufficio del Segretario Generale dell'odierno Comune, mostra un vigoroso affresco della \"Resurrezione\" del Sodoma (1535), proveniente dalla Sala delle Lupe. Sul lato opposto spiccano: la prima sala, la Cappella dei Nove, con affreschi dell'ambito di Simone Martini (\"Cristo benedicente con cherubini\" nella volta ed \"Evangelisti\" ai lati) appesantiti da ridipinture della seconda met\u00e0 del Trecento, e di Bartolo di Fredi (\"Beato Andrea Gallerani\", \"Sant'Antonio Abate\" e un'\"Annunciazione\" frammentaria, databili al 1370 circa); la terza sala, quella del Biado, con all'esterno, in alto a sinistra sul pilastri, un\"'Aquila imperiale\" del Sodoma e all'interno una grande \"Madonna della Misericordia con angeli e santi\" del Vecchietta (1457).\nDall'altro portale, attiguo alla Cappella di Piazza, si accede invece al Cortile del Podest\u00e0, completato nel 1325 e ripristinato all'inizio del Novecento; interamente in cotto, \u00e8 porticato su quattro lati, con grandi trifore a sesto acuto che vi si aprono al primo piano. La scala, che porta al primo piano, \u00e8 legata a un restauro del 1980. In un angolo si trovano i resti della \"Statua del Mangia\". Da qui si trova l'ingresso per salire alla torre.\nMuseo civico.\nIl Museo civico, allestito negli anni trenta del XX secolo, \u00e8 collocato al primo piano del palazzo e conserva numerosi capolavori dell'arte senese.\nQuadreria.\nLe prime quattro sale (dette \"della Quadreria\") espongono opere dei secoli XVI-XVIII, riordinate nel 1985. Sono opere soprattutto senesi, provenienti dalla collezione Spannocchi, tra le quali spicca la sinopia della \"Madonna col Bambino e santi\" del Sodoma, proveniente dalla Cappella di Piazza (1537-1539).\nSala del Risorgimento.\nLa \"Sala del Risorgimento\" che espone affreschi e sculture del XIX secolo. Alle pitture a soggetto storico risorgimentale lavorarono esclusivamente artisti toscani, per lo pi\u00f9 senesi: Pietro Aldi, Giorgio Bandini, Amos Cassioli, Alessandro Franchi, Cesare Maccari, Gaetano Marinelli e altri. Tra le sculture spiccano lavori di Enea Becheroni, Giovanni Dupr\u00e8, Emilio Gallori, Arnoldo Prunai, Tito Sarrocchi e altri.\nDa qui si accede alla porzione pi\u00f9 antica e prestigiosa del palazzo.\nSala di Balia.\nLa prima di queste sale, detta \"Sala dei Priori\" o \"Sala della Bal\u00eca\", \u00e8 divisa in due sezioni da un arco e completamente ricoperta da affreschi. Vi si vedono \"Sedici Virt\u00f9\" nelle volte, di Martino di Bartolomeo (1408), mentre alle pareti spicca il ciclo sulla \"Vita di papa Alessandro III\", papa senese, dipinti da Spinello Aretino e dal figlio Parri Spinelli (1407).\nLa porta lignea intarsiata \u00e8 opera di Domenico di Niccol\u00f2, mentre il banco ligneo con intagli e intarsi \u00e8 di Barna di Turino (1410). Dalla porta opposta all'ingresso si accede a una scalinata che porta ai piani superiori.\nSala dei Cardinali.\nLa Sala dei Cardinali, o Anticamera del Concistoro, ha le pareti decorate da vari affreschi tre-quattrocenteschi staccati, che provengono da pareti esterne o da altri locali del palazzo. Tra questi spicca, sopra la porta di ingresso, i \"Santi Caterina d'Alessandria, Giovanni Evangelista e Agostino con un devoto\" attribuiti ad Ambrogio Lorenzetti e gi\u00e0 sul portale d'ingresso alla Sala di Bal\u00eca. Sopra le altre due porte si trovano la \"Madonna col Bambino, Santa Caterina d'Alessandria e un altro santo con donatore\" e la sua sinopia, di anonimo pittore di fine Trecento.\nNella sala troviamo anche un \"San Paolo\" di Martino di Bartolomeo (ca. 1370), unico affresco originale della sala, e, sopra un pilastro, una \"Madonna col Bambino\" attribuito a Matteo di Giovanni (ca. 1470).\nUna vetrina al centro raccoglie alcuni cimeli dell'antica attivit\u00e0 del Comune, tra cui cofanetti intagliati e intarsiati, bossoli per votazioni e la picca del Capitano del Popolo.\nSala del Concistoro.\nAttraverso un pregiato portale marmoreo di Bernardo Rossellino (1446) si passa alla \"Sala del Concistoro\". Divenne la sala delle adunanze del Concistoro del Comune di Siena, da cui assunse anche il nome, a partire dalla seconda met\u00e0 del XVII secolo.\nSulle volte, si trovano affreschi allegorici di Domenico Beccafumi dedicati alle \"Virt\u00f9 pubbliche e alla loro pratica nell'antichit\u00e0\" (eseguiti con interruzioni dal 1529 al 1535). Le vicende degli uomini virtuosi dell'antichit\u00e0 greca e romana, tratte per lo pi\u00f9 da Valerio Massimo, si ricollegano tutte a tre valori fondamentali rappresentati al centro della volta: l'Amor patrio, la Giustizia e la \"Mutua Benevolenza\" (o Concordia).\nLe imposte lignee del portale, intarsiate, sono opera quattrocentesca attribuita a Domenico di Niccol\u00f2. Sopra la porta il \"Giudizio di Salomone\" \u00e8 una tela seicentesca attribuita a Luca Giordano, inserita in una cornice monumentale.\nVestibolo.\nDalla sala dei Cardinali si accede anche al Vestibolo e alla cosiddetta Anticappella, a loro volta comunicanti tra loro. Nel primo troviamo un affresco staccato dalla Loggia dei Nove, raffigurante la \"Madonna col Bambino\" di Ambrogio Lorenzetti (circa 1340) e la \"Lupa allattante due gemelli\", scultura dorata di Giovanni di Turino (1429-1430) proveniente dalla colonna all'ingresso del palazzo e recante sulla base gli stemmi della citt\u00e0, dei terzi e delle Compagnie militari dell'epoca.\nAnticappella e cappella di Palazzo.\nL'Anticappella \u00e8 affrescata da Taddeo di Bartolo (1415 circa), su temi mitologici e di storia romana; in una vetrina sono esposte oreficerie come la \"Rosa d'oro\" di Pio II, capolavoro di oreficeria eseguito da Simone da Firenze (1462), una pace databile al 1390 circa, dorata e smaltata e l'elmo del Capitano del Popolo, importante opera d'arte quattrocentesca. Da questo ambiente si accedere direttamente alla cappella.\nQuesto ambiente \u00e8 decorato pure da affreschi di Taddeo, raffiguranti scene della \"Vita della Vergine\", \"Santi\", \"Evangelisti\", \"Profeti\" e \"Virt\u00f9\" (dal 1407). La cancellata in ferro battuto e stagnato \u00e8 un'opera del 1437 dei senesi Giacomo di Giovanni e suo figlio Giovanni. Il ricco lampadario ligneo, intagliato e dorato, \u00e8 invece del 1435. L'altare venne disegnato dal Marrina, e conserva la tavola della \"Sacra Famiglia con san Leonardo\" del Sodoma (1530), qui trasferita dal Duomo nel XVII secolo. Il finissimo coro ligneo, intagliato e intarsiato, venne eseguito da Domenico di Niccol\u00f2 (1415-1428) e conta ventuno stalli che corrono lungo le pareti. Per quest'opera l'artista venne soprannominato \"dei Cori\".\nNei pressi dell'altare, si trova l'organo a canne, opera di Giovanni di Antonio detto \"il Piffaro\". Costruito tra il 1519 e il 1525, ha una cassa riccamente intagliata, con decorazioni di Giovanni di Pietro e Ghino d'Antonio. Lo strumento, a trasmissione integralmente meccanica originale, ha un'unica tastiera di 44 note (\"Do2\"-\"La5\" senza \"Do#2\") ed una pedaliera a leggio di 12 note costantemente unita al manuale. L'organo \u00e8 stato restaurato nel 1983 da Pier Paolo Donati. Di seguito, la sua disposizione fonica:\nSala del Mappamondo.\nLa sala pi\u00f9 grande e pi\u00f9 famosa \u00e8 la \"Sala del Mappamondo\", detta anche \"Sala del Consiglio\", che conserva due grandi affreschi: la \"Maest\u00e0\" di Simone Martini (1312-1315) e \"Guidoriccio da Fogliano all'assedio di Montemassi\", anch'esso di Simone Martini (1330). Sotto il Guidoriccio si trova l'affresco della \"Presa di un castello\" (forse di Giuncarico), opera attribuita non concordemente a Duccio di Buoninsegna, datata 1314, che ne fa la pi\u00f9 antica decorazione sicura del palazzo.\nSotto venne applicato successivamente da Ambrogio Lorenzetti il mappamondo girevole che diede nome alla sala, ormai perduto, anche se il perno e le impronte del suo movimento rotatorio sono ancora visibili sulla parete.\nSulla parete delle arcate, in alto, si vedono due grandi affreschi a monocromo sulle glorie militari di Siena: a sinistra la \"Vittoria dei senesi nella battaglia di Val di Chiana\", di Lippo di Vanni (1363) e a destra la \"Vittoria dei senesi sui fiorentini al Poggio Imperiale di Poggibonsi\" (avvenuta nei pressi di Poggibonsi l'8 settembre 1479) di Giovanni di Cristofano e Francesco d'Andrea (1480). Completano la decorazione della sala una galleria dei pi\u00f9 venerati santi senesi sui pilastri, da destra: i \"Beati Andrea Gallerani\" e \"Ambrogio Sansedoni\", di autore cinquecentesco, \"Santa Caterina da Siena\" del Vecchietta (1460), \"San Bernardino\" di Sano di Pietro (1450), il \"Beato Bernardo Tolomei\", fondatore degli Olivetani, del Sodoma (1533), \"Sant'Ansano\" e \"San Vittore\" del Sodoma (1530 circa).\nSala dei Nove (o Sala della Pace).\nAdiacente si trova l'altrettanto celebre e famosa \"Sala dei Nove\" (o \"Sala della Pace\"), dove Ambrogio Lorenzetti affresc\u00f2 le celeberrime scene degli \"Effetti del Buono e del Cattivo Governo\" (1338-1339): sebbene in parte danneggiati (soprattutto nella parete del \"Cattivo governo\"), rappresentano uno straordinario esempio di allegoria politica, il pi\u00f9 vasto ciclo profano del medioevo, con un'estesa raffigurazione del paesaggio. La grande composizione, di gusto allegorico-letterario, mostra le personificazioni di vari concetti astratti (coi nomi scritti in calce) e due paesaggi che rivelano gli effetti su una citt\u00e0 e sulle campagne dei buoni e cattivi governatori.\nSala dei Pilastri.\nSi accede infine alla Sala dei Pilastri che espone opere trecentesche e quattrocentesche per lo pi\u00f9 di artisti minori: la \"Croce dipinta\" di Massarello di Gilio (1306), i \"Santi Stefano, Maria Maddalena e Antonio Abate\" di Martino di Bartolomeo (1306), la \"Predica e miracolo di san Bernardino\", frammento di predella di Neroccio di Bartolomeo (1465 circa) e il rarissimo frammento di vetrata con un \"San Michele Arcangelo\" attribuito ad Ambrogio Lorenzetti.\nLa Loggia.\nDa una scala decorata dall'affresco di una \"Madonna\" di Neroccio di Bartolomeo Landi del 1481, si arriva a tre sale del secondo piano, dove un tempo erano esposti gli originali della Fonte Gaia di Jacopo della Quercia, oggi nel complesso museale di Santa Maria della Scala. Da qui si sale alla Loggia, retta da quattro pilastri, che ha una straordinaria vista sulla piazza del Mercato e sulla met\u00e0 sud della citt\u00e0.\nAltre sale al secondo piano.\nLa Sala del Capitano del Popolo \u00e8 oggi sede di riunione del Consiglio comunale, decorata da due tele di Amos Cassioli (\"Giuramento di Pontida\" e \"Provenzano Salvani nel campo di Siena\") e da lunette tardo-cinquecentesche con \"Storie senesi\".\nAltre sale mostrano la raccolta di stampe (opere di Jacques Callot e Stefano Della Bella), dipinti del Sei e Settecento, una galleria di ritratti di Senesi illustri, carte geografiche, documenti su Siena e il Palio, e infine una piccola raccolta di modelli in legno e gesso. Tra le decorazioni spiccano il \"Crocifisso\" ad affresco di Pietro di Giovanni d'Ambrogio (1446, nella prima sala) e un soffitto del 1680 (seconda sala).\nTerzo piano.\nL'ultimo piano, situato nel corpo centrale sopra le sale del Consiglio e delle Stampe, \u00e8 detto la \"Marcolina\".\nTeatro dei Rinnovati.\nIl Teatro Comunale dei Rinnovati era l'antica sala del Gran Consiglio della Repubblica, manomessa e adattata per la sua funzione attuale nel 1560, dopo la conquista fiorentina. Dopo ben due incendi il teatro fu ricomposto da Antonio Bibbiena nel 1753. In seguito sub\u00ec altri rimaneggiamenti e venne restaurato nel 1951.\nLa sala ha quattro ordini di palchi e un elegante boccascena."}
{"id": "77719", "revid": "2014155", "url": "https://it.wikipedia.org/wiki?curid=77719", "title": "Giovanni I Zimisce", "text": "Fu basileus dei romei dall'11 dicembre 969 fino alla sua morte.\nBiografia.\nBrillante generale sotto i regni di Costantino VII, Romano II e Niceforo II Foca, succedette a quest'ultimo dopo averlo assassinato, con la complicit\u00e0 dell'imperatrice Teofano, che era divenuta sua amante. Su pressione del patriarca Polieucte di Costantinopoli fu per\u00f2 costretto a mandare in esilio Teofano. Grazie a ci\u00f2, e grazie ad altre notevoli concessioni, ottenne infine l'appoggio del patriarca e pot\u00e9 essere incoronato imperatore.\nQuindi, per legittimare in qualche maniera la sua salita sul trono, decise di sposare la sorella di Romano II, Teodora. Associ\u00f2 poi al trono come co-imperatori i due figli di Romano, Basilio II e Costantino VIII\nGiovanni I fu un abile condottiero, che sconfisse i Bulgari e riconquist\u00f2 la Siria, caduta in mano agli Arabi per l'ennesima volta. Assicur\u00f2 inoltre la pace dell'Italia meridionale trattando con Ottone I, al cui figlio, Ottone II, dette in sposa una principessa bizantina, Teofano.\nLa sua campagna contro Svjatoslav I di Kiev appartiene alle pi\u00f9 splendide gesta della storia militare bizantina. Svjastolav era sceso in Bulgaria alla testa di un forte esercito e sembrava che i Bulgari stessero per allearsi con lui in una comune guerra contro Bisanzio. Falliti gli sforzi per giungere a una sistemazione pacifica, nell'aprile del 971 Zimisce pass\u00f3 all'azione, muovendo contro la capitale bulgara Preslav ed espugnandola dopo una breve, furiosa battaglia. Da Preslav, Zimisce si diresse a marce forzate verso la citt\u00e0 danubiana di Silistra (Durostorum), tra le cui mura Svjatoslav si era rifugiato. Silistra venne circondata e nello stesso tempo apparve sul Danubio la flotta bizantina con il terribile fuoco greco. I kieviti tentarono di resistere disperatamente, ma l'esercito bizantino respinse ogni loro tentativo di sortita. Alla fine di luglio del 971, quando l'ultimo tentativo di rompere l'assedio era fallito e i kieviti erano stati ricacciati dentro le mura della citt\u00e0 dopo una lotta di durezza senza precedenti, Svjatoslav si arrese a Zimisce, impegnandosi a sgombrare subito la Bulgaria e a non tornare mai pi\u00f9 nei Balcani. La grande vittoria di Zimisce rappresent\u00f2 per Bisanzio un doppio vantaggio: egli liberava l'impero da un avversario pericoloso, quale Svjatoslav aveva dimostrato di essere, e allo stesso tempo, poneva la Bulgaria sotto il dominio bizantino[2].\nNel 974 e 975 diresse due poderose spedizioni in Oriente contro I Fatimidi, che poco prima avevano stabilito il loro dominio in Egitto e stavano estendendo la loro potenza anche sul territorio dell'Asia anteriore. La spedizione del 975 ebbe il vero e proprio carattere di una crociata. A maggio di quell'anno gli si arrese Damasco e da l\u00ec Zimisce irruppe in Terra Santa, conquistando Tiberiade, Nazareth, Acri e infine Cesarea, la principale roccaforte degli Arabi. Non era ormai lontano da Gerusalemme, ma vide i pericoli che comportava un'ulteriore avanzata prematura e vi rinunci\u00f2. [3]\nAl ritorno a Costantinopoli dopo la trionfale campagna, cadde mortalmente malato. Pare si trattasse di tifo. Secondo altri fu avvelenato dal potente eunuco Basilio. Mor\u00ec il 10 gennaio del 976. Il suo glorioso regno si concluse cos\u00ec inaspettatamente dopo soli sei anni."}
{"id": "77720", "revid": "1543377", "url": "https://it.wikipedia.org/wiki?curid=77720", "title": "Programma Buran", "text": "Il Buran (, lett. \"tormenta\") fu un programma spaziale sovietico di spazioplano riutilizzabile, simile allo Space Shuttle della NASA. Il progetto inizi\u00f2 nel 1976, il primo volo di una navicella ebbe luogo nel 1984, ma il programma fu cancellato nel 1992 con il crollo dell'Unione Sovietica. Con i suoi 16,4 miliardi di rubli, fu il pi\u00f9 costoso e ambizioso programma spaziale dell'URSS.\nSviluppo.\nLo sviluppo del programma Buran inizi\u00f2 nei primi anni settanta come risposta al programma Space Shuttle. Mentre gli ingegneri sovietici erano orientati verso un veicolo piccolo e leggero con corpo aerodinamico, la leadership militare spinse a favore di una controparte dello Shuttle statunitense con ali a delta con l'obiettivo di mantenere una sostanziale parit\u00e0 strategica tra le due superpotenze. I politici e i militari sovietici erano infatti convinti che lo shuttle statunitense venisse usato per scopi bellici, quindi lo consideravano una potenziale minaccia agli esili equilibri della Guerra fredda.\nLa costruzione dei primi modelli di prova inizi\u00f2 nel 1980 e nel 1984 venne completato il primo tester a grandezza naturale OK-GLI. Il primo volo suborbitale di un modello in scala venne effettuato nel luglio 1984. Successivamente presero il volo altri cinque modelli in scala che con il modello a grandezza naturale effettuarono decine di voli di prova. Il 15 novembre 1988 il Buran 1.01, prima e unica navetta completata, part\u00ec da Bajkonur per il suo unico volo orbitale, senza equipaggio a bordo e durato appena 206 minuti, conclusosi con un perfetto atterraggio automatizzato.\nIl Buran fu il pi\u00f9 costoso e ambizioso programma spaziale dell'Unione Sovietica. Si consideri infatti che nel progetto furono impiegate - in modo diretto o indiretto - pi\u00f9 di 1 milione di persone in 1286 enti e aziende. Il costo totale del progetto si stima in circa 16,4 miliardi di rubli.\nNel 1992, la dissoluzione dell'Unione Sovietica caus\u00f2 la cancellazione del programma Buran e le navette allora in fase di assemblaggio vennero smantellate o semplicemente abbandonate. Il 12 maggio 2002 il crollo del soffitto dell'hangar a Bajkonur in cui era collocata caus\u00f2 la distruzione dell'unica navetta completa esistente.\nL'unico esemplare di Buran rimasto quasi integro \u00e8 il Buran 1.02, attualmente ricoverato a Bajkonur. Sono poi tuttora conservati diversi veicoli di prova, tra cui il tester statico OK-TVA, esposto nel parco fieristico VDNCh a Mosca, e il tester aereo OK-GLI, oggi al museo dello spazio di Spira, presso Francoforte sul Meno, dove fu trasportato nel 2008 con delle chiatte fluviali sul fiume Reno.\nPrincipali differenze tra i Buran e gli Space Shuttle.\nPoich\u00e9 il Buran debutt\u00f2 con alcuni anni di ritardo rispetto agli Space Shuttle statunitensi e data la notevole somiglianza tra le due navette, durante la Guerra Fredda si parl\u00f2 di possibile spionaggio da parte dei russi. In realt\u00e0, nonostante l'aerodinamica esterna risulti la stessa, internamente i sistemi vennero progettati e sviluppati separatamente.\nDati tecnici della classe Buran.\nAnalisi dei pesi\nDimensioni\nPropulsione"}
{"id": "77721", "revid": "125602920", "url": "https://it.wikipedia.org/wiki?curid=77721", "title": "Divisione Nazionale 1928-1929", "text": "La Divisione Nazionale 1928-1929 \u00e8 stata la 29\u00aa edizione della massima serie del campionato italiano di calcio, disputato tra il 30 settembre 1928 e il 7 luglio 1929 e concluso con la vittoria del , al suo secondo titolo. Si tratt\u00f2 dell'ultimo torneo strutturato su un meccanismo a gironi plurimi.\nCapocannoniere del torneo \u00e8 stato Gino Rossetti () con 36 reti.\nStagione.\nNovit\u00e0.\nVerso la Serie A.\nIl deciso attivismo di Leandro Arpinati al comando della FIGC partor\u00ec nell'estate del 1928 una novit\u00e0 che divenne tappa storica per il calcio italiano. Il mondo del pallone tricolore era infatti oramai pronto per dare una svolta che lo portasse ad assumere un'organizzazione simile a quella dei maestri inglesi; per raggiungere tale scopo, i continui cambiamenti di \"format\" del torneo dovevano terminare per sempre. Fu cos\u00ec decisa quella svolta che port\u00f2 all'introduzione anche in Italia della formula del \"girone unico\" all'inglese. Non trattavasi in realt\u00e0 di un'assoluta novit\u00e0, essendo gi\u00e0 stata sperimentata nella stagione 1909-1910; tuttavia fu quella un'esperienza estemporanea, subito travolta dall'elefantiaco ingrandimento del torneo.\nIl nuovo campionato 1928-1929 sarebbe stato quindi l'ultimo disputato con la formula dei due gironi, introdotta dalla carta di Viareggio nel 1926. Dalla stagione successiva, le grandi squadre sarebbero state riunite in un nuovo torneo, la Serie A, mentre le escluse avrebbero costituito l'altrettanto inedita Serie B.\nA tal fine, Arpinati decise unilateralmente l'allargamento \"una tantum\" di quello che a quel punto sarebbe stato l'ultimo torneo di Divisione Nazionale. Il piano iniziale di Arpinati per la creazione della Serie A e Serie B erano inizialmente i seguenti:\nArpinati in pratica aveva decretato l'allargamento della Divisione Nazionale da 20 a 24 squadre: con decreto federale furono ripescate quattro delle sei retrocesse del precedente torneo, fra cui la , societ\u00e0 destinata a dare con la un'adeguata visibilit\u00e0 alla Capitale. Oltre alla Lazio, furono ripescati anche Napoli, Livorno e Dominante. Queste 24 societ\u00e0 sarebbero state suddivise in due gironi da dodici: le prime quattro di ogni girone si sarebbero contese il titolo in un girone finale a 8 e si sarebbero qualificate direttamente al nuovo campionato di Serie A a girone unico, mentre le 16 escluse dal girone finale si sarebbero giocate la salvezza in un torneo di qualificazione, la Coppa CONI, che avrebbe messo in palio gli otto posti rimanenti per il primo campionato di Serie A a girone unico. Le otto escluse sarebbero finite nel nuovo campionato di Serie B insieme a 8 squadre di Prima Divisione.\nTuttavia, successivamente, Arpinati decise di allargare ulteriormente l'ultimo campionato di Divisione Nazionale. Con decreto del 28 giugno deliber\u00f2 che:\nRipesc\u00f2 quindi anche le due ultime classificate del campionato di Divisione Nazionale appena concluso (Verona e Reggiana) e vennero quindi promosse d'ufficio le seconde classificate dei quattro gironi della Prima Divisione appena conclusa, tra cui spiccavano due societ\u00e0 rappresentanti capoluoghi regionali, cio\u00e8 il e la nata appena due anni prima. A completare l'organico vennero iscritte d'ufficio la e la , con l'evidente obiettivo politico di inserire nel giro del grande calcio quei territori orientali annessi dall'Italia nel 1919 con la vittoria nella Grande Guerra, ma che fino a quel punto non erano riusciti a scalfire le gerarchie del consolidato calcio della Penisola. A dire il vero, la Fiumana fu ammessa soltanto poche settimane prima dell'inizio del campionato prendendo il posto della , inizialmente iscritta d'ufficio in Divisione Nazionale ma poi costretta dalle autorit\u00e0 fasciste a fondersi con l'Inter, formando la nuova societ\u00e0 dell'Ambrosiana.\nI due gironi da sedici squadre cos\u00ec costruiti avrebbero dunque avuto il duplice scopo sia di assegnare il titolo del 1929 - che per ovvi motivi di tempistica a quel punto non sarebbe stato disputato con un torneo conclusivo, bens\u00ec reintroducendo per un'ultima volta la finale (e per lo stesso motivo anche la Coppa CONI non fu disputata) -, sia quello di suddividere le societ\u00e0 in un raggruppamento d\"\u00e9lite\" e in uno cadetto per le stagioni a venire: in particolare, met\u00e0 delle societ\u00e0 avrebbero costituito la Serie A, quelle classificate tra la nona e la quattordicesima posizione la Serie B insieme alle quattro vincenti della Prima Divisione, mentre le ultime due classificate di ogni girone sarebbero state addirittura retrocesse in Prima Divisione.\nUna citazione a parte va fatta per la decisione, presa dall\"Ente Sportivo Provinciale Fascista\", di obbligare alla fusione la titolata Internazionale con la neopromossa (seppur d'ufficio) . Le due societ\u00e0, a quell'epoca al secondo e terzo posto dietro al nella graduatoria delle squadre milanesi per numero di scudetti vinti, furono costrette a unirsi in un nuovo soggetto dai colori biancorossi, l', la quale mantenne l'impianto societario della Milanese, con il gerarca Ernesto Torrusio alla presidenza (tornando poi l'anno successivo ai colori nerazzurri). Le motivazioni di tale atto vanno ricercate sia nel programma di riduzione e conseguente fascistizzazione delle squadre gi\u00e0 portato avanti dal regime in altre citt\u00e0, sia nella volont\u00e0 di ammettere una seconda societ\u00e0 giuliana (la Fiumana) nel massimo campionato, sia nel fatto che il vecchio nome dell' appariva ai fascisti totalmente loro avverso, in quanto richiamante quello di organizzazioni politiche ostili al fascismo stesso.\nFormula.\nDue gironi interregionali da 16 squadre ciascuno, le cui vincitrici disputano la finale per lo scudetto con partita e contropartita. Le societ\u00e0 posizionate entro l'ottava posizione di ciascun girone sono iscritte, per l'anno successivo, alla Serie A; le squadre piazzate dal nono al quattordicesimo posto vengono retrocesse in Serie B; le ultime rimaste sono relegate in terza serie. Successivamente anche le squadre none classificate saranno ammesse alla A, e le ultime alla B, allargando entrambi i tornei.\nAvvenimenti.\nL'ultimo campionato a gironi ebbe verdetti molto chiari e limpidi. Nei due raggruppamenti, la superiorit\u00e0 dei campioni in carica del e del Bologna fu indiscutibile nell'arco della stagione.\nI granata ebbero come unico avversario di spessore un rilanciato Milan che, con alcuni acquisti di valore, riusc\u00ec dopo lungo tempo a disputare un campionato all'altezza del suo blasone. Lo scontro diretto a San Siro sanc\u00ec il provvisorio aggancio dei rossoneri in testa alla classifica ma, alla lunga, la maggiore esperienza e il superiore tasso tecnico dei giocatori granata ebbero la meglio. Mentre i lombardi segnavano il passo, i piemontesi proseguirono spediti grazie ai gol dell'ormai consolidato \"Trio delle Meraviglie\" Libonatti-Baloncieri-Rossetti; un pareggio fra le due formazioni nel ritorno al Filadelfia fu sufficiente a garantire al Toro l'accesso in finale.\nDal canto loro, i felsinei dovettero guardarsi dalla . Le due avversarie pareggiarono il primo incontro diretto a Bologna, ma a quel punto i rossoblu iniziarono una strepitosa calvalcata di vittorie consecutive che si concluse solo nella gara di ritorno con la stessa Juve, quando per\u00f2 ormai il vantaggio accumulato dagli emiliani apparve, ed effettivamente fu, incolmabile; alla fine la fu anche raggiunta dal .\nNeanche la corsa per accedere al nuovo campionato di Serie A ebbe grande storia: fra le dodici squadre ammesse d'ufficio dalla FIGC, solo il riusc\u00ec a occupare uno dei sedici posti disponibili per il nuovo massimo torneo del calcio italiano. Fra le squadre destinate a scendere in B si segnal\u00f2 il , campione d'Italia 1914. Gli unici verdetti rimasti in sospeso riguardarono i piazzamenti di e terminate appaiate all'ultimo posto disponibile per la A; tale \"ex aequo\" spinse la FIGC a optare per un'ulteriore deroga alle regole da essa stessa precedentemente stabilite e, allo spareggio svoltosi a Milano e terminato in parit\u00e0, non segu\u00ec alcuna ripetizione della gara poich\u00e9 si scelse un allargarmento a 18 squadre per la costituenda Serie A, ammettendo cos\u00ec entrambe le formazioni, oltre alla nona nell'altro raggruppamento. La FIGC cerc\u00f2 cos\u00ec di dare rappresentanza alle regioni \"deboli\" del calcio italiano, ovvero il Mezzogiorno e la Venezia Giulia da solo un decennio annessa al Regno, e a cascata evit\u00f2 alla di sprofondare in terza serie ingrandendo anche la Serie B.\nVi fu infine da segnalare, alla fine di questa stagione, la prima partecipazione italiana ad un trofeo internazionale, la Coppa Mitropa, pi\u00f9 popolarmente definita \"Coppa Europa\". Poich\u00e9 le date della nuova competizione si sovrapposero in parte a quelle delle finali del campionato, la FIGC scelse le due rappresentanti tricolori tra le vincitrici di due partite da disputarsi fra le seconde classificate dei gironi e due blasonate ex vincitrici del campionato: se la ebbe la meglio sull', non fu cos\u00ec per il che, per sua sfortuna, dopo due pareggi fu eliminato dal Genova 1893 a causa di un avverso lancio della monetina.\nL'ultima finale nella storia del campionato italiano fu dunque disputata fra i campioni uscenti granata e i rossobl\u00f9 emiliani. Nell'andata, a Bologna, i felsinei si imposero grazie al gol del capitano Giuseppe Della Valle e alla doppietta di Angelo Schiavio, mentre i piemontesi non riuscirono ad andare oltre la rete della bandiera siglata verso lo scadere dall'oriundo Julio Libonatti. Nel ritorno, al Filadelfia, la squadra scudettata segn\u00f2 nel secondo tempo ancora con Libonatti. Grazie al regolamento, che prevedeva di calcolare unicamente gli esiti delle partite senza riguardo alla semplice conta dei gol segnati, il riusc\u00ec a pareggiare la serie, guadagnandosi uno spareggio che la Federazione fiss\u00f2 per la settimana successiva a Roma.\nAllo stadio Nazionale del PNF di Roma l'incontro fu molto acceso. Dopo un primo tempo a reti inviolate, all'inizio della ripresa il direttore di gara Albino Carraro espulse il calciatore del Bologna Alfredo Pitto e poi, con una decisione apparsa discutibile, il torinese Antonio Janni e il bolognese Giuseppe Martelli, protagonisti di uno scontro di gioco violento ma fortuito. La svolta dell'incontro si verific\u00f2 all'82', quando anche il Torino era rimasto in nove uomini per l'infortunio di Luciano Vezzani: l'attaccante del Bologna Giuseppe Muzzioli, infatti, riusc\u00ec a battere il portiere avversario Vincenzo Bosia; il risultato non cambi\u00f2 pi\u00f9 e i felsinei poterono festeggiare il secondo scudetto della loro storia. I granata, tuttavia, presentarono richiesta di annullamento dell'incontro a causa di una presunta scorrettezza compiuta dal calciatore rossobl\u00f9 Martelli: egli infatti rientr\u00f2 in campo, dopo essersi ripreso dallo scontro con Janni e apparentemente ignaro di essere stato espulso, continuando a giocare per il tempo di un'azione, fino a che l'arbitro se ne accorse e lo riallontan\u00f2. Lo stesso Carraro, intervistato in merito, afferm\u00f2 comunque che secondo lui non vi fu un'infrazione del regolamento. In data 10 luglio 1929, il Direttorio Divisioni Superiori, per voce del presidente Ottorino Barassi, respinse il reclamo del Torino per vizio di procedura e conferm\u00f2 il risultato dello spareggio.\nGirone A.\nClassifica finale.\nLegenda:\nRegolamento:\nNote:\nGirone B.\nClassifica finale.\nLegenda:\nRegolamento:\nNote:\nQualificazioni alla Coppa dell'Europa Centrale.\nL'Italia fu invitata ad aderire alla Coppa dell'Europa Centrale, giunta alla sua terza edizione, ma le lungaggini organizzative del campionato avrebbero sovrapposto le finali col primo turno della coppa. La FIGC pens\u00f2 dunque di iscrivere d'ufficio, a torneo non ancora concluso, le probabili seconde classificate, peraltro le quotate Juventus e Milan; ma per evitare accuse di favoritismo decise di far loro giocare un turno qualificatorio \"ad hoc\" contro le altre due squadre metropolitane pi\u00f9 blasonate del tempo, Inter e Genoa, in modo da avere una forte rappresentanza italiana all'esordio nella coppa.\nSpareggi.\nQualificazione alla Serie A (non omologata).\nMalgrado il risultato di parit\u00e0, lo spareggio non fu ripetuto in seguito alla decisione della FIGC di allargare il numero delle squadre ammesse alla Serie A, permettendo a Lazio e Napoli di partecipare alla massima serie in modo da ottenere una pi\u00f9 ampia rappresentanza dell\u2019Italia centro-meridionale.\nFinali nazionali.\nStatistiche.\nIndividuali.\nClassifica marcatori.\nDurante il campionato fu messa a segno una quadripletta da Attila Sallustro nella partita Napoli-Reggiana 6-2."}
{"id": "77724", "revid": "2036605", "url": "https://it.wikipedia.org/wiki?curid=77724", "title": "Giovanni III Vatatze", "text": "Pur titolato \"Basileus dei Romei\", Giovanni III Vatatze regn\u00f2 effettivamente sull'Impero di Nicea uno degli stati creati dopo lo smembramento dell'Impero bizantino seguito alla quarta crociata, e quello che, per estensione e prestigio, rivendicava il ruolo di erede diretto del regno greco. Facilitato dalla debolezza in cui versavano gli stati confinanti, il sovrano raddoppi\u00f2 l'estensione dei suoi domini, trasformando il piccolo stato anatolico da lui retto in una grande potenza. Ebbe inoltre il merito di porre le basi per la successiva riconquista di Costantinopoli e il ripristino dell'unit\u00e0 territoriale dell'Impero bizantino.\nConsiderato uno dei pi\u00f9 grandi imperatori della storia bizantina, Giovanni III Vatatze miglior\u00f2 l'amministrazione della giustizia e combatt\u00e9 gli abusi dei funzionari sulla popolazione. Tent\u00f2 inoltre di affrancare il suo stato dalla supremazia delle citt\u00e0 italiane, dando il via a una produzione economica autosufficiente.\nBiografia.\nOrigini familiari.\nGiovanni nacque nel 1192 a Didymoteicho da Basilio Ducas Vatatze, gi\u00e0 \"domestikos\" d'Oriente, e da Angelina Angelo, nipote di Teodora, ultimogenita di Alessio I Comneno. I Vatatze erano una famiglia di proprietari terrieri traci di recente nobilt\u00e0, imparentata con i Ducas e le ultime due famiglie imperiali: gli Angeli e i Lascaris. Ad appena nove anni di et\u00e0 il Vatatze fu testimone della quarta crociata, spedizione fortemente voluta e dirottata sul Bosforo dalla Repubblica di Venezia di Enrico Dandolo; dopo diversi mesi d'assedio la citt\u00e0 capitol\u00f2, venendo occupata dai Latini. Dopo la caduta di Costantinopoli Giovanni si trasfer\u00ec a Nicea, sede della corte bizantina in esilio di Teodoro I, dove ottenne, grazie all'intercessione di uno zio, il favore del \"basileus\" e il titolo di \"protovestiarios\". Nel 1212 spos\u00f2 Irene Lascaris, figlia primogenita dell'imperatore, il quale, non avendo altri eredi, lo adott\u00f2 come suo successore. Dieci anni dopo, alla morte di Teodoro I, Giovanni ascese al trono e fu incoronato dal patriarca Manuele I Caritopulo.\nRegno (1222-1254).\nPur continuando a mantenere il titolo di imperatore bizantino, Giovanni III eredit\u00f2 dal suocero e predecessore, Teodoro I, la reggenza dell'Impero di Nicea, che comprendeva solo una piccola porzione dell'antico Impero bizantino corrispondente pressappoco agli antichi themi dell'Anatolikon, Optimaton e Thrakesion in Anatolia. Parte della Bitinia e l'intera Troade erano ancora nelle mani dei Latini, i quali controllavano l'intera costa meridionale del Mar di Marmara, da Gallipoli a Nicomedia, oltre alle isole del Mar Egeo, dalle quali avrebbero potuto facilmente bloccare le citt\u00e0 controllate da Nicea; inoltre, l'intera costa meridionale era ormai irrimediabilmente perduta in favore dei Turchi Selgiuchidi e del Regno della Piccola Armenia. \nIn ogni caso, nonostante la ridotta estensione territoriale, Teodoro I aveva lasciato in eredit\u00e0 al successore tre fattori decisivi: una situazione economica in netto miglioramento, un apparato burocratico efficiente, tale da garantire un capillare controllo del territorio, e un sistema di rapporti diplomatici in cui tutti i principali rivali di Nicea, l'Impero latino d'Oriente, il Despotato d'Epiro, l'Impero Bulgaro, il Sultanato di Rum e l'impero di Trebisonda avevano una pari forza militare e soprattutto erano in aspro conflitto tra di loro. \nGuerra civile.\nL'ascesa al trono di Giovanni, tuttavia, non fu scevra da contrasti: infatti, poco dopo l'incoronazione due fratelli di Teodoro I, Alessio e Isacco Lascaris, fuggirono alla corte di Roberto di Courtenay, imperatore latino di Costantinopoli, con l'aiuto del quale iniziarono ad armare un esercito per deporre il Vatatze. Le sorti del conflitto, agli inizi piuttosto equilibrate, volsero definitivamente in favore di Giovanni nel 1224, quando l'esercito dell'imperatore, a Poimaneon, inflisse una durissima sconfitta all'esercito latino, riuscendo anche a catturare i due pretendenti. Nella pace che segu\u00ec, l'imperatore Roberto fu costretto a cedere tutti i territori che possedeva in Asia Minore (Troade e Bitinia) con la sola eccezione della citt\u00e0 di Nicomedia e la costa fronteggiante Costantinopoli. \nLa conquista della costa del Mar di Marmara permise all'imperatore di ricostruire una flotta grazie alla quale pot\u00e9 conquistare le isole di Lesbo, Chio, Samo e Ikaria e costringere il signore greco di Rodi, Leone Gabala, a sottomettersi all'impero. Ottenuti tali successi, Giovanni si trasfer\u00ec alla localit\u00e0 costiera di Lampsaco in modo da controllare da vicino lo stretto dei Dardanelli; pochi mesi dopo, approfittando di una rivolta antilatina, invi\u00f2 un distaccamento che occup\u00f2 Adrianopoli e diverse citt\u00e0 della Tracia. \nLa conquista di Adrianopoli, tuttavia, impensier\u00ec non poco il Despota d'Epiro, Teodoro I il quale, non contento dell'occupazione della Tessaglia e di Tessalonica, invi\u00f2 un esercito, che sottomise diverse citt\u00e0 della Tracia e costrinse le truppe di Nicea a sgomberare dalle fortezze appena inglobate. Impossibilitato per il momento a espandersi a nord, Giovanni III decise di attaccare i Turchi del Sultanato di Rum riuscendo a sconfiggerli e, in tal modo, a consolidare il confine orientale.\nTra Epiroti e Bulgari.\nNel 1228 mor\u00ec a Costantinopoli l'imperatore Roberto di Courtenay, privo di figli, cui successe l'undicenne fratello Baldovino II. Temendo un possibile attacco del Vatatze, la nobilt\u00e0 latina affid\u00f2 la reggenza al sovrano bulgaro Ivan Asen II, l'unico che avesse un potere sufficiente a contrastare l'avanzata nicena e che progettava di far sposare la figlia Elena al regnante minorenne. La concessione della reggenza al sovrano di Tarnovo dimostr\u00f2 che l'impero sorto dopo la quarta crociata era ormai stremato e ridotto ai soli territori di Costantinopoli e della Tracia, privo ormai di una qualunque possibilit\u00e0 di rinascita. Approfittando di ci\u00f2 i Bulgari e il Despotato d'Epiro raggiunsero un accordo di alleanza in base al quale, sostanzialmente, cercarono di estromettere l'Impero di Nicea dall'Europa. L'accordo, per\u00f2, ebbe vita assai breve in quanto la politica espansionistica di Teodoro d'Epiro e in particolare la sua ambizione di conquistare l'antica capitale bizantina, indussero lo zar bulgaro Ivan Asen a rinnegare gli accordi e a dichiarare guerra: poco tempo dopo, nella Battaglia di Klokotnica, l'esercito bulgaro, pur di gran lunga inferiore di numero, annient\u00f2 quello epirota; Teodoro I cadde in mano nemica e fu costretto a cedere gran parte delle sue conquiste, mentre a Tessalonica i Bulgari imposero come vassallo Manuele Ducas, fratello del despota prigioniero.\nNel frattempo, approfittando della guerra, i Latini, sotto la guida di Giovanni di Brienne, suocero di Federico II di Svevia e reggente dell'impero in nome e per conto del minorenne Baldovino II, ripresero Adrianopoli. Timoroso di una reazione dei Latini, nel 1233, l'Asen inizi\u00f2 trattative con l'Impero di Nicea, che si conclusero solo dopo tre anni: la Bulgaria tronc\u00f2 i rapporti con la chiesa cattolica e ottenne il riconoscimento di un patriarcato autocefalo a Tarnovo, ma in cambio dovette sottomettersi all'autorit\u00e0 religiosa del patriarcato di Nicea, dipendente dallo stesso Vatatze. L'alleanza, firmata nella Gallipoli appena occupata dai niceni, fu saldata con le nozze, avvenute a Lampsaco, tra Teodoro, figlio di Giovanni III, ed Elena, colei che pochi anni prima si era progettato di far sposare all'imperatore latino.\nDopo le nozze, anche Ivan Asen dichiar\u00f2 guerra ai Latini: la Tracia settentrionale fu conquistata dai Bulgari; Giovanni III subito dopo pose sotto assedio la stessa Costantinopoli, costringendo il giovane imperatore Baldovino II alla fuga in Occidente. In ogni caso, l'abilit\u00e0 militare di Giovanni di Brienne e il sostegno della flotta veneziana permisero alla citt\u00e0 di resistere al tentativo di presa. \nL'anno seguente l'attacco fu ripetuto ma, Ivan Asen, temendo la cresciuta potenza di Nicea e il pericolo che sarebbe derivato dalla caduta di Costantinopoli, decise di rinnegare l'alleanza, iniziando ad attaccare le posizioni che Giovanni III aveva acquisito in Tracia. Il Vatatze si trov\u00f2, dunque, a dover sostenere un doppio fronte: uno bulgaro e uno latino.\nTemendo di non riuscire a sostenere un cos\u00ec forte peso, l'imperatore decise di rinunciare all'assalto diretto a Costantinopoli. Si limit\u00f2 a sottoporre la citt\u00e0 a un blocco commerciale continuo e concentr\u00f2 tutte le sue forze nella lotta contro i bulgari. Il conflitto tra Bulgaria e Nicea dur\u00f2 due anni: Ivan Asen II assedi\u00f2 diverse piazzeforti di Nicea, in particolare Tzurullon, ma non ottenne alcun successo. Inoltre lo scoppio di un'epidemia che falcidi\u00f2 l'esercito lo costrinse ad accettare la pace.\nConquista di Tessalonica.\nDopo la pace tra niceni e la Bulgaria, la situazione in Grecia divenne ancor pi\u00f9 fluida con la morte di Ivan Asen II poich\u00e9 permise al Despotato d'Epiro, retto da Michele II, figlio naturale di Michele I, di riottenere una completa autonomia e di riprendere le ambizioni imperiali che erano state del suo predecessore. \nGiovanni III, tuttavia, decise di reagire: nel 1245, approfittando anche della crisi del regno bulgaro che in quegli anni era impegnato ad affrontare le invasioni mongoliche, riprese l'intera Tracia, conquist\u00f2 le citt\u00e0 di Serres, Skopje, Kjustendil, Pelagonia e l'intera Macedonia. L'anno seguente, approfittando anche delle lotte dinastiche insite tra il despota d'Epiro e i signori di Tessalonica Giovanni e Demetrio Ducas, conquist\u00f2 la citt\u00e0, insediandovi come suo vicario Andronico Paleologo, padre del futuro imperatore Michele VIII. \nIn un primo momento, Michele II accett\u00f2 il fatto compiuto e, nel 1249, negozi\u00f2 un'alleanza con Nicea, sposando la nipote dell'imperatore Giovanni col suo erede. Due anni dopo, per\u00f2, sobillato dal vecchio Teodoro I, con un voltafaccia, ritratt\u00f2 gli accordi e invase la Macedonia con lo scopo di conquistare Tessalonica. Il Vatatze non si fece cogliere alla sprovvista: conquist\u00f2 la Tessaglia e la citt\u00e0 di Prilep, costringendo Michele II a riconoscersi vassallo in cambio della restituzione del titolo di despota.\nRapporti con l'Occidente.\nTra le preoccupazioni principali dell'imperatore vi fu il riavvicinamento con l'omologo tedesco, Federico II, che nel 1236 aveva appoggiato l'assedio di Costantinopoli da parte dei niceni e aveva fatto pressioni su papa Gregorio IX affinch\u00e9 annullasse la crociata contro i bizantini. Riconoscente dell'appoggio imperiale, Giovanni III support\u00f2 attivamente l'imperatore nella sua lotta contro il pontefice e, nel 1244, spos\u00f2 la figlia naturale di Federico II, Costanza; il complesso cerimoniale seguito durante il fidanzamento e il conseguente matrimonio \u00e8 riportato in una poesia del \"chartophylax\" Nicola Irenico.\nIn ogni caso, l'alleanza tra l'impero germanico e Nicea non port\u00f2 alcun beneficio per il secondo, se non il ripristino di cordiali rapporti di vicinato con le monarchie dell'Occidente; viceversa, riacutizz\u00f2 i contrasti con il papato. Infatti, dopo alcuni brevi ed effimeri contatti tra la Chiesa cattolica, guidata da papa Innocenzo IV, e quella orientale, guidata dal patriarca Manuele II nel tentativo di risolvere le divergenze teologiche e soprattutto politiche, fu proprio la vicinanza tra Giovanni III e Federico II uno dei motivi che indussero la Santa Sede a interrompere le trattative prima ancora che fossero sostanzialmente discusse le questioni teologiche in merito alla clausola del \"filioque\" e del purgatorio (entrambe non riconosciute dalla chiesa ortodossa). \nDopo la morte dell'imperatore germanico ripresero le trattative per sanare lo scisma d'Oriente. Il pontefice aveva infatti compreso che la conservazione dell'Impero latino, ormai nella fase pi\u00f9 decadente, fosse molto meno utile di un'unione ecclesiastica con il mondo ortodosso. Ma quando le parti risultarono vicine a un accordo e Giovanni III pronto a riconoscere come capo assoluto della chiesa cristiana il papa, nuovi contrasti teologici in Oriente fecero interrompere le trattative, poi del tutto abbandonate con le morti quasi simultanee dell'imperatore, di Innocenzo IV e del patriarca Manuele II.\nRapporti con il Sultanato di Rum.\nDurante il regno di Giovanni III le provincie anatoliche dell'Impero di Nicea godettero di un periodo di tranquillit\u00e0, dal momento che le relazioni diplomatiche del Vatatze con il Sultanato di Rum furono sostanzialmente pacifiche. I rapporti tra lo stato greco e il regno musulmano furono ancor pi\u00f9 stretti a seguito della minaccia mongola: infatti Giovanni III, nel 1242, abbandon\u00f2 la spedizione in Tracia per accorrere in Anatolia, disponendo l'invio di aiuti al sultano Kaykhusraw II. Due anni dopo, per\u00f2, le forze del sovrano musulmano furono annientate nella battaglia di K\u00f6se Da\u011f; i Selgiuchidi, sconfitti, furono costretti a divenire vassalli di \u00d6g\u00f6dei Khan, e anche il Vatatze dovette pagare un tributo onde evitare eventuali scorrerie o vere e proprie invasioni. Giovanni III ottenne per\u00f2 molti pi\u00f9 benefici che svantaggi dall'invasione tartara; non solo non dovette pi\u00f9 vedersi da una pericolosa minaccia militare a oriente, poich\u00e9 i mongoli erano distratti da problemi di natura maggiore, ma economicamente ottenne importanti guadagni dall'esportazione di materiali che in territorio musulmano non si producevano pi\u00f9 a causa dei saccheggi.\nMorte.\nTuttavia, pi\u00f9 vicino che mai alla riconquista dei territori perduti dai bizantini durante la quarta crociata, Giovanni III mor\u00ec il 3 novembre 1254, all'et\u00e0 di sessantadue anni di epilessia, male da cui era affetto sin dalla giovent\u00f9; gli succedette al trono il figlio Teodoro II Lascaris, il quale ne raccolse l'eredit\u00e0 politica, legislativa e culturale.\nPolitica interna e cultura.\nSebbene all'inizio del suo regno Giovanni III fu costretto a reprimere diversi movimenti autonomistici come quello di Manuele Maurozome e la ribellione di Andronico e Isacco Nestongo, la sua politica interna fu estremamente proficua: istitu\u00ec un saldo apparato amministrativo, miglior\u00f2 la riscossione delle imposte e limit\u00f2 l'influenza economica e politica della nobilt\u00e0; in campo economico, protesse la produzione agricola e artigianale, sostenne il commercio locale, limit\u00f2 i privilegi commerciali concessi ai mercanti occidentali; infine, riorganizz\u00f2 l'esercito, prese misure per garantire la coesistenza armoniosa dello Stato con la Chiesa e fu un attivo mecenate delle arti e della cultura. \nEconomia e societ\u00e0.\nIn campo amministrativo, l'imperatore garant\u00ec una discreta autonomia ai funzionari pi\u00f9 periferici, ma mostr\u00f2 al tempo stesso una particolare attenzione alla limitazione degli abusi delle autorit\u00e0 e assicur\u00f2 una corretta e imparziale amministrazione della giustizia; inoltre, allo scopo di limitare l'influenza delle pi\u00f9 importanti famiglie nobiliari, assicur\u00f2 cariche pubbliche alla piccola nobilt\u00e0 militare e perfino a persone appartenenti al ceto mercantile. \nIn materia economica, cerc\u00f2 di raggiungere l'autosufficienza: limit\u00f2 l'importazione di beni di lusso occidentali, condusse un censimento e cerc\u00f2 di garantire una migliore ripartizione dei terreni, anche tramite l'esproprio di beni mobili e immobili appartenenti ai pi\u00f9 grandi proprietari terrieri, e incoraggi\u00f2 la produzione agricola e artigianale, anche mediante una forte campagna propagandistica avente lo scopo di promuovere la nascita di iniziative economiche locali e di scoraggiare l'acquisto di prodotti esteri. Tale politica economica, pu\u00f2 essere compendiata dall'episodio della \"corona di uova\": l'imperatore aveva infatti adibito un proprio podere all'avicoltura e con il ricavato della vendita delle uova aveva comprato una corona di perle e pietre preziose alla moglie; con tale corona, in pratica, egli intendeva dileggiare la tendenza all'ostentazione e allo sperpero tipiche dell'aristocrazia bizantina. \nPersona estremamente frugale, Giovanni III ridusse le spese di corte, garant\u00ec sussidi contro lo sfruttamento dei pi\u00f9 poveri ed emise una legislazione ampia contro i reati amministrativi. Con un \"novellae\", infatti, proib\u00ec l'appropriazione indebita, in quel periodo largamente praticata da toparchi e signorotti locali. Tramite questa serie di provvedimenti rafforz\u00f2 la struttura imperiale, sino a farla rivaleggiare con l'eccelsa macchina amministrativa esistente durante il periodo dei Comneni. \nAnche in campo culturale, l'imperatore fu estremamente attivo: patrocin\u00f2 la fondazione di numerose scuole e biblioteche, favor\u00ec l'insegnamento delle scienze e incoraggi\u00f2 gli studi. Interessato alla raccolta e alla copia dei manoscritti, protesse gli studi dello studioso Niceforo Blemmide al quale affid\u00f2 l'educazione del suo stesso figlio, Teodoro, e con l'ausilio del Blemmide e dei suoi discepoli, istitu\u00ec centri di formazione e universit\u00e0. \nIn materia ecclesiastica, pubblic\u00f2 una legge contro le interferenze laiche nelle nomine ecclesiastiche, garant\u00ec generose donazioni ai monasteri e ne fece costruire di nuovi; diede inoltre il via a un imponente programma di progettazione di edifici religiosi per soddisfare le necessit\u00e0 della popolazione. Proprio da quest'ultima fu anche chiamato \"Padre dei Greci\" in quanto, nella sua corrispondenza con la Santa Sede, scrisse che, sebbene portasse il titolo di Imperatore dei Romani, i suoi sudditi erano i soli e unici eredi di Costantino I.\nEsercito.\nQuanto alle forze armate, l'imperatore cerc\u00f2 di affiancare al nucleo composto da mercenari professionisti (in prevalenza latini, organizzati nel \"latinikon\") truppe di leva indigene: concesse numerose pronoie di dimensioni medie o ridotte in modo da aumentare gli effettivi della fanteria e al contempo evitare che gli appezzamenti troppo ampi potessero creare eccessive concentrazioni di interessi, restaur\u00f2 numerose fortezze e ampli\u00f2 le mura difensive di Nicea e Smirne, e permise l'insediamento di popoli stranieri, principalmente Cumani, nelle regioni di confine della Tracia, della Macedonia e della Frigia, in cambio dei loro servizi militari nella cavalleria (\"skythikon\"). \nNon va trascurato, infine, il ruolo della flotta, che fu essenziale per l'annessione di diverse isole dell'Egeo, in particolare Rodi, e soprattutto come corpo di sostegno alle campagne terrestri in Macedonia, a Tessalonica.\nCultura sotto Giovanni III.\nDurante il regno di Giovanni III, caratterizzato dalla costante presenza di eventi bellici di diverso tipo, si ebbe tuttavia un impulso allo sviluppo della poesia e della letteratura greco-bizantina. Il sovrano fond\u00f2 biblioteche in tutto l'impero, accogliendo e affidando l'educazione del proprio unico figlio ed erede, Teodoro, al celebre erudito e studioso Niceforo Blemmide, la cui autobiografia illustra con chiarezza il rapporto vigente tra lo Stato bizantino e la Chiesa nel XIII secolo. Patrocin\u00f2 la produzione dello storico Giorgio Acropolita, cui confer\u00ec la carica di \"mega logoteta\" (\u03bc\u03ad\u03b3\u03b1\u03c2 \u03bb\u03bf\u03b3\u03bf\u03b8\u03ad\u03c4\u03b7\u03c2, \"gran ragioniere\"). Giovanni III spinse inoltre affinch\u00e9 nell'impero si diffondessero gli istituti di istruzione superiore, desiderando che la conoscenza si diffondesse anche tra gli strati pi\u00f9 bassi della popolazione e finanziando la realizzazione di cronache miniate.\nGiudizio storico.\nGiovanni III, pur non giungendo al suo obiettivo di riconquistare Costantinopoli, pose comunque le basi per la restaurazione dell'Impero bizantino, che verr\u00e0 realizzata poi da Michele VIII Paleologo nel 1261. Raddoppi\u00f2 il territorio di Nicea, garant\u00ec un periodo d'oro per l'economia e la societ\u00e0 e riform\u00f2 l'esercito. Le fonti dell'epoca elogiarono unanimi tanto la politica tanto le qualit\u00e0 eccezionali dell'imperatore; poeti come Nicola Irenico, storici come Giorgio Acropolita (che compose l'orazione funebre di Giovanni III) o Niceforo Gregora, misero in grande evidenza le virt\u00f9 dell'imperatore e ne esaltarono lo stile di vita frugale.\nCanonizzazione.\nPer la sua piet\u00e0 religiosa, la sua dedizione ai pi\u00f9 poveri e i suoi altissimi meriti politici e militari, Giovanni Vatatze fu canonizzato come santo durante il regno di Andronico II, nei primi anni del '300, circa cinquant'anni dopo la sua morte. Da allora \u00e8 celebrato annualmente il 4 novembre nella chiesa di Magnesia, da lui edificata, e nella reggia di Ninfeo, dove mor\u00ec. Il suo culto, inoltre, si diffuse rapidamente in tutta l'Asia Minore bizantina, sopravvivendo sino in epoca moderna nella metropoli di Efeso, importante citt\u00e0 dell'alto-medievale thema di Thrakesion. Dal 2010, presso Didymoteicho, citt\u00e0 natale di Giovanni III, viene organizzato dal metropolita locale il festival \"Vatatzeia\", dedicato al sovrano.\nFamiglia.\nGiovanni III spos\u00f2 in prime nozze, verso il 1212, Irene Lascarina (\u2020 1239), figlia del suo predecessore Teodoro I, dalla quale ebbe Teodoro (1221-1258), che gli succedette come imperatore. Poich\u00e9 dopo la nascita del primogenito l'imperatrice cadde da cavallo, fu impossibilitata dal dargli altri figli, ritirandosi in convento col nome di Eugenia. Nel 1244 Giovanni III contrasse matrimonio con Costanza di Svevia (1230-1307), detta anche Anna, figlia dell'imperatore Federico II e di Bianca Lancia (1210-1246), dalla quale non ebbe tuttavia figli."}
{"id": "77729", "revid": "1714743", "url": "https://it.wikipedia.org/wiki?curid=77729", "title": "Giovanni V Paleologo", "text": "Fu basileus dei Romei dal 1341 al 1376 e poi dal 1379 fino alla sua morte.\nBiografia.\nGiovanni V Paleologo era figlio primogenito di Andronico III Paleologo e Anna di Savoia.\nLa guerra civile.\nIl 15 giugno 1341 mor\u00ec Andronico III e Giovanni eredit\u00f2 il trono all'et\u00e0 di nove anni, in un clima di guerra civile fra l'imperatrice Anna di Savoia e il reggente Giovanni VI Cantacuzeno.\nNel 1347 Giovanni Cantacuzeno riusc\u00ec a prendere il controllo dell'impero bizantino associandosi al trono e tenendolo fino al 1355, anno in cui Giovanni V riusc\u00ec ad allontanare dal potere lui e suo figlio Matteo.\nIl periodo di regno di Giovanni segn\u00f2 il crollo definitivo dell'impero bizantino. Durante la guerra civile la regione balcanica venne perduta a vantaggio del regno di Serbia, che vide l'espansione dei propri territori sotto la guida di Stefano Uro\u0161 IV Du\u0161an; inoltre, nel 1354, i turchi conquistarono Gallipoli ottenendo cos\u00ec il controllo dello stretto dei Dardanelli e facendone la pi\u00f9 importante testa di ponte per le loro future conquiste nei Balcani.\nSubito dopo, infatti, essi iniziarono la loro espansione in Tracia fino ad arrivare a conquistare Adrianopoli. Lo spostamento della capitale turca ad Adrianopoli nel 1365 minacci\u00f2 direttamente Costantinopoli.\nI viaggi in Occidente.\nNei primi mesi del 1366 Giovanni V decise di recarsi in Occidente, per chiedere aiuti contro gli ottomani, visto che questi si facevano sempre pi\u00f9 minacciosi. Giovanni lasci\u00f2 il governo momentaneo dell'impero al figlio Andronico IV Paleologo, futuro erede al trono, e port\u00f2 con s\u00e9 i figli Manuele e Michele. Le sue richieste d'aiuto non furono ascoltate, visto che la religione dell'impero bizantino era ortodossa, cos\u00ec egli dovette fare ritorno in patria, ma passando per il regno di Bulgaria, fu fatto prigioniero insieme ai suoi figli. I tre furono liberati nella primavera del 1367, grazie all'intervento di Amedeo VI di Savoia, cugino di Giovanni.\nSuccessivamente Giovanni nomin\u00f2 Manuele despota di Tessalonica, la seconda citt\u00e0 per importanza dell'impero.\nNel 1369 Giovanni inizi\u00f2 un nuovo viaggio in Occidente. Nel maggio 1370, egli fu a Venezia, dove doveva riscattare i gioielli della corona, consegnati ai veneziani nel 1343 da sua madre Anna di Savoia, in cambio di 30.000 ducati. Non avendo per\u00f2 denaro per riscattare i gioielli, Giovanni fece una generosa proposta alla repubblica di Venezia: avrebbe dato l'isola di Tenedo, che controllava l'ingresso allo stretto dell'Ellesponto, in cambio dei gioielli, di 25.000 ducati e di 6 navi da guerra. Il doge Andrea Contarini accett\u00f2 senza esitazione, ma Andronico IV, che intanto governava l'impero in vece del padre, con l'appoggio dei genovesi si rifiut\u00f2 di consegnare l'isola ai veneziani. Questi ultimi non diedero quindi nessun ducato a Giovanni, che non aveva pi\u00f9 denaro per pagarsi il ritorno a Costantinopoli e quindi era come prigioniero dei veneziani.\nAndronico non fece nulla per liberare il padre ma Manuele raccolse il denaro necessario e, nonostante le difficolt\u00e0 procurate dalla neve, riusc\u00ec ad attraversare velocemente la via Egnazia e giunse a Venezia. Finalmente, nel marzo 1371, Giovanni era di nuovo libero.\nVassallo del sultano.\nNel 1373 Giovanni fu costretto a diventare vassallo del sultano Murad I e nel maggio dello stesso anno dovette andare a combattere insieme al sultano in Asia Minore. Andronico, contrario alla sottomissione del padre a Murad, si ribell\u00f2 ad entrambi, ma la sua rivolta fu soffocata ed egli fu incarcerato nella torre Anema, diseredato e semi accecato insieme al figlio Giovanni VII, che era ancora un bambino. Giovanni fece chiamare Manuele da Tessalonica, arriv\u00f2 a Costantinopoli il 25 settembre e fu incoronato coimperatore.\nLa rivolta di Andronico IV.\nNel 1376 i genovesi fecero evadere di prigione Andronico, che si present\u00f2 a Murad chiedendo truppe per prendere Costantinopoli: in cambio egli avrebbe concesso ai turchi Gallipoli. Murad accett\u00f2 di buon grado, cos\u00ec Andronico assalt\u00f2 subito la capitale, difesa da Giovanni e Manuele che infine si dovettero arrendere. Andronico li fece rinchiudere con tutta la famiglia imperiale nella torre Anema.\nNel 1379 la famiglia imperiale riusc\u00ec a liberarsi e si rifugi\u00f2 a Crisopoli, ove era accampato Murad. Manuele promise a quest'ultimo che se li avesse aiutati a riconquistare il potere, avrebbero aumentato il tributo da versare a lui e gli avrebbero consegnato la citt\u00e0 di Filadelfia, ultima citt\u00e0 bizantina in Asia Minore. Murad accett\u00f2 il patto e diede un esercito a Manuele e Giovanni che inoltre furono appoggiati dai veneziani, desiderosi di togliere il potere al filogenovese Andronico, e per questo fornirono una piccola flotta a Manuele ed a Giovanni. Il 1\u00ba luglio 1379 Manuele e Giovanni entrarono da vincitori a Costantinopoli, mentre Andronico scapp\u00f2 a Galata, colonia genovese. La guerra civile si protrasse fino all'aprile 1380 quando finalmente le due parti si accordarono e Andronico sarebbe tornato ad essere l'erede al trono. Ma questo accordo toglieva a Manuele il diritto al trono ed egli non la prese bene: nonostante fosse sempre stato fedele al padre, non riusciva pi\u00f9 a sopportare il disfattismo ed il malgoverno del padre. Si rifiut\u00f2 quindi di riconoscere agli ottomani il dominio balcanico, che il padre aveva concesso.\nLa caduta di Tessalonica.\nNell'autunno 1382 Manuele torn\u00f2 a ricoprire la carica di despota di Tessalonica e nell'ottobre 1383 gli ottomani iniziarono ad assediare la citt\u00e0. Nel giugno 1385 Andronico mor\u00ec e Manuele tornava ad essere l'erede al trono dell'impero bizantino. Manuele il 6 aprile 1387 part\u00ec per Lesbo e Tessalonica si consegn\u00f2 agli ottomani il 9 aprile.\nManuele dovette riconoscere di essersi sbagliato nei confronti del padre e cerc\u00f2 la riconciliazione, visto che la politica pacifista con i turchi si era rivelata giusta ma Giovanni lo obblig\u00f2, come penitenza, ad andare in esilio nell'isola di Lesbo per quasi due anni. Il 31 marzo 1390 Giovanni fece tornare Manuele a Costantinopoli.\nLa ribellione di Giovanni VII e la morte.\nNella notte del 13 aprile Giovanni VII Paleologo, figlio di Andronico IV, a capo di alcune truppe ottomane fornite dal nuovo sultano Bajazet I, detronizz\u00f2 Giovanni V. Ma l'imperatore non fugg\u00ec da Costantinopoli ed insieme al figlio Manuele ed a coloro che gli erano fedeli, si barric\u00f2 nella torre della Porta Aurea, dove si prepar\u00f2 a resistere all'assedio del nipote. Dopo un po' di tempo Manuele fu mandato dal padre in cerca d'aiuto. Questi trov\u00f2 in aiuto cinque galee, con le quali arriv\u00f2 a Costantinopoli il 25 agosto. Il 17 settembre Giovanni V ordin\u00f2 a i suoi uomini di uscire dalla torre silenziosamente, per compiere un'imboscata agli uomini del nipote. Quest'ultimo fu preso alla sprovvista e fu costretto a fuggire dalla capitale. Dopo questa vittoria l'imperatore Giovanni V insieme a suo figlio Manuele, ed ai suoi fidati, torn\u00f2 trionfante verso il palazzo delle Blacherne. Ma la vittoria di Giovanni V su Giovanni VII fece infuriare il sultano Bajazet I, che ordin\u00f2 a Manuele e a Giovanni VII di accompagnarlo nella sua nuova campagna militare.\nIl 16 febbraio 1391 Giovanni V mor\u00ec di gotta e gli succedette il figlio Manuele II Paleologo.\nMatrimonio e discendenza.\nGiovanni spos\u00f2 Elena Cantacuzena, figlia di Giovanni VI Cantacuzeno e di Irene Asanina, dalla quale ebbe numerosi figli, tra i quali:"}
{"id": "77731", "revid": "15756", "url": "https://it.wikipedia.org/wiki?curid=77731", "title": "Rimedi fitoterapici", "text": "Questa lista contiene un elenco di rimedi fitoterapici associati a una indicazione come da tradizione fitoterapica e medicina popolare.\nCon \"indicazioni\" si intende (in gergo medico) il campo di impiego terapeutico di un determinato farmaco (ad esempio l'aspirina \u00e8 un anaflogistico).\nIn fitoterapia si usano i termini \"droga\" e \"rimedio\" al posto di \"farmaco\". Droga \u00e8 inteso (nel vecchio senso della parola di farmacisti, speziali e erboristi) come \"pianta preparata a fungere come rimedio\".\nLe indicazioni per le droghe vegetali sono pi\u00f9 complesse che per farmaci sintetici: una droga vegetale contiene al solito un largo spettro di sostanze terapeuticamente attive (e con questo anche diversi impieghi, indicazioni), mentre un farmaco sintetico al solito \u00e8 una sostanza e ha una o due indicazioni.\nDalla pianta vivente al rimedio (farmaco).\nUna pianta o una droga diventa un rimedio o un farmaco tramite preparazione galenica, eseguito:\nLa ricetta medica descrive in modo inconfondibile gli ingredienti, la preparazione e l'applicazione di un rimedio o farmaco. Ricette mediche individuali (non confezionate, che bisogna preparare per uno specifico cliente) si chiamano anche ricette magistrali.\nIndicazioni fitoterapiche.\nSono elencate in ordine alfabetico alcune indicazioni.\nAstringenti.\nUn astringente \u00e8 una sostanza che attenua le funzioni dei tessuti.\nAstringenti a tannini.\nL'astringenza \u00e8 data dalla presenza di tannini, che astringono la superficie della pelle e delle mucose, formando una sottile membrana. Utilizzati per la coagulazione della sanguinazione capillare, per le escrezioni plasmatiche (siero) e la guarigione di ferite. Sono nello stesso tempo dei germostatici.\n\"Controindicazioni\"\nNella maggior parte dei casi assumere subito dopo i pasti principali. In alcuni casi di infiammazione gastrica l'utilizzo a breve termine lontano o prima dei pasti \u00e8 giustificato. Non usare a lungo termine (4-6 settimane di seguito).\nAstringenti a resine.\nL'astringenza in questo caso \u00e8 data dalla presenza di resine, gommoresine, oleogommoresine. Le piante a resina sono generalmente antimicrobiche, stimolanti della leucocitosi locale, astringenti, rubefacenti.\nAlteranti.\nUn alterante \u00e8 una sostanza che modifica i processi riparazione e nutrizione dei tessuti.\nChiamati nella medicina tradizionale anche \"depuratori ematici\".\nHanno la reputazione di restaurare \"sane funzioni corporee\", di promuovere la vitalit\u00e0 e la salute senza ulteriormente specificare in che cosa ci\u00f2 consiste.\nAmara.\nGli amara aumentano la secrezione gastrica (prima dei pasti) e tonificano il sistema digestivo. Una parte sono anche ottimi epatici.\nGli amari possono risultare utili anche in casi di disturbi non direttamente gastrointestinali:\nAnalgesici.\nUn analgesico, o antidolorifico, attenua o elimina la sensibilit\u00e0 al dolore.\nIl dolore pu\u00f2 essere causato da tanti meccanismi e la sua elaborazione e percezione cosciente \u00e8 soggetta a dei processi complicatissimi. Per fare un esempio: un dolore provocato da un processo infiammatorio pu\u00f2 sparire con un anaflogistico (antinfiammatorio) o l'esaurimento dell'infiammazione, perch\u00e9 non c'\u00e8 pi\u00f9 la causa, mentre un dolore spastico, nevralgico, \"metabolico\", \u2026 non risponde minimamente alla stessa sostanza. Per questo motivo ci sono innumerevoli fitorimedi con la reputazione di avere effetti analgesici, ma quasi nessuno \"funziona\" per tutti tipi di dolori.\nI \"veri\" analgesici possono essere cos\u00ec categorizzati:\nGli analgesici \"indiretti\" possono essere caratterizzati a seconda delle loro azioni:\nCi sono molte altre specializzazioni che richiedono capacit\u00e0 terapeutiche non da poco per poter affrontare il disturbo con criterio.\nAntielmintici.\nUn antielmintico \u00e8 una sostanza che uccide o facilita l'espulsione di parassiti intestinali: chenopodio, tanacetum, carota, aglio, seme di zucca (cucurbita).\nAntiasmatici.\nGli antiasmatici sono utilizzati come rimedi palliativi contro attacchi di asma. In fitoterapia si usano degli spasmolitici per la muscolatura bronchiale come:\ncombinati ev. con degli antiallergici (antistaminici):\nAnticatarrali.\nGli anticatarrali sostengono il corpo nel liberarsi da un'esagerata formazione di secrezione mucotica tramite diversi meccanismi:\nTanti oli eterici legati a degli oli (nigella, calendula, \u2026) e usati come inalazione sono fortemente anticatarrali sia per alcune forme allergiche sia per quelle infettive (secondo la loro composizione).\nAntidiabetici.\nUn antidiabetico \u00e8 una sostanza che previene o cura il diabete, o che \u00e8 utilizzata come coadiuvante in casi di \"diabetes mellitus II\" di senescenza.\nIpocolesterolomizzanti.\nSono quelle piante medicinali che permetto di tenere sotto controllo i livelli plasmatici di colesterolo. Attualmente il mercato offre una vasta gamma di prodotti che vantano di possedere questa propriet\u00e0, addirittura si possono trovare degli yogurt a cui vengono attribuite queste propriet\u00e0.\nVediamo nel dettaglio quali sono i rimedi pi\u00f9 conosciuti e le loro propriet\u00e0\npolicosanoli, estratti dalla canna da zucchero.\nAntidiarroici.\nUn antidiarroico \u00e8 una sostanza che elimina o attenua la diarrea.\nLa diarrea non \u00e8 una malattia, bens\u00ec una reazione intestinale a:\nL'antidiarroico pu\u00f2 essere quindi solo una misura palliativa finch\u00e9 l'organismo stesso o il terapista ha potuto rimediare alla causa a monte.\nLa diarrea disturba anzitutto e immediatamente l'equilibrio idro-elettrolitico (acqua e sali) di tutto l'organismo.\nFra gli antidiarroici \"naturali\" si citano:\nAntiemetici.\nUn antiemetico \u00e8 una sostanza che previene o elimina la nausea e il vomito. Ad esempio:\nAntipertensivi.\nUn antipertensivo \u00e8 una sostanza che contrasta, con vari meccanismi, l'aumento patologico della pressione arteriosa.\nIn forme miti o come complementari ai farmaci sintetici nella fitoterapia si usano:\nAnaflogistici.\nUn anaflogistico attenua o elimina una infiammazione. In fitoterapia si utilizzano:\nAntipiretici.\nUn antipiretico \u00e8 una sostanza che abbassa la febbre. In questo senso tutti i diaforetici sono anche antipiretici, perch\u00e9 l'aumentata sudorazione abbassa la temperatura corporea.\nUn altro tipo di antipiretici invece influisce sulla regolazione della temperatura a livello del sistema nervoso centrale. Sostanze del genere sono contenute in alcune droghe come la Cort. Chinae succirubrae (chinina) e la Hb. Lobeliae inflatae.\nIn omeopatia sono ritenuti antipiretici globuli di: Belladonna 5CH, Ferrum phosphoricum 7CH e Aconitum 5CH.\nAntitossivi.\nGli antitossivi mitigano la tosse attraverso diversi meccanismi:\ngli antitossivi sono di solito preparati composti dalle sostanze sopramenzionate secondo il caso individuale.\nAromatici.\nGli aromatici sono sostanze con dei forti gusti e odori perch\u00e9 contengono oli eterici. Essi vengono usati anche per migliorare i gusti e gli odori di altre sostanze.\nfanno parte di questo gruppo. Hanno spesso delle propriet\u00e0 antisettiche e promuovono le secrezioni e la motilit\u00e0 gastrointestinale (tonificanti digestivi).\nInteressando inoltre l'olfatto, direttamente connesso con il sistema limbico, influiscono in modo potente (e inconscio) sulle emozioni, gli umori e gli stati d'animo, ci\u00f2 che viene largamente sfruttato nell'aromaterapia con gli:\nAssolutamente da rispettare sono i sottilissimi dosaggi e le simpatie e avversit\u00e0 individuali, proprio perch\u00e9 si tratta di meccanismi non volontariamente controllabili. Esempio: usare l'aglio per una persona che lo detesta o nelle dosi individualmente esagerate \u00e8 molto malsano (perch\u00e9 organicamente stressante), malgrado le sue propriet\u00e0 \"antisclerotiche\".\nBattericidi.\nI battericidi inibiscono la proliferazione dei batteri, in parte direttamente perch\u00e9 sono citotossici, in parte tramite la stimolazione della difesa immunitaria come per esempio\nPraticamente tutti gli oli essenziali e tutte le sostanze astringenti sono battericidi o antisettici dermici e mucotici.\nCardiotonici.\nI cardiotonici aumentano la forza cardiaca e sono spesso diuretici:\nVisto che possono avere degli effetti notevoli, \u00e8 meglio lasciare all'esperto l'applicazione e il dosaggio.\nCarminativi.\nUn carminativo \u00e8 una sostanza utilizzata per favorire e regolare l'espulsione dei gas intestinali (flatulenza):\nSono in genere sostanze ricche di oli essenziali che calmano lo stomaco e nel medesimo tempo aumentano la peristalsi e sopprimono i processi di putrefazione intestinale (non solo scomodi ma anche \"malsani\" per via della produzione di alcol metilico nell'intestino).\nColagoghi.\nUn colagogo facilita l'evacuazione delle vie biliari.\nSono sostanze che aumentano la produzione di bile da parte del fegato e stimolano altre funzioni epatiche:\nDiaforetici.\nI diaforetici aumentano la sudorazione:\nSono usati in malattie infettive e infiammazioni croniche e specialmente come antipiretici.\nDiuretici.\nI diuretici aumentano l'escrezione urinaria tramite diversi meccanismi.\nEsempi di erbe diuretiche \"miti\" e quindi poco critiche sono:\nPer un uso specifico medio-forte servono:\nPer l'uso duraturo come diuretico \u00e8 meno rischiosa la\nEmmenagoghi.\nGli emmenagoghi promuovono le mestruazioni.\nVisto che i motivi per i disturbi mestruali di questo tipo possono essere molteplici (ad esempio nella gravidanza) \u00e8 meglio lasciare all'esperto questo campo, perch\u00e9 molte erbe ivi impiegate influiscono notevolmente sul funzionamento ormonale con notevoli effetti collaterali o possono essere abortive se applicate dilettantisticamente.\nEmollienti.\nGli emollienti ammorbidiscono il derma e/o la mucosa:\nEmostatici.\nGli emostatici sono astringenti che applicati esternamente aiutano a fermare delle piccole emorragie superficiali dermatiche e mucotiche\nPer quanto riguarda gli emostatici sistemici (emorragie interne):\n\u00e8 meglio lasciare all'esperto.\nEmetici.\nGli emetici provocano il vomito. Le erbe coinvolte sono da usare in dosi non prive di effetti collaterali potenzialmente nocivi. Lo sciroppo di Ipecacuana \u00e8 in uso per provocare il vomito in caso di intossicazioni.\nEpatici.\nGli epatici regolano le attivit\u00e0 metaboliche del fegato, promuovono la proliferazione del tessuto epatico e regolano la produzione biliare.\nEspettoranti.\nGli espettoranti aumentano la produzione di muco:\nPer tossi \"secche\" :\nSciolgono il muco abbassando la sua viscosit\u00e0:\nIl timo presenta anche una spiccata azione disinfettante dovuta alla presenza di timolo.\nI semi di lino e la fecola di patate sono utilizzati per preparare cataplasmi, posti sui polmoni o le zone della schiena in cui \u00e8 depositato il catarro, lo sciolgono guarendo la bronchite acuta e cronica.\nIl cataplasma si prepara facendo bollire l'ingrediente e stiepidendolo in acqua fredda. A una temperatura intorno ai 38 gradi (non bollente, per non ustionare) si pone su una garza e quindi non a contatto diretto con la pelle. Era un rimedio diffuso contro le bronchiti ai primi del Novecento.\nGermostatici.\nQuasi tutti gli olii essenziali hanno delle dirette capacit\u00e0 germostatiche o germicide.\nOgni olio \u00e8 specifico su uno o diversi dei seguenti tipi di germi:\nLe bibliografie degli oli essenziali documentano una piccola parte delle indicazioni specifiche (perch\u00e9 di oli sono tanti e di germi ancora di pi\u00f9).\nIpnogoghi.\nGli ipnotici sono sostanze che inducono il sonno (direttamente o tramite sedazione centrale o meccanismi distensivi) come:\nGalattagoghi.\nI galattagoghi inducono la produzione del latte materno (si ipotizza la stimolazione di ossitocina):\nLitagoghi.\nI litagoghi hanno la fama di inibire la formazione di calcoli renali e urinari:\nGli effetti reali sono comunque discutibili.\nLassativi, purghe.\nLassativi e purghe rimediano la stitichezza promuovendo lo svuotamento degli intestini tramite diversi meccanismi:\nMucillaginosi.\nI mucillaginosi promuovono la produzione di muco sulle mucose (maggiormente dell'apparato digestivo). Sono erbe che contengono alte dosi di sostanze mucotiche come:\nDi solito non vengono assorbite dall'intestino (polisaccaridi indigeribili).\nNervinotonici.\nI nervinotonici tonificano una parte del sistema nervoso vegetativo (simpatico o parasimpatico) o del sistema nervoso centrale in modo:\ntonificano o in un senso sedativo oppure in quello stimolante*:\nOssitocinergici.\nInducono le doglie prima del parto:\nRubefacenti.\nStimolano la pelle (derma) irritandola leggermente, provocando dei riflessi nervosi e un'irrorazione locale aumentata:\nSedativi.\nInfluiscono sul sistema nervoso e/o sul sistema ormonale in modo calmante:\nSpasmolitici.\nGli spasmolitici sciolgono o allentano il tono muscolare soprattutto dei muscoli lisci:\nSialagoghi.\nPromuovono la salivazione: amari come:\nPungenti come:\nStimolanti.\nStimolano le diverse funzioni organiche. Gruppo di piante e spezie non molto specifico come ad esempio:\nSpesso si chiamano anche tonici o tonificanti.\nTonificanti, tonici.\nCe ne sono innumerevoli, perch\u00e9 ognuno tonifica qualcosa. Meglio ricorrere a una funzione o un organo specifico (cuore, circolazione, fegato, stomaco, \u2026).\nVirostatici.\nI virostatici inibiscono la proliferazione virale:\nVulnerari.\nOvvero cicatrizzanti o che promuovono la guarigione e la cicatrizzazione delle ferite:\nLa maggior parte delle piante astringenti facilita i processi di cicatrizzazione."}
{"id": "77732", "revid": "15756", "url": "https://it.wikipedia.org/wiki?curid=77732", "title": "Giovanni VII Paleologo", "text": "Fu usurpatore del trono dei basileus, per cinque mesi del 1390.\nBiografia.\nGiovanni VII era figlio del basileus Andronico IV Paleologo, nel 1383 fu nominato dal padre coimperatore, nonostante dipendessero dagli ottomani. Quando il padre mor\u00ec nel 1385 Giovanni VII prese il suo posto come pretendente al trono dei basileis.\nGiovanni VII nel 1390 si mise in contatto col sultano ottomano Bajazet I, per chiedergli dei soldati, per potersi cos\u00ec impadronire del trono. Bajazet I decise di aiutare l'usurpatore bizantino, fornendogli un piccolo contingente di soldati con cui, la notte del 13 aprile del 1390, Andronico detronizz\u00f2 per la seconda volta il nonno Giovanni V Paleologo. Giovanni V non fugg\u00ec da Costantinopoli, ma insieme al figlio Manuele II Paleologo, e coloro che gli erano fedeli si barric\u00f2 nella torre della Porta Aurea, dove si prepar\u00f2 a resistere all'assedio del nipote. Dopo un po' di tempo Manuele II fu mandato dal padre Giovanni V in cerca d'aiuto; trov\u00f2 in aiuto della causa del padre cinque galee con cui arriv\u00f2 a Costantinopoli il 25 agosto dello stesso anno. Il 17 settembre Giovanni V ordin\u00f2 a i suoi uomini di uscire dalla torre silenziosamente, per compiere un'imboscata agli uomini del nipote Giovanni VII. Quest'ultimo fu preso alla sprovvista e fu costretto a fuggire dalla capitale.\nDopo questa vittoria l'imperatore Giovanni V insieme a suo figlio Manuele II, ed ai suoi uomini fidati, torn\u00f2 trionfante verso il palazzo delle Blacherne. Ma la vittoria di Giovanni V su Giovanni VII fece infuriare il sultano Bajazet I, che ordin\u00f2 a Manuele II e a Giovanni VII di accompagnarlo nella sua nuova campagna militare. I due furono poi ancora richiamati nell'autunno dello stesso anno, a partecipare insieme all'assedio di Filadelfia. La citt\u00e0 di Filadelfia fu conquistata dagli ottomani, e il paradosso \u00e8 che i due imperatori bizantini furono direttamente coinvolti nella conquista dell'ultimo bastione in Asia minore dell'impero bizantino, fra tutte le umiliazioni che l'impero bizantino aveva ricevuto nella sua storia, certamente questa era quella pi\u00f9 grande.\nTra l'inverno del 1393-94, il sultano Bajazet I decise di eliminare i suoi vassalli cristiani: il suo piano era quello di convocarli tutti a Serres, dove era accampato con il suo esercito, e di farli assassinare. Quindi egli convoc\u00f2 il basileus Manuele II, Teodoro I Paleologo (despota della Morea dal 1382 fino al 24 giugno 1407), Costantino Draga\u0161 (cognato di Manuele II), Giovanni VII, e il re dei Serbi Stefano III Lazaravic. Ognuno arriv\u00f2 per conto suo, ciascuno ignaro della presenza degli altri; quando si ritrovarono tutti insieme sotto la stessa tenda, capirono che il sultano voleva eliminarli. Per loro fortuna Bajazet I aveva cambiato idea, e quindi non voleva pi\u00f9 assassinarli: si limit\u00f2 a raccomandare ai suoi vassalli di ricordare quali erano i loro doveri nei suoi confronti, ricordando loro che qualsiasi disobbedienza nei suoi confronti sarebbe equivalsa ad una dichiarazione di guerra. Detto questo, li conged\u00f2.\nNel 1399 Manuele II part\u00ec per l'occidente alla disperata ricerca d'aiuto contro gli ottomani, che stavano assediando Costantinopoli e lasci\u00f2 il comando dell'impero, stranamente, nelle mani del nipote Giovanni VII, facendo riparare la moglie, Elena Draga\u0161 e i due figli ancora bambini, Giovanni Paleologo, futuro imperatore, e Teodoro II Paleologo, futuro despota della Morea, a Mistra, capitale del despotato della Morea. Il 9 giugno del 1403, Manuele II torn\u00f2 dal suo viaggio in Europa occidentale, e sbarc\u00f2 a Gallipoli, dove ad attenderlo vi era Giovanni VII, che era giunto fino a l\u00e0 a cavallo, per ridare il potere nelle mani dello zio Manuele II. Nello stesso anno Manuele II nomin\u00f2 il nipote Giovanni VII despota di Tessalonica. Il 22 settembre del 1408 Giovanni VII mor\u00ec all'et\u00e0 di trentasette anni, preceduto dal figlio, Andronico V Paleologo, morto nel 1407, a soli sette anni. Giovanni VII Paleologo, rimase durante tutta la sua vita al centro di numerosi intrighi di palazzo.\nFamiglia.\nGiovanni VII aveva sposato Eugenia Gattilusio (poi chiamata Irene), e da questo matrimonio nacque un figlio, Andronico V Paleologo, coimperatore nel 1403."}
{"id": "77735", "revid": "454575", "url": "https://it.wikipedia.org/wiki?curid=77735", "title": "Ostpolitik", "text": "Con il termine Ostpolitik \nsi definisce la politica di normalizzazione dei rapporti con la Repubblica Democratica Tedesca (DDR) e con gli altri paesi del blocco orientale perseguita da parte di Willy Brandt, cancelliere della Repubblica Federale Tedesca, a partire dall'inizio degli anni settanta e per la quale Brandt ottenne il Premio Nobel per la Pace nel 1971.\nProdromi all'Ostpolitik.\nLa Germania, uscita sconfitta dalla seconda guerra mondiale, si ritrovava a essere sotto il controllo delle quattro potenze vincitrici e subiva mutilazioni territoriali che avevano comportato flussi migratori verso la nuova Germania provenienti da territori storicamente abitati da Tedeschi, quali i Sudeti, la Prussia e la Pomerania. Dalle decisioni prese alla Conferenza di Jalta del febbraio 1945 e alla Conferenza di Potsdam del luglio dello stesso anno discendevano alcune questioni che avrebbero condizionato le scelte di politica estera della Germania:\nLe libere elezioni generali vennero, tuttavia, presto accantonate a seguito dei risultati delle elezioni per Berlino del 1947. In quell'occasione, l'Unione Sovietica prov\u00f2 in ogni modo a trovare un accordo tra socialdemocratici e comunisti, ma i risultati furono vani, dal momento che il Partito Socialista Unificato di Germania (SED) riusc\u00ec a conquistare solo il 20% dei voti, mentre i socialdemocratici filo-occidentali il 40%. Questa competizione parziale rendeva evidente agli occhi dei dirigenti sovietici che, in caso di libere elezioni, la Germania avrebbe gravitato verso l'Occidente, sancendo il ritorno del problema tedesco.\nQuesti eventi influenzarono direttamente la possibilit\u00e0 di mantenere fede alla promessa della costituzione di uno Stato unitario per i tedeschi; nel dicembre del 1947, il Piano Byrnes fall\u00ec e i due blocchi cominciarono a seguire la propria via per trattare con i territori sotto il loro controllo. Con la creazione della Repubblica Federale di Germania e per reazione della Repubblica Democratica Tedesca si vengono ad affermare due entit\u00e0 reclamanti contemporaneamente il diritto di rappresentanza dell'intero popolo tedesco.\nNella Repubblica Federale di Germania si afferm\u00f2 la dottrina Hallstein, che imponeva un rigido ancoraggio del governo di Bonn al mondo occidentale nella speranza di una soluzione alla questione tedesca.\nLa politica del movimento.\nLa politica di Konrad Adenauer aveva portato scarsi risultati su questo versante e con la crisi di Berlino del 1958-1961, che avrebbe condotto all'erezione del Muro, divenne evidente il fallimento della politica sin qui condotta. Con la caduta di Adenauer comincia a farsi strada l'idea di un riorientamento della politica estera tedesca verso i Paesi dell'Est.\nA partire dal 1963, la dirigenza cristiano-democratica inizia un lento percorso di revisione della politica di Adenauer, con il primo e il secondo Governo di Ludwig Erhard. \u00c8 in questo periodo che inizia una lenta e silenziosa penetrazione economica dei mercati dell'Est che porteranno allo stabilimento di missioni commerciali in Romania e Polonia nel 1963 e in Ungheria e Bulgaria nel 1964. Questa politica venne in seguito definita \"politica del movimento\" dal momento che rispetto alla precedente politica sembrava che potesse apportare qualche cambiamento alla situazione congelata e all'immobilismo delle organizzazioni occidentali dettato dal containment.\nLa graduale politica del movimento continu\u00f2 sotto l'esperienza della Grande coalizione del 1966-1969, con un governo guidato dal conservatore Kiesinger con Willy Brandt agli Esteri. Bench\u00e9 inseritosi nel solco di Erhard, Kiesinger era contrario a qualsiasi maggiore concessione alla Repubblica Democratica Tedesca; ciononostante, sotto il suo Governo e grazie all'opera personale di Willy Brandt, la Repubblica Federale di Germania apr\u00ec una missione commerciale in Cecoslovacchia e riallacci\u00f2 relazioni diplomatiche con Bulgaria e Jugoslavia. Da parte di ampi settori della CDU e dei circoli degli immigrati dai Sudeti, stabilitisi in prevalenza in Baviera, vi furono forti resistenze a questi accordi, in particolare quello con la Cecoslovacchia, dal momento che si andava a riconoscere il Governo di Praga come legittimo interlocutore. La Primavera di Praga, tuttavia, pose fine a questo periodo di accorto avvicinamento ai Paesi dell'Est.\nIl Governo Brandt.\nNonostante queste opposizioni, Brandt nel 1969 riesce a vincere le elezioni e a formare un governo in alleanza con il piccolo partito liberale, scalzando la CDU dal governo. Brandt propone ufficialmente la Ostpolitik, bollando come illusoria ogni speranza di riunificazione e parlando per la prima volta di contatti diretti con la Repubblica Democratica Tedesca. Superando il Ministero degli Esteri, invi\u00f2 una persona di fiducia, Egon Bahr, in qualit\u00e0 di inviato personale a Mosca, annullando di fatto la dottrina Hallstein con il riconoscimento ufficiale di Jugoslavia e Romania nel settembre 1969.\nLa Ostpolitik trasformava in prassi generalizzata gli orientamenti espressi negli anni precedenti. Non era un tentativo di rivoluzionare l'assetto mondiale, ma semplicemente, tenendo conto degli sviluppi delle relazioni internazionali e della dottrina della risposta flessibile, la Repubblica Federale di Germania cercava di non restare militarmente esposta alla minaccia sovietica, favorendo buoni rapporti con l'Est, in primis con l'URSS, e inaugurando una collaborazione con i Tedeschi dell'Est. L'obiettivo finale era di convincere i Tedeschi della Repubblica Democratica Tedesca che la collaborazione poteva portare a una revisione della situazione di divisione esistente voluta dai vincitori della seconda guerra mondiale. Inoltre, il miglioramento delle relazioni tra la Repubblica Federale di Germania e i paesi del blocco orientale minava la solidit\u00e0 del patto di Varsavia: i suoi componenti vedevano nella RFT il principale nemico a causa delle rivendicazioni territoriali. nelle convinzioni dei suoi ideatori, la Ostpolitik avrebbe dovuto contribuire al crollo della cortina di ferro attraverso la penetrazione della tecnologia, della cultura e dei principi della societ\u00e0 occidentale, della cui superiorit\u00e0 Brandt era fermamente convinto.\nI trattati dell'Ostpolitik.\nDopo l'incontro Brandt-Stoph ad Erfurt il 19 marzo 1970, in cui si spezz\u00f2 il ghiaccio, e quello di Kassel del 16 maggio 1970, dove non si concluse nulla per la ritrosia, da parte della RFT, circa il riconoscimento della Repubblica Democratica Tedesca come Stato estero (considerato da quest'ultima quale pre-condizione per ogni negoziato sulle due Germanie), Brandt invi\u00f2 Bahr a trattare a Mosca al di fuori dei tradizionali canali diplomatici. I primi contatti per la creazione di un canale informale avvennero gi\u00e0 prima delle elezioni del 1969, in un incontro tra Brandt e Gromyko in occasione dell'assemblea generale delle Nazioni Unite del 1969. Venne firmato il Trattato di Mosca del 12 agosto 1970, che prevede il riconoscimento da parte della Repubblica Federale di Germania del confine Oder-Neisse, mentre l'Unione Sovietica si impegner\u00e0 a cercare una soluzione negoziale al problema di Berlino; allegato al trattato c'\u00e8 una \"Lettera sull'unit\u00e0 tedesca\", nella quale il Governo tedesco fa presente che questo trattato non \u00e8 in contraddizione con lo scopo della riunificazione da raggiungersi per autodeterminazione del popolo tedesco.\nLe stesse clausole del Trattato di Mosca saranno presenti nel Trattato di Varsavia del 7 dicembre 1970, con il quale la Repubblica Federale di Germania riconosce la perdita di tutti i territori ceduti alle nazioni confinanti dopo la seconda guerra mondiale, mentre la Polonia accordava ad alcuni gruppi di tedeschi il permesso di rientrare nella Germania.\nI due trattati e il clima di progressiva distensione dei rapporti permise l'inizio delle lunghe trattative che portarono alla firma del cosiddetto Trattato su Berlino (\"Vierm\u00e4chteabkommen \u00fcber Berlin\") del 3 settembre 1971, con il quale la Repubblica Federale di Germania si impegna a non far divenire Berlino Ovest la capitale dello Stato. La Repubblica Democratica Tedesca, vale a dire l'Unione Sovietica, si impegna a congelare la situazione, garantendo una serie di provvedimenti per il miglioramento delle condizioni di vita e di mobilit\u00e0 delle persone all'interno della citt\u00e0 di Berlino; altre disposizioni affrontavano le responsabilit\u00e0 delle forze di occupazione della citt\u00e0 di Berlino e regolavano gli accessi alla citt\u00e0. Il compromesso consiste dunque nel congelamento di Berlino: l'Unione Sovietica si impegna, in sostanza, a non utilizzare Berlino come leva politica, come accaduto nelle due crisi precedenti. Nel maggio 1972 i trattati vengono portati al Bundestag: ottengono 248 voti a favore, ma anche 238 astensioni e 10 contrari. Senza l'astensione della CDU, dunque, i trattati non sarebbero stati ratificati; ne deriva un gesto di responsabilit\u00e0 da parte della CDU che, a differenza delle organizzazioni degli espulsi, non conduce una battaglia aperta.\nIl passo successivo fu il cosiddetto accordo sui transiti (\"Transitabkommen\") del 17 dicembre 1971 nel quale la Repubblica Democratica Tedesca riconosceva, per la prima volta, il diritto ai propri cittadini di visitare i parenti nella Repubblica Federale di Germania in caso di grave emergenza familiare.\nIl riavvicinamento tra le due Germanie.\nIl 1972 \u00e8 un anno importantissimo per la Repubblica Federale di Germania, dal momento che si tengono le nuove elezioni generali; la SPD fa della campagna elettorale un test sulla Ostpolitik. Il responso arride alla SPD, che col 45,8% dei voti supera la CDU, rimasta al 44%; il partito liberale, dal 5,8% passa all'8%, marcando l'approvazione verso la Ostpolitik. Ulbricht \u00e8 molto rest\u00eco a compiere questo avvicinamento, ma nel maggio 1971, quando a Mosca si decide ad accettare l'apertura, Ulbricht si dimette e viene nominato Honecker. Egli, al pari di Ulbricht, \u00e8 un ortodosso comunista, ma \u00e8 molto pi\u00f9 ligio alle direttive di Mosca; dal momento che le superpotenze si trovavano nella fase della distensione, diventava necessario per Mosca discutere con la Repubblica Federale di Germania.\nDopo mesi di trattative si giunse il 21 dicembre 1972 alla firma del cosiddetto Trattato fondamentale (\"Grundlagenvertrag\") nel quale le due Germanie allacciavano relazioni politiche, ma non diplomatiche, dal momento che non c'\u00e8 un riconoscimento reciproco; difatti, non avviene alcuno scambio di ambasciatori, ma solo di rappresentanti politici. Viene inoltre garantita reciprocamente la rispettiva integrit\u00e0 territoriale con il riconoscimento del confine sull'Elba. Con questo trattato si permette il riavvicinamento tra le due Germanie, la ripresa dei contatti tra le famiglie e degli scambi commerciali e di tecnologia. In generale, il Trattato fondamentale concorre a migliorare il tenore di vita dei Tedeschi orientali. La ratifica di questo trattato dette luogo ad un aspro dibattito politico (culminato con un appello da parte della CSU alla Corte Costituzionale); il partito d'opposizione tedesco (CDU/CSU) considerava questo trattato la fine definitiva di qualsiasi speranza di riunificazione tedesca. Grazie a questo trattato, tuttavia, le due Germanie vengono ammesse all'ONU nel 1973.\nL'ultima espressione dell'Ostpolitik \u00e8 il Trattato di Praga del dicembre 1973 con la Cecoslovacchia. Per i Tedeschi \u00e8 il pi\u00f9 duro da sopportare perch\u00e9 sancisce la definitiva rinuncia ai Sudeti, infrangendo i sogni degli esuli di poter rientrare in possesso dei propri beni abbandonati all'indomani della seconda guerra mondiale. Tale trattato prevedeva il riconoscimento del confine del 1938, riconoscendo la nullit\u00e0 degli Accordi di Monaco e fungendo, dunque, da vero e proprio trattato di pace tra Repubblica Federale di Germania e Cecoslovacchia.\nFine dell'Ostpolitik.\nNel 1974 ha termine l'avventura di Willy Brandt come Cancelliere e con lui pure l'esperienza della Ostpolitik. Tale scelta non era dettata da ripensamenti, bens\u00ec dalla nuova atmosfera che si andava a creare nelle relazioni internazionali, con il riacutizzarsi del confronto fra i due blocchi e la fine della distensione. Sotto il Governo di Schmidt la Repubblica Federale di Germania continuer\u00e0 a investire ingenti quantit\u00e0 di marchi per far rientrare in Germania tutti i Tedeschi di sangue dell'Europa orientale (in Romania, in Unione Sovietica e altrove) a cui si vogliono assegnare gli stessi diritti dei cittadini tedeschi.\nLa fine della Ostpolitik e il riacutizzarsi dello scontro tra i blocchi non significano per\u00f2 il definitivo abbandono di un progetto a lungo termine per riavvicinare l'Europa. In questo senso, la Ostpolitik da la spinta a una collaborazione intraeuropea che, pur con alti e bassi, continuer\u00e0 per tutta la guerra fredda; esemplare \u00e8 la ratifica degli accordi di Helsinki del 1975, che stanno alla base della creazione dell'OSCE.\nGiudizi sull'Ostpolitik.\nIn Europa la Ostpolitik \u00e8 vista negativamente. Obiettivo delle potenze europee era stato fin dall'inizio il ridimensionamento dell'autonomia tedesca, memori dei due conflitti mondiali nell'arco di 30 anni. Con la Ostpolitik i Tedeschi riscoprono da soli una politica nazionale in una fase in cui i loro partner avrebbero voluto che si impegnassero maggiormente per l'integrazione europea.\nGli USA la giudicano altrettanto negativamente: Kissinger aveva in mente un mondo perfettamente bipolare, basato sull'equilibrio, come nell'Europa dell'Ottocento, con al massimo l'intervento cinese per alcune questioni; la Ostpolitik, riproponendo un ruolo autonomo della Repubblica Federale di Germania, poteva avere effetti destabilizzanti su questa precaria equazione.\nOstpolitik vaticana.\nCon lo stesso termine Ostpolitik si designa anche il complesso delle relazioni diplomatiche della Santa Sede con i Paesi del Blocco sovietico. Queste relazioni sono state segnate da complessi accordi, incontri, reciproche concessioni determinate dalla necessit\u00e0 di tutelare la Chiesa cattolica e i suoi fedeli nei Paesi del blocco orientale nonch\u00e9 dalla necessit\u00e0 di proteggere i fedeli cattolici dalle insidie di un sistema dichiaratamente ateo e materialista. Fra questi accordi \u00e8 importante quello di Metz in cui la Chiesa cattolica accett\u00f2 di non condannare esplicitamente il comunismo al Concilio Vaticano II in cambio della concessione sovietica di consentire agli inviati ortodossi russi di partecipare come osservatori al Concilio.\nGrazie a questa prudente politica si superer\u00e0 l'impasse degli anni cinquanta e sessanta, in cui la figura pi\u00f9 emblematica sar\u00e0 quella del cardinale J\u00f3zsef Mindszenty, l'irremovibile primate d'Ungheria costretto all'esilio nell'ambasciata americana di Budapest e comincer\u00e0 un dialogo difficilissimo, di cui il principale artefice \u00e8 stato il cardinale Agostino Casaroli.\nOstpolitik nella Repubblica di Weimar.\nAlcuni storici, come Detlev Peukert, usano il termine Ostpolitik anche in riferimento alla politica estera di stampo revisionista sui confini orientali stabiliti dal Trattato di Versailles e attuata da Gustav Stresemann, Ministro degli Esteri della Repubblica di Weimar dal 1923 al 1929."}
{"id": "77738", "revid": "2225653", "url": "https://it.wikipedia.org/wiki?curid=77738", "title": "Domenico Ghirlandaio", "text": "Oper\u00f2 soprattutto nella citt\u00e0 natale, divenendo tra i protagonisti del Rinascimento all'epoca di Lorenzo il Magnifico. Verso il 1480 in particolare divenne di fatto il ritrattista ufficiale dell'alta societ\u00e0 fiorentina, grazie al suo stile preciso, piacevole e veloce. Capo di una nutrita ed efficiente bottega, in cui mosse i primi passi nel campo dell'arte anche il tredicenne Michelangelo Buonarroti, il Ghirlandaio \u00e8 ricordato soprattutto per i grandi cicli affrescati, quali alcune scene della Cappella Sistina a Roma, la Cappella Sassetti e la Cappella Tornabuoni nella sua citt\u00e0 natale. Domenico fece parte della cosiddetta \"terza generazione\" del Rinascimento fiorentino, assieme a maestri quali Verrocchio, i fratelli del Pollaiolo (Antonio e Piero) e il giovane Sandro Botticelli.\nI suoi fratelli David e Benedetto furono pure valenti pittori attivi nella sua bottega, cos\u00ec come il cognato Sebastiano Mainardi da San Gimignano. Anche il figlio Ridolfo fu un importante pittore, attivo nella Firenze tardo-rinascimentale.\nBiografia.\nOrigini.\nLa principale fonte sulla vita di Ghirlandaio \u00e8 la biografia che di lui scrisse Giorgio Vasari nelle \"Vite\". Sebbene redatta circa settant'anni dopo la morte del pittore, essa \u00e8 ritenuta accurata e completa (anche se soggetta a giudizi un po' troppo elogiativi).. A questa si \u00e8 aggiunto un libro di ricordanze familiari redatte dal nipote Alessandro, rinvenuto nell'Archivio segreto vaticano e pubblicato nel 2017 (su cui \u00e8 stata ad esempio rinvenuta la data di nascita esatta dell'artista). \nIl padre, Tommaso di Currado Bigordi, era proprietario di alcuni possedimenti a Broncigliano, presso San Martino alla Palma, oggi frazione del comune di Scandicci (FI). I Ghirlandaio sono stati proprietari per tre generazioni, dal 1480 circa al 1560 circa, di un grande podere a Colle Ramole vicino alla Certosa di Firenze, che \u00e8 stato oggetto di un attento e minuzioso restauro, terminato nel 2017, per trasformarlo in una lussuosa attivit\u00e0 ricettiva con il nome di Dimora Ghirlandaio (Impruneta) e dove si pu\u00f2 ammirare una cappella consacrata, affrescata da Ridolfo, figlio di Domenico.\nDomenico nacque primo di cinque figli dall'orafo Tommaso di Currado Bigordi, gioielliere con bottega in via dell'Ariento (cio\u00e8 via \"dell'Argento\", dal nome dei numerosi orefici), a cui \u00e8 attribuito il fortunato soprannome \"Ghirlandajo\". Egli infatti, secondo la testimonianza vasariana, ebbe successo cesellando ghirlande d'argento da portare in testa come ornamento delle acconciature per le giovani damigelle fiorentine. In alcuni documenti catastali tuttavia il mestiere segnato \u00e8 quello di commerciante o sensale. In realt\u00e0, attingendo sempre al libro di ricordi familiari, la sua bottega era specializzata in ghirlande in materiali effimeri come medagliette, penne e piume, di basso costo e di notevole successo, dopo che le leggi suntuarie del Trecento avevano vietato quelle in metalli preziosi. \nSua madre invece si chiamava Antonia \nFormazione.\nDomenico fu dapprima apprendista orafo nella bottega del padre. Vasari riporta come egli si dedicasse controvoglia alla professione del padre, preferendo piuttosto passare il tempo ritraendo i passanti. Alla fine il padre dovette rinunciare al progetto di destinare al primogenito il seguito nell'attivit\u00e0 familiare, concedendogli di dedicarsi all'apprendimento delle tecniche artistiche, in particolare la pittura e il mosaico, mettendolo a bottega da Alesso Baldovinetti, notizia confermata nel XVI secolo anche dalle memorie di Francesco Baldovinetti, discendente del pittore che scrisse nel Cinquecento. Il Baldovinetti \u00e8 un artista rivalutato nell'ultimo cinquantennio di studi storico-artistici, quale raffinato interprete del retaggio fiorentino e delle influenze fiamminghe (Rogier van der Weyden e soprattutto, in quella stagione, Hans Memling e Hugo van der Goes), capace di valorizzare il paesaggio, dandogli quella dignit\u00e0 da protagonista della rappresentazione, piuttosto che semplice sfondo.\nPer lungo tempo si \u00e8 pensato che Domenico si fosse avvicinato alla bottega del Verrocchio, una delle pi\u00f9 attive della citt\u00e0, dove si andava formando una nuova generazione di artisti, con apprendisti come Sandro Botticelli, Perugino, Lorenzo di Credi e, qualche anno dopo, Leonardo da Vinci. Tuttavia, le carte di archivio hanno invece riportato come l'artista si form\u00f2 alla bottega di un orafo, Bartolomeo di Stefano. Inoltre dovettero avere una certa influenza nel suo stile in via di formazione l'esempio di Benozzo Gozzoli, dal vivace gusto narrativo, e di Filippo Lippi, con la predilezione per il disegno e il colore morbido.\nI primi lavori.\nNel 1472 si iscrisse alla Compagnia di San Luca dei pittori, certificando il termine del suo apprendistato.\nI primi lavori indipendenti di Ghirlandaio sono nelle chiese di campagna dell'entroterra fiorentino. La prima opera nota \u00e8 un affresco nella pieve di Cercina (\"Santi Girolamo, Barbara e Antonio Abate\"), databile al 1471-1472 circa. Si tratta delle decorazione della fascia mediana di una nicchia semicircolare, in cui il pittore dipinse una finta architettura con nicchie marmoree divise da pilastri poggianti su una cornice modanata sopra alcune specchiature in finto marmo. Nelle nicchie si trovano i santi Girolamo, Barbara e Antonio Abate, caratterizzati da una linea di contorno sottile e fluida e una colorazione vivace e armonica, derivata dall'esempio di Domenico Veneziano. Nel \"San Girolamo\" soprattutto balenano ricordi dell'attenzione anatomica e della forza plastica di Andrea del Castagno, sebbene l'insieme risulti morbido e con un movimento appena accennato, privo di drammaticit\u00e0. Interessante \u00e8 poi la ricerca illusionistica di alcuni dettagli che \"escono\" dalle nicchie, come i piedi sporgenti o le mani dell'uomo sotto santa Barbara, che gettano una realistica ombra sui gradini.\nSubito dopo l'artista entr\u00f2 nei favori della ricca famiglia dei Vespucci, alleati dei Medici, dipingendo per loro una \"Madonna della Misericordia\" e una \"Piet\u00e0\" nella loro cappella nella chiesa di Ognissanti a Firenze. La cappella, una nicchia nella navata unica, fortemente alterata dai rimaneggiamenti successivi, era stata costruita nel 1472 e gli affreschi furono dipinti in una data immediatamente successiva, entro il 1475 quando il maestro era dedito ad altre opere. Nel gruppo di personaggi protetti sotto il manto della Vergine si trova anche il giovane Amerigo Vespucci, celebre navigatore.\nIn queste opere la personalit\u00e0 artistica di Domenico appare gi\u00e0 ben definita, soprattutto riguardo alla sua vivace descrizione dei tratti fisiognomici, indagati con fedelt\u00e0, che rendono cos\u00ec diversi i personaggi l'uno dall'altro. A quegli stessi anni risale il \"Battesimo di Cristo e Madonna col Bambino in trono tra i santi Sebastiano e Giuliano\", affresco nella chiesa di Sant'Andrea a Brozzi nei pressi di Firenze.\nLa Cappella di Santa Fina.\nLa prima sua importante commissione che ci sia nota, in cui si manifesta appieno un suo stile personale e maturo, \u00e8 la decorazione ad affresco della Cappella di Santa Fina nel Duomo di San Gimignano. Si trattava della cappella commemorativa della santa locale, una paraplegica morta nel 1253, alla cui creazione furono chiamati alcuni artisti fiorentini di spicco, come Giuliano da Maiano per la parte architettonica, suo fratello Benedetto per quella scultorea e Ghirlandaio appunto per la decorazione pittorica dei due lunettoni laterali con storie della santa.\nNelle \"Esequie di santa Fina\" dispose nella scena una serie di ritratti molto umanizzati e verosimili, che saranno la sua caratteristica pi\u00f9 apprezzata dai ricchi mecenati fiorentini, suoi successivi committenti. Per esempio nel gruppo di chierichetti di destra si notano varie sfumature psicologiche trattate con naturalezza: un ragazzo guarda la scena con interesse, mentre un altro \u00e8 distratto dalla croce che tiene tra le mani e un terzo si guarda attorno fanciullescamente divertito. Sicuramente tra i cittadini presenti ci dovevano essere anche i ritratti dei committenti dell'opera. Si nota anche il limite del Ghirlandaio nel dipingere espressioni pi\u00f9 marcatamente contrite: la commozione non \u00e8 mai troppo evidente e sembra prevalere una certa serenit\u00e0. Nelle storie di santa Fina si manifest\u00f2 per la prima volta lo stile che fu alla base del successo del Ghirlandaio. Si tratta di uno stile chiaramente duplice: intimo, raccolto e disadorno nel caso dell\"Annuncio della morte\", grandioso e solenne nelle \"Esequie\", come evidenzia la monumentale abside classicheggiante dello sfondo.\nA San Gimignano Ghirlandaio conobbe Sebastiano Mainardi, che divenne suo collaboratore e spos\u00f2, alcuni anni dopo, la sorella di Domenico, diventandone quindi il cognato. Dopo l'impresa di Santa Fina, Ghirlandaio venne chiamato alla Badia di Passignano, dove dipinse il cenacolo (1476), che fu il primo di una serie di tre, gli altri due vennero realizzati poco dopo a Firenze.\nPrimo viaggio a Roma.\nNel 1475 il Ghirlandaio, col fratello David, si doveva trovare a Roma, al lavoro nella Biblioteca Vaticana, dove \u00e8 documentato sebbene gli affreschi siano perduti.\nNei circoli romani venne accolto dai banchieri fiorentini l\u00ec residenti, tra cui spiccavano i Tornabuoni, in particolare Giovanni, capo della filiale locale del Banco Medici e tesoriere di Sisto IV. Per lui, nel 1477, affresc\u00f2 due \"Storie di San Giovanni Battista\" e due \"Storie di Maria\" per la cappella funebre di sua moglie Francesca Pitti, deceduta di parto in quell'anno, in Santa Maria sopra Minerva. Gli affreschi sono andati perduti.\nA Roma fece anche i due ritratti di Giovanna Tornabuoni, moglie di Lorenzo, figlio di Giovanni, pure prematuramente scomparsa.\nIl \"San Girolamo\".\nTornato a Firenze, nel 1480 spos\u00f2 in prime nozze Costanza di Bartolomeo Nucci, dalla quale nel 1483 ebbe il figlio Ridolfo, pure apprezzato pittore nella prima met\u00e0 del Cinquecento. In tutto si spos\u00f2 due volte, la seconda con Antonia di ser Paolo Paoli in data imprecisata, ed ebbe nove figli.\nVenne incaricato dalla famiglia Vespucci di dipingere un \"San Girolamo\" ad affresco, che facesse \"pendant\" con il \"Sant'Agostino\" di Botticelli, in genere ritenuto opera leggermente anteriore (1480 circa). Ghirlandaio cre\u00f2 una figura serena e convenzionale, rendendo protagonista, pi\u00f9 che il santo, le nature morte degli oggetti ordinatamente esposti sullo scrittoio e sulle mensole. Domenico si ispir\u00f2 probabilmente a modelli nordici, come forse il \"San Girolamo nello studio\" di Jan van Eyck che si trovava forse nelle raccolte di Lorenzo il Magnifico.\nI cenacoli.\nTipico dei monasteri fiorentini era l'abbellimento del refettorio con un grande affresco con l\"Ultima Cena\". Ghirlandaio venne pi\u00f9 volte incaricato di tali imprese nel giro di pochi anni, a partire dal gi\u00e0 citato \"Cenacolo della Badia di Passignano\" (1476), per proseguire con il \"Cenacolo di Ognissanti\" (1480) e il \"Cenacolo di San Marco\" (1486). Se il primo \u00e8 piuttosto rigido nella scatola prospettica della stanza dell'Ultima Cena, derivata dall'esempio del \"Cenacolo di Sant'Apollonia\" di Andrea del Castagno (1450 circa), nei due successivi, di impianto molto simile, la scena \u00e8 ambientata in un'ariosa loggia che ricalca la forma delle aperture, con le lunette attorno agli appoggi della volta.\nNegli ultimi due cenacoli gli aspetti drammatici della scena sono molto limitati, lasciando il posto a una rappresentazione misurata, serena e piacevole. Giuda, come da tradizione, \u00e8 separato dal gruppo dei dodici, trovandosi seduto sul lato opposto della tavola, di spalle a chi guarda e a destra di Ges\u00f9, mentre Giovanni \u00e8 addormentato appoggiato al Maestro. Spicca l'amorevole cura per il dettaglio e un accurato studio dal vero degli oggetti posti sulla tavola e nella stanza, come nelle opere dei maestri fiamminghi presenti a Firenze, che tanto lo avevano impressionato.\nLa Cappella Sistina.\nNel 1481, su suggerimento di Lorenzo il Magnifico, un gruppo di artisti fiorentini venne convocato a Roma da papa Sisto IV per eseguire gli affreschi del grandioso progetto della Cappella Sistina, suggellando inoltre la riconciliazione del papa con Firenze e i Medici. Con Ghirlandaio partirono Sandro Botticelli, Cosimo Rosselli e il Perugino, ormai fiorentino d'adozione, che per\u00f2, forse, si trovava gi\u00e0 a Roma. Ciascun artista era seguito da un cospicuo numero di aiuti, tra cui artisti che si sarebbero affermati di l\u00ec a poco, come Luca Signorelli, il Pinturicchio, Filippino Lippi, Piero di Cosimo. Il tema degli affreschi era una celebrazione del papato attraverso le \"Storie di Mos\u00e8\" e le \"Storie di Cristo\", messe in parallelo per sottolineare la continuit\u00e0 del messaggio divino, che dalla legge giudaica viene ripreso nella figura di Cristo e da questi trasmessa a Pietro e quindi ai pontefici suoi successori. L'impresa, per quanto riguarda il primo gruppo di pittori, venne portata a termine rapidamente, nel 1482.\nA Ghirlandaio vennero affidati due affreschi, la \"Vocazione dei primi apostoli\" e la \"Resurrezione\", quest'ultima molto danneggiata gi\u00e0 ai tempi di Vasari e in seguito ridipinta nel tardo XVI secolo. Incerta \u00e8 invece l'attribuzione del \"Passaggio del Mar Rosso\". Inoltre, \u00e8 possibile che egli sia stato uno degli artisti che dipinsero la serie dei primi trenta papi sopra i riquadri delle grandi storie di Mos\u00e8 e di Ges\u00f9, ma le successive ridipinture permettono solo valutazioni generali.\nLa \"Vocazione\" \u00e8 un'opera di eccellente fattura, dove Ghirlandaio us\u00f2 una solennit\u00e0 che in seguito non si ritrova nella sua opera. L'impostazione, le vesti e i colori di alcuni personaggi e alcuni atteggiamenti ricordano la scena del \"Pagamento del tributo\" di Masaccio nella Cappella Brancacci, opera cardine del primo Rinascimento fiorentino che anche Ghirlandaio ebbe modo di studiare, stando alla testimonianza di Vasari.\nI colori sono vivi e brillanti, particolarmente efficaci nel descrivere la delicatezza delle epidermidi o nell'intonare i colori degli abiti all'ultima moda dei contemporanei.\nL'abilit\u00e0 ritrattistica del Ghirlandaio raggiunse qui, per la prima volta, vertici di penetrante realismo, dopo le prime prove negli affreschi della Cappella di Santa Fina (1475), divenendo una delle sue caratteristiche pi\u00f9 note e apprezzate.\nDa Roma, Ghirlandaio port\u00f2 con s\u00e9 numerosi disegni e studi di monumenti antichi, che vennero spesso usati come repertorio per le imprese successive.\nIl rientro a Firenze.\nTornato in patria Ghirlandaio fu letteralmente sommerso di richieste, divenendo presto il principale artista della pi\u00f9 ricca e colta borghesia fiorentina. Tra le prime opere commissionate dopo il rientro ci fu, secondo il Vasari, un affresco con la storia di san Paolino per Santa Croce, del quale resta forse qualche frammento dell'intelaiatura architettonica nella navata sinistra, nei pressi della tomba di Michelangelo Buonarroti.\nMentre gi\u00e0 si apprestava a concludere il contratto per il ciclo di affreschi della Cappella Sassetti ricevette nel 1482 dalla Signoria di Firenze la commissione della decorazione, sempre ad affresco, della Sala dei Gigli in Palazzo Vecchio. In un primo momento l'opera doveva essere divisa tra i maggiori artisti operanti in citt\u00e0, tra cui, oltre al Ghirlandaio stesso, Sandro Botticelli, Pietro Perugino e Piero del Pollaiolo, ma alla fine se ne occup\u00f2 il solo Domenico. La decorazione, riservata alla parete est, comprendeva un\"Apoteosi di san Zanobi e ciclo di uomini illustri\", che venne per\u00f2 in larga parte eseguita da aiuti, per il contemporaneo impegno del maestro nella cappella di Francesco Sassetti. La scarsa fattura si rivela soprattutto nella scena centrale dell\"Apoteosi\", mentre le due lunette di \"Uomini illustri dell'antichit\u00e0\" sprigionano un'energia che deriva certamente da una maggiore presenza della mano del maestro.\nLa Villa di Spedaletto.\nNel 1483 partecip\u00f2 alla decorazione della villa di Spedaletto presso Volterra, il pi\u00f9 ambizioso programma decorativo avviato da Lorenzo il Magnifico, per il quale furono chiamati i migliori artisti fiorentini dell'epoca: Filippino Lippi, Pietro Perugino, Sandro Botticelli e, appunto, Ghirlandaio, il quale affresc\u00f2 il \"Vulcano ed i suoi assistenti che forgiano fulmini\". Come \u00e8 noto gli affreschi della villa andarono completamente perduti. Se si fosse conservato, l'affresco sarebbe l'unico esempio conosciuto di pittura a soggetto profano dell'artista, a parte i ritratti; inoltre Vasari ricorda come l'artista vi avesse rappresentato vari nudi, rari nella sua produzione.\nLa Cappella Sassetti.\nIntraprese nella chiesa di Santa Trinita, e successivamente in Santa Maria Novella, le opere che gli confermarono la celebrit\u00e0. Gli affreschi nella cappella Sassetti di Santa Trinita sono sei episodi della \"Vita di san Francesco\", insieme ad alcuni soggetti legati alla profezia in ambito pagano della venuta di Cristo, datati 1485. I tre episodi principali sono \"San Francesco che riceve dal Papa Onorio III l'approvazione della Regola del suo ordine\", le sue \"Esequie\" e la \"Resurrezione di un fanciullo di casa Spini\", che era rimasto ucciso dalla caduta da una finestra, per l'intercessione del santo. Nel primo lavoro c'\u00e8 un ritratto di Lorenzo de' Medici e nel terzo l'autoritratto del pittore.\nLa pala d'altare della cappella Sassetti, l\"Adorazione dei pastori\", completa il famoso ciclo di affreschi.\nIl ciclo affrescato della Cappella Sassetti fa suo l'impianto compositivo della Cappella Brancacci, con le diverse scene suddivise in due piani sovrapposti e delimitate da pilastri scanalati, con un'applicazione rigorosa della prospettiva. Lo spazio, razionale e civile, mostra spesso squarci di vita quotidiana fiorentina, armonizzate con le scene sacre in primo piano. I personaggi contemporanei, ritratti con precisione nella loro dignit\u00e0 e raffinatezza, arrivano ad essere protagonisti del vivace racconto. Tra le varie influenze si possono cogliere le citazioni archeologiche, la minuzia nei dettagli di stampo fiammingo e la tradizione fiorentina da Giotto in poi.\nLa vena narrativa \u00e8 ricca e feconda e, seppure sia quasi estranea al \"pathos\" concitato, privilegia l'armonia lineare, l'uso di colori luminosi, l'atmosfera serena.\nNel 1485-1488 dipinse l\"Adorazione dei Magi degli Innocenti\", una delle sue migliori prove su tavola.\nLa Cappella Tornabuoni.\nImmediatamente dopo aver terminato quest'opera, al Ghirlandaio venne chiesto di rinnovare gli affreschi nel coro di Santa Maria Novella, la cosiddetta Cappella Tornabuoni, dal nome del ricco committente Giovanni Tornabuoni. La cappella presentava gi\u00e0 affreschi di Andrea Orcagna e apparteneva alla famiglia Ricci, ma essi, ormai in condizioni finanziarie non pi\u00f9 floride, affidarono al Tornabuoni il prestigioso onere del restauro, pur con qualche condizione. Gli affreschi, ai quali contribuirono vari assistenti, vennero eseguiti nel tempo di quattro anni, come previsto dal contratto, e sono disposti in quattro fasce lungo tre pareti, con soggetto le scene della \"Vita di Maria\" e \"di san Giovanni Battista\". Queste opere, oltre per i pregi artistici, sono particolarmente interessanti per i numerosi ritratti, di intrinseco valore storico (per la conoscenza iconografica dei personaggi) oltre che di valore tecnico (per la particolare capacit\u00e0 del Ghirlandaio nel ritratto).\nEsistono almeno ventuno ritratti di membri della famiglia Tornabuoni/Tornaquinci: nell\"Angelo che appare a Zaccaria\", troviamo quelli di Poliziano, Marsilio Ficino ed altri; nella \"Cacciata di Gioacchino dal Tempio\" sono stati ritratti Mainardi e Baldovinetti (o forse l'ultima figura \u00e8 il padre del Ghirlandaio). Il racconto evangelico appare cos\u00ec trasposto in ambiente vicino e familiare per i fruitori degli affreschi, in cui il committente e la sua cerchia sono glorificati nelle proprie virt\u00f9 morali e religiose, con una certa ostentazione che \u00e8 testimonianza di fede e di moralit\u00e0 ufficiale. Il \"popolo grasso\" presente tra i santi rassicura cos\u00ec il \"popolo minuto\" sul fatto che chi li governa \u00e8 pio e virtuoso, sottolineando come il potere della classe dominante non sia frutto del solo potere economico, ma anche della grazia divina.\nLa pala d'altare, ora rimossa dalla cappella, fu probabilmente completata dopo la morte dell'artista dai fratelli di Domenico, Davide e Benedetto, pittori non all'altezza del fratello. La vetrata \u00e8 stata eseguita su disegno di Domenico.\nCome in altre opere di Ghirlandaio, a partire dalle \"Storie di santa Fina\", l'artista altern\u00f2 un doppio registro, tipico del suo stile: solenne e pomposo per le scene di gruppo, intimo e raccolto per quelle di interni. Tutto sommato il risultato finale fu discontinuo: le scene pi\u00f9 basse, curate direttamente dal maestro, pi\u00f9 vicine allo spettatore, hanno ritratti meravigliosi, composizioni equilibrate e magnifici dettagli; le scene superiori, invece, sono pi\u00f9 statiche, mostrano movimenti impacciati, una composizione sommaria e disparit\u00e0 nella resa delle figure, che fanno pensare a un massiccio intervento della bottega; questa discontinuit\u00e0 influ\u00ec negativamente, in un certo senso, presso la critica circa il valore da dare all'opera del Ghirlandaio, che alcuni non esitarono a ridimensionare come un importante \"ritrattista\" e niente pi\u00f9 (presupponendo una gerarchia implicita tra i vari soggetti della pittura), mentre solo nella seconda met\u00e0 del Novecento \u00e8 stato rivalutato. La minore cura dei dettagli nelle scene superiori \u00e8 comunque bilanciata da maggiori aperture paesistiche e un registro pi\u00f9 sciolto e veloce, con alcune figure appena tracciate che riprendono lo stile della pittura compendiaria romana.\nLe pale d'altare.\nNel 1490 un agente del duca di Milano Ludovico il Moro visit\u00f2 Firenze per sondare l'ambiente artistico locale alla ricerca di un maestro a cui affidare la prestigiosa commissione per la pala d'altare per la Certosa di Pavia, che and\u00f2 poi a Filippino Lippi e, dopo la sua prematura scomparsa, a Pietro Perugino. L'agente scrisse anche su Ghirlandaio, che venne definito: \"Maestro sulle tavole di legno e ancor pi\u00f9 bravo sulle pareti. Le sue opere hanno una buona aria. Egli \u00e8 un uomo di esperienza a cui vengono commissionati numerosi lavori\".\nMentre Ghirlandaio lavorava ai grandi cicli affrescati che lo resero famoso, lui e la sua bottega erano contemporaneamente impegnati nelle produzione di pale d'altare. Si tratta di dipinti su tavola, in cui l'artista utilizz\u00f2 sempre la tecnica della tempera senza avventurarsi nella nuova tecnica a olio, nonostante il suo interesse per l'arte fiamminga. Tra i lavori di maggiore impegno e in massima parte autografi, figurano una serie di tavole per gli altari maggiori di chiese fiorentine: la \"Sacra conversazione di Monticelli\" (1483), la \"Sacra conversazione degli Ingesuati\" (1484-1486) e l\"Adorazione dei Magi degli Innocenti\" (1488). Destinati alla fruizione privata sono invece i ritratti e i dipinti come l\"Adorazione dei Magi Tornabuoni\". Opere infine prodotte in bottega e poi inviate fuori Firenze sono l\"Incoronazione della Vergine di Narni\" e l\"Incoronazione della Vergine di Citt\u00e0 di Castello\".\nNella sua produzione su tavola si conferma le capacit\u00e0 dell'artista nella stesura dei colori, nella creazione di composizioni bilanciate e piacevoli, nella descrizione analitica dei dettagli. Sono opere che non evadono i confini degli schemi tradizionali, sebbene aggiornate alle ultime novit\u00e0.\nI mosaici.\nVasari, nella sua attenta biografia di Ghirlandaio, poco parl\u00f2 della sua attivit\u00e0 su tavola, lodando invece le sue qualit\u00e0 di mosaicista, che aveva assimilato nell'apprendistato presso Alesso Baldovinetti. Le opere di Ghirlandaio mosaicista si limitano al solo caso dell\"Annunciazione\" sulla lunetta della Porta della Mandorla nel Duomo di Firenze, la cui esecuzione materiale \u00e8 da alcuni critici attribuita per\u00f2 al fratello David.\nAltri mosaici vennero avviati a Siena, ma interrotti dalla prematura morte.\nLa morte.\nL'11 gennaio 1494, a quarantacinque anni, il pittore mor\u00ec per \"febbri pestilenziali\", contratte mentre stava preparando dei lavori per Siena e per Pisa. Venne sepolto in una delle arche del cimitero di Santa Maria Novella, nel terzo avello lungo la parete destra della chiesa, partendo dalla facciata, e sotto l'arco una volta era dipinto il suo ritratto al naturale.\nConsiderazioni generali.\nL'attivit\u00e0 artistica di Ghirlandaio dur\u00f2 appena un ventennio, ma in questo periodo la sua bottega divenne una delle pi\u00f9 feconde di Firenze, con la creazione di opere che lo resero il pittore pi\u00f9 richiesto nella Firenze del suo tempo. Il suo stile si mosse sempre nell'ossequio delle forme tradizionali della scuola fiorentina, che interpret\u00f2 in maniera sobria, bilanciata, elegante e piacevole; a ci\u00f2 aggiunse lo spirito di indagatore analitico della pittura fiamminga, riuscendo a conciliare i due stili, e sontuose citazioni classiche negli sfondi architettonici.\nGrande interprete, nelle opere pienamente autografe, della sensibilit\u00e0 luminosa e della coerenza prospettica, riusc\u00ec nel compito di infondere nello spazio l'aria e l'atmosfera come se circolassero liberamente. Accost\u00f2 alle scene sacre elementi profani tratti dalla vita quotidiana, soprattutto legati alla rappresentazione dei committenti, che si vedevano cos\u00ec gratificati e al tempo stesso esaltati agli occhi del popolo.\nL'uso dei colori si attesta in genere su toni accesi, con corrispondenze e ritmi, ad esempio tra i colori delle vesti di personaggi vicini. Un difetto nel suo disegnare che gli \u00e8 stato spesso addebitato consisterebbe nella magrezza delle mani e dei piedi. Una certa durezza dei bordi, simile a quella dei personaggi delle sculture in metallo, potrebbe essere dovuta alla sua formazione iniziale nel campo dell'oreficeria. Vasari racconta vari aneddoti su di lui: scrive che fu un maestro mai soddisfatto, arrivato ad esprimere il desiderio di avere tutte le mura di cinta di Firenze da ricoprire di affreschi; ai suoi assistenti di bottega avrebbe detto di non rifiutare nessuna commessa gli venisse offerta, foss'anche per una cassapanca-guardaroba da signora: avrebbe eseguito personalmente lavori di questo genere qualora non graditi agli apprendisti.\nSecondo Vasari, il Ghirlandaio \u00e8 stato il primo ad escludere dalle sue pitture l'uso della doratura, rappresentando in modo realistico qualsiasi oggetto dovesse convenzionalmente essere dorato; anche se con alcune importanti eccezioni, quali per esempio la luminosit\u00e0 del paesaggio nell\"Adorazione dei Magi\", oggi agli Uffizi di Firenze, ottenuta con l'oro. Molti suoi disegni e schizzi di notevole vigore grafico, si trovano nel Gabinetto dei Disegni e delle Stampe presso la Galleria degli Uffizi.\nUno dei grandi meriti del Ghirlandaio \u00e8 quello di aver iniziato all'arte Michelangelo, che tuttavia non rest\u00f2 a lungo nella sua bottega.\nLa bottega.\nLa bottega di Ghirlandaio fu, negli ultimi due decenni del XV secolo, una delle pi\u00f9 grandi e organizzate di Firenze. Accanto al maestro lavoravano i fratelli David, che assolveva anche al ruolo di imprenditore, e Benedetto, oltre al cognato Sebastiano Mainardi. Tra gli altri assistenti pi\u00f9 importanti vi furono poi Francesco Granacci e Biagio d'Antonio da Firenze, forse da identificare con Giovan Battista Utili. Inoltre era presente Bartolomeo di Giovanni, dal gusto nordico e acuto, che collabor\u00f2 in alcuni brani degli affreschi della Sistina e che fece la predella dell\"Adorazione dei Magi degli Innocenti\".\nAlla bottega vengono spesso attribuiti i brani di qualit\u00e0 inferiore nei celebri cicli affrescati, con figure pi\u00f9 convenzionali, colori meno brillanti, soggetti pi\u00f9 ripetitivi.\nAutoritratti.\nQuando il Ghirlandaio divenne uno dei pittori pi\u00f9 famosi della sua epoca, inizi\u00f2 ad includere sempre pi\u00f9 frequentemente autoritratti nelle sue opere. In genere sono riconoscibili perch\u00e9 guarda lo spettatore o per la postura fiera con una mano appoggiata sui fianchi; altri sono riconoscibili per confronto con altre opere. Spesso si ritrasse vicino a membri della sua famiglia, come il cognato Sebastiano Mainardi, il fratello David."}
{"id": "77741", "revid": "1718925", "url": "https://it.wikipedia.org/wiki?curid=77741", "title": "Ficus benjamina", "text": "Ficus benjamina \u00e8 una specie angiosperma dicotiledone della famiglia Moraceae. Si tratta di una pianta di origine asiatica comunemente coltivata in vaso negli appartamenti.\nDescrizione.\n\"Ficus benjamina\" \u00e8 un albero che raggiunge in natura i 30 m di altezza. \nHa fusti con corteccia grigio-beige, lievemente arcuati, rami sottili e foglie ovate, acuminate in punta, pendule che conferiscono alla pianta un aspetto armonioso.\nI fiori sono unisessuali e portati in infiorescenze (siconi), la specie \u00e8 monoica.\nColtivato come pianta ornamentale in appartamento raggiunge in vaso altezze di un paio di metri mentre pu\u00f2 raggiungere in natura dimensioni considerevoli. Possono sviluppare radici aeree.\nProduce, come tutti i fichi, dei siconi che in questa specie sono di colore arancio rossastro con un diametro di 2- 2.5\u00a0cm. Sono eduli ma non vengono coltivati.\nDistribuzione.\n\"F. benjamina\" ha un ampio areale di origine che comprende l'India, la Cina meridionale,\nil sudest asiatico, la Malaysia, le Filippine, l'Australia settentrionale, e le isole del Pacifico meridionale.\nColtivazione.\nNei luoghi d'origine ed in generale nelle zone tropicali viene coltivato come grande albero per l'arredamento di parchi e viali alberati.\nNelle zone temperate invece \u00e8 una popolarissima pianta di appartamento.\nRichiede un clima caldo umido e posizione luminosa ma non luce solare diretta, annaffiature regolari pi\u00f9 abbondanti in estate e diradate d'inverno; nella bella stagione si giova dell'aria aperta in posizione ombreggiata; teme gli ambienti secchi e gradisce spruzzature frequenti sulle foglie.\nNon \u00e8 opportuno tenere la pianta in ambienti in cui la temperatura possa scendere sotto i 10 \u00b0C; deve essere concimata due volte al mese nella bella stagione con fertilizzanti liquidi; se la pianta tende a diradare le foglie nella zona inferiore si pu\u00f2 ricorrere alla cimatura in primavera.\nQuando le radici hanno riempito completamente il vaso, \u00e8 consigliabile rinvasare la pianta in primavera utilizzando terriccio universale ben drenato.\nLa moltiplicazione avviene generalmente per talea o per margotta.\nIl progetto \"NASA Clean Air Study\" ha determinato che \"Ficus benjamina\" \u00e9 una delle specie in grado di rimuovere efficacemente la formaldeide gassosa (uno dei pi\u00f9 diffusi inquinanti di interni) dall'aria di ambienti chiusi.\nAllergie.\n\"F. benjamina\" \u00e8 una pianta allergenica ed \u00e8 classificata come la terza causa pi\u00f9 comune di allergie in ambienti interni dopo la polvere e gli animali domestici. Pu\u00f2 causare una reazione allergica anche a chi \u00e8 intollerante al lattice a causa della linfa, che si presenta come un liquido lattiginoso bianco, leggermente irritante che per\u00f2, in alcuni casi, pu\u00f2 portare, per gli allergici al lattice, ad uno shock anafilattico.\nAvversit\u00e0.\nAnche l'esposizione al vento pu\u00f2 provocare la caduta delle foglie."}
{"id": "77742", "revid": "1297", "url": "https://it.wikipedia.org/wiki?curid=77742", "title": "Ficus Beniamino", "text": ""}
{"id": "77743", "revid": "4327", "url": "https://it.wikipedia.org/wiki?curid=77743", "title": "Lost in Translation", "text": ""}
{"id": "77746", "revid": "1963777", "url": "https://it.wikipedia.org/wiki?curid=77746", "title": "William S. Burroughs", "text": "Burroughs scrisse diciotto romanzi, sei raccolte di racconti e quattro raccolte di versi. Cinque sono inoltre i libri pubblicati che raccolgono interviste o corrispondenze. Apparve inoltre in vari film e collabor\u00f2 con numerosi musicisti e performer.\nBiografia.\nPecora nera di una famiglia benestante, nota per la produzione di calcolatrici meccaniche (il nonno di Burroughs invent\u00f2 la prima addizionatrice scrivente), cominci\u00f2 a scrivere i primi versi in et\u00e0 adolescenziale. Nel 1932 entr\u00f2 alla Harvard University, studiando Letteratura inglese, e poi antropologia come specializzazione. In seguito, entr\u00f2 in a Vienna. Dopo la laurea, i suoi genitori decisero di sostenerlo economicamente, nella speranza che prima o poi trasformasse quell'importante carriera accademica in un impegno professionale di prestigio e anche perch\u00e9 la lontananza di quel figlio omosessuale evitava molti imbarazzi alla famiglia. Burroughs, liberatosi da regole e imposizioni, dedic\u00f2 l'intera esistenza alle pi\u00f9 svariate sperimentazioni, droghe incluse, ma solo in poche righe, sparse qua e l\u00e0 nella sua opera, trapela il dolore per una famiglia che lo riteneva scomodo.\nMai economicamente abbandonato dai genitori, che lo mantennero per quasi tutta la vita, ebbe sempre rapporti \"cordiali\" sia con la madre, Laura Lee, sia con il padre Mortimer e il fratello maggiore Mortimer II. Non ha mai lavorato davvero e uno dei suoi impieghi che dur\u00f2 pi\u00f9 a lungo, sei mesi, fu lo \"sterminatore\" cio\u00e8 il disinfestatore. La famiglia conosceva la sua tossicodipendenza e l'ha sempre tollerata, seppure a malincuore. Nel 1939 si amput\u00f2 con una cesoia da giardino l'ultima falange del mignolo sinistro come \"parte di un rituale di iniziazione indiano\" e lo mostr\u00f2 al proprio analista che lo fece internare. In seguito si trasfer\u00ec a Chicago, a New Orleans e a Parigi dove ebbe una relazione con Ian Sommerville.\nLa famiglia ebbe dissesti e le azioni della Burroughs finirono presto nelle tasche del socio del nonno. A Laura e Mortimer resto' una piccola rendita e un negozio di articoli da regalo. Fu scartato dall'esercito e dalla marina militare nel 1942. Nel 1943 si trasfer\u00ec a New York e conobbe Allen Ginsberg, noto poeta della Beat Generation, con il quale ebbe anche una lunga relazione, divenendo amico anche di Neal Cassady e Jack Kerouac, che ammirandone la genialit\u00e0 lo elessero loro padre spirituale. Divenne schiavo della droga, problema che lo accompagner\u00e0 per il resto della vita, influenzando molto i suoi scritti. Molti dei suoi lavori sono autobiografici e parlano delle sue esperienze tossiche vissute a Citt\u00e0 del Messico, Londra, Parigi, Berlino, nel Sud America e a Tangeri in Marocco.\nStando a \"La scimmia sulla schiena\", nel 1944-45 fece la prima conoscenza con fialette di morfina, e dopo qualche mese divenne tossicodipendente. Cominci\u00f2 a comprare morfina ed eroina con ricette mediche (all'epoca queste droghe erano vendute legalmente in farmacia), o al mercato nero. A volte per mantenersi con la droga fece il rapinatore e lo spacciatore. Perso il sostegno familiare, lavor\u00f2 prima come barista, poi come operaio, finch\u00e9 a New York si improvvis\u00f2 reporter e giornalista, ma fin\u00ec anche con lo stringere rapporti con criminali.\nNonostante fosse omosessuale, si spos\u00f2 due volte: la prima in Croazia con Ilse Kappler, una ragazza ebrea, solo per farle ottenere il visto per gli Stati Uniti, e la seconda volta con un'amica, Joan Vollmer, con la quale condivideva la passione per le droghe, e con la quale ebbe un figlio, William Seward Burroughs III (1947-1981). Con Joan lasci\u00f2 New York per fermarsi a Citt\u00e0 del Messico dove scrisse il suo primo romanzo \"La scimmia sulla schiena\" (\"Junkie\"). Mand\u00f2 i capitoli del libro per posta a Ginsberg, il quale lo fece pubblicare da una casa editrice dello zio di Carl Salomon cui aveva dedicato \"Urlo\" (\"The Howl\"), dopo averlo conosciuto durante un ricovero in un ospedale psichiatrico.\nLa parentesi messicana si concluse, per\u00f2, in tragedia: nel tentativo di imitare Guglielmo Tell, armeggiando una pistola invece di arco e freccia, spar\u00f2 e uccise accidentalmente la moglie. Questo episodio, mai del tutto chiarito fino in fondo, lo ossession\u00f2 per tutta la vita e fu il motivo che lo convinse a diventare uno scrittore; il figlio fu affidato ai genitori dello stesso Burroughs, mentre lui s'imbarc\u00f2 in un viaggio che lo condusse a percorrere in lungo e in largo l'America Latina, fino a raggiungere l'Africa e fermarsi a Tangeri, in Marocco. Molti critici si chiedono ancora oggi per quali motivi non fosse stato processato per uxoricidio.\nA Tangeri fu raggiunto da Kerouac e Ginsberg, che lo ritrovarono sommerso di fogli e frammenti di carta, sui quali lo scrittore annotava pensieri sconnessi e deliranti, ma senza mai avere pentimenti o rimorsi. Kerouac e Ginsberg lo convinsero a riordinare questi scritti e fu cos\u00ec che nacque \"Pasto nudo\" (\"Naked Lunch\"), pubblicato solo nel 1959, il romanzo che lo rese una celebrit\u00e0. Dopo un periodo a Tangeri, si spost\u00f2 in Europa, a Parigi, dove inizi\u00f2 la convivenza e la relazione con Brion Gysin, scrittore e pittore, e seguit\u00f2 nella ricerca e nella realizzazione di altri esperimenti letterari di \"cut-up\", dai quali presero origine i testi \"The Soft Machine\", \"The Ticket That Exploded\", \"Nova Express\". La sua opera letteraria si concluse nel 1994 con \"My Education: A Book of Dream\", che precede di tre anni la morte, avvenuta a 83 anni, smentendo quanti avevano affermato che la sua vita \"dissoluta\" lo avrebbe condotto a una rapida fine.\nCos\u00ec Jack Kerouac parla dell'amico William Burroughs (Old Bull Lee), nel suo capolavoro \"Sulla strada\": \u201cCi vorrebbe una notte intera per raccontare di Old Bull Lee; per adesso diciamo solo che faceva l'insegnante, e a buon diritto, si pu\u00f2 dire, perch\u00e9 passava tutto il tempo a imparare; le cose che imparava erano quelle che considerava e chiamava \u201ci fatti della vita\u201d; le imparava non solo per necessit\u00e0, ma per scelta. Aveva trascinato quel suo corpo lungo e sottile in giro per tutti gli Stati Uniti, e in gran parte dell'Europa e del Nord-Africa, ai suoi tempi, solo per vedere cosa succedeva; negli anni Trenta aveva sposato una contessa russa in esilio solo per strapparla ai nazisti. [...] Faceva tutte queste cose solo per sperimentarle. Ora si dedicava allo studio della tossicodipendenza. [...] Passava lunghe ore coi libri di Shakespeare in grembo; il \u201cBardo Immortale\u201d, lo chiamava. A New Orleans aveva cominciato a passare lunghe ore in compagnia dei codici Maya, e anche quando parlava con gli amici teneva il libro aperto in grembo. Una volta avevo detto: \u201cCosa ci succeder\u00e0 quando moriremo?\u201d, e lui aveva risposto: \u201cQuando si muore si muore, ecco tutto\u201d. [...] Bull aveva un debole sentimentale per l'America dei vecchi tempi, soprattutto degli anni Dieci, quando [...] il Paese era selvaggio, rissoso e libero, libert\u00e0 di ogni genere in abbondanza per tutti. La cosa che odiava di pi\u00f9 era la burocrazia di Washington; subito dopo venivano i progressisti; poi i poliziotti. Passava il tempo a parlare e a insegnare agli altri. Jane sedeva ai suoi piedi; io anche; e anche Dean (Neal Cassady, ndr); e in passato anche Carlo Marx (Allen Ginsberg, ndr). Avevamo tutti imparato da lui.\u201d\nDivenne celebre grazie al suo primo romanzo \"La scimmia sulla schiena\", pubblicato nel 1953, che ottenne successo e lo rese uno scrittore famoso. La sua opera rinomata rimane per\u00f2 \"Pasto nudo\". Pubblicato per la prima volta in Francia nel 1959, \u00e8 uno scritto controverso che fu il primo volume di una tetralogia, che prosegue con la trilogia \"The Nova Trilogy\" (1961-64). La maggior parte delle prime opere di Burroughs sono semi-autobiografiche e ispirate alle sue esperienze legate all'uso di droghe e alla dipendenza da oppiacei, una condizione che marc\u00f2 gli ultimi cinquanta anni della sua vita. Successivamente si spost\u00f2 su temi a un tempo avventurosi e metafisici. Legato alla Beat Generation, ma per sua ammissione molto lontano dalla realt\u00e0 dei beatnik o hippie (\"Io i fiori ai poliziotti li lancerei, ma con tutto il vaso e la terra\", disse una volta), fu un autore d'avanguardia che influenz\u00f2 la cultura di massa e la letteratura.\nBurroughs viene spesso citato come scrittore di fantascienza vicino ad autori come J. G. Ballard, in un filone che non usa lo spazio esterno ma lo spazio interno dell'uomo: gli esseri umani che agli occhi visionari di Burroughs diventano mutanti, le citt\u00e0 che si trasformano in paesaggi metafisici, la percezione di forze occulte. Nel 1983 Burroughs ottenne la nomina dell'American Academy and Institute of Arts and Letters (Accademia e Istituto Americano delle Arti e delle Lettere) e nel 1984 il riconoscimento dell'Ordre des Arts et des Lettres dalla Francia. J. G. Ballard lo defin\u00ec \"il pi\u00f9 importante scrittore emerso dopo la seconda guerra mondiale\", mentre Norman Mailer lo dichiar\u00f2 \"l'unico scrittore americano che pu\u00f2 meritarsi l'appellativo di genio\". William Burroughs mor\u00ec nel 1997 nella sua casa di Lawrence, in Kansas, a causa di un infarto.\nInfluenza nella musica.\nIl nome del gruppo rock psichedelico Thin White Rope fu ispirato da una metafora usata dallo scrittore per definire il liquido seminale maschile.\nIl gruppo musicale inglese Soft Machine prese il nome dal romanzo \"La macchina morbida\".\nLa canzone The Wild Boys dei Duran Duran \u00e8 deliberatamente ispirata al suo romanzo del 1971, dal quale il regista Russell Mulcahy intendeva trarre un film. Mulcahy cre\u00f2 l'omonimo videoclip \u2013 per la cifra-record di un milione di sterline dell'epoca \u2013 nel tentativo di illustrare le sue idee; ma il film, ancor pi\u00f9 ambizioso e costoso, rest\u00f2 irrealizzato. Burroughs fin\u00ec poi col figurare in un cameo di sette secondi con gli Arcadia, progetto collaterale di alcuni membri del gruppo.\nNel 1992 invece \u00e8 l'italiano Faust'O, al secolo Fausto Rossi, ad omaggiare Burroughs con il brano Morbide macchine dove collabora come autrice Laura Valente."}
{"id": "77752", "revid": "599013", "url": "https://it.wikipedia.org/wiki?curid=77752", "title": "La ragazza di Bube", "text": ""}
{"id": "77753", "revid": "1543377", "url": "https://it.wikipedia.org/wiki?curid=77753", "title": "Roar Lj\u00f8kels\u00f8y", "text": "\u00c8 stato campione del mondo di volo con gli sci nel 2004 e nel 2006.\nBiografia.\nIn Coppa del Mondo ha esordito l'11 marzo 1993, nella gara preolimpica di Lillehammer, in Norvegia (34\u00b0), ha ottenuto il primo podio il 27 marzo successivo nella gara a squadre di Planica (2\u00b0) e la prima vittoria il 25 novembre 2000 nella gara a squadre di Kuusamo. In gare individuali il suo primo podio \u00e8 stato quello del 1995 a Planica e la prima vittoria quella di Sapporo, in Giappone, nel 2003. Nella stagione 2003-2004 e in quella seguente \u00e8 giunto secondo in classifica generale della Coppa del Mondo, dietro al finlandese Janne Ahonen.\nI risultati pi\u00f9 prestigiosi del palmar\u00e8s di Lj\u00f8kels\u00f8y sono legati al volo con gli sci: ai Mondiali di volo ha vinto quattro medaglie d'oro, conquistando il titolo individuale e quello a squadre per due edizioni consecutive, nel 2004 e nel 2006.\nAi Mondiali di Obertsdorf 2005 ha vinto l'argento dal trampolino HS137 nella gara individuale e il bronzo in quella a squadre; a Sapporo 2007 ha ottenuto altre due medaglie.\nAlle XX Giochi olimpici invernali di ha vinto la medaglia di bronzo nella gara sul trampolino normale K95, dietro al connazionale Lars Byst\u00f8l (oro) e al finlandese Matti Hautam\u00e4ki (argento). Un altro bronzo \u00e8 arrivato nella gara a squadre, dove il quartetto norvegese \u00e8 arrivato terzo dietro ad Austria (oro) e Finlandia (argento); nel salto di finale Lj\u00f8kels\u00f8y ha stabilito con 141 metri del trampolino lungo di Pragelato. Nella gara dal trampolino lungo si \u00e8 classificato quarto. In precedenza aveva partecipato anche ai Giochi olimpici invernali di (4\u00b0 nella gara a squadre), (40\u00b0 nel trampolino normale, 9\u00b0 nel trampolino lungo, 4\u00b0 nella gara a squadre) e (18\u00b0 nel trampolino normale, 32\u00b0 nel trampolino lungo, 9\u00b0 nella gara a squadre).\nSi \u00e8 ritirato al termine della stagione 2009-2010."}
{"id": "77754", "revid": "834", "url": "https://it.wikipedia.org/wiki?curid=77754", "title": "Roar Ljoekelsoey", "text": ""}
{"id": "77755", "revid": "123964542", "url": "https://it.wikipedia.org/wiki?curid=77755", "title": "Chaim Topol", "text": "Biografia.\nTopol \u00e8 molto noto per la sua interpretazione del ruolo del lattaio Tevye ne \"Il violinista sul tetto\" (1971) di Norman Jewison, versione cinematografica del fortunato musical teatrale \"Fiddler on the Roof\" di Joseph Stein, per la quale vinse un Golden Globe per il miglior attore in un film commedia o musicale e ottenne una candidatura all'Oscar al miglior attore nel 1972. \nTra le altre apparizioni di rilievo di Topol, da ricordare quelle nei film \"Combattenti della notte\" (1966), \"Galileo\" (1975), \"Flash Gordon\" (1980), \"Solo per i tuoi occhi\" (1981) della serie 007, e nella miniserie televisiva \"Venti di guerra\" (1983). Nelle produzioni israeliane, uno dei suoi ruoli pi\u00f9 noti \u00e8 nel controverso \"Sallah\" (1964) di Ephraim Kishon, adattamento cinematografico di una commedia che narra le privazioni di una giovane famiglia ebraica sefardita in Israele all'inizio degli anni cinquanta. "}
{"id": "77756", "revid": "287204", "url": "https://it.wikipedia.org/wiki?curid=77756", "title": "Topol", "text": ""}
{"id": "77758", "revid": "481666", "url": "https://it.wikipedia.org/wiki?curid=77758", "title": "Re Lear (disambigua)", "text": ""}
{"id": "77762", "revid": "198277", "url": "https://it.wikipedia.org/wiki?curid=77762", "title": "Il processo (disambigua)", "text": ""}
{"id": "77763", "revid": "287204", "url": "https://it.wikipedia.org/wiki?curid=77763", "title": "Otello (disambigua)", "text": ""}
{"id": "77764", "revid": "123334836", "url": "https://it.wikipedia.org/wiki?curid=77764", "title": "Shota Rustaveli", "text": "\u00c8 autore dell'opera letteraria \"Il cavaliere dalla pelle di leopardo\" (\"Vepkhistkaosani\" in georgiano), il poema epico nazionale della Georgia.\nRustaveli fu principe della Georgia, forse tesoriere (Mechurchletukhutsesi) della regina Tamara di Georgia e pittore di alcuni affreschi del monastero georgiano di Santa Croce in Gerusalemme. Su una colonna del monastero fu dipinto un volto, forse ritraente lo stesso poeta. Pochi fatti sono noti sulla vita di Rustaveli, molti avvolti dalla leggenda, specie sulla sua educazione e sui viaggi verso oriente. Rimangono ignote le date di nascita e morte, quest'ultima forse avvenuta a Gerusalemme dove venne inviato dalla sua regina.\nIl significato del soprannome Rustaveli \u00e8 \"signore di Rustavi\" o \"abitante di Rustavi\". \"Rustavi\" era una citt\u00e0 nella Meschezia, Georgia del sud.\n\"Il cavaliere dalla pelle di leopardo\" \u00e8 stato tradotto in molte lingue. Fu stampato per la prima volta nel 1712, a Tbilisi (capitale della Georgia), dalla prima casa editrice georgiana, fondata da Sulxan-Saba Orbeliani con l'aiuto del re Vaxtang VI.\nTra le opere secolari create in Georgia, il manoscritto de \"l cavaliere dalla pelle di leopardo\" occupa un posto molto importante.\nNell'Istituto dei Manoscritti dell'Accademia Georgiana delle Scienze (Tbilisi) sono conservate due pagine del poema risalenti al XVI secolo, e qualche riga del XIV secolo. Tutte le altre edizioni del poema sono del XVII secolo (manoscritto del 1653, H-54 dell'Istituto dei Manoscritti).\nNumerose le dediche e gli omaggi al noto poeta: il premio pi\u00f9 ambito della Georgia nel campo dell'arte e della letteratura \u00e8 intitolato \"Premio nazionale Shota Rustaveli\"; la strada principale a Tbilisi \u00e8 il viale Rustaveli; sempre nella capitale esistono anche una \"Accademia Nazionale del Teatro Shota Rustaveli\", un \"Istituto Nazionale di Letteratura Georgiana Shota Rustaveli\" facente parte della \"Accademia delle Scienze della Georgia\", la stazione metropolitana a lui intitolata, l'Aeroporto di Tbilisi, ed altro."}
{"id": "77766", "revid": "2169878", "url": "https://it.wikipedia.org/wiki?curid=77766", "title": "Macbeth (disambigua)", "text": ""}
{"id": "77767", "revid": "228587", "url": "https://it.wikipedia.org/wiki?curid=77767", "title": "Business Objects", "text": "Business Objects \u00e8 una software house che crea e commercializza applicazioni di business intelligence utili all'analisi dei dati interni, tra cui l'omonima \"Business Objects\" (oggi SAP Business Objects).\nLa sede centrale \u00e8 in Francia e .\nFusioni.\nNel dicembre 2003 Business Objects ha acquisito il principale rivale, Crystal Decisions, poi a sua volta l'azienda \u00e8 stata acquisita da SAP AG.\nControversie.\nIl 2 aprile 2007 una causa intentata da Informatica Corporation (ed ereditata da BusinessObjects con il suo subentro in Acta Technologies nel 2002) termin\u00f2 con il riconoscimento di 25 milioni di dollari USA di risarcimento a Informatica Corp. per violazione di diritti di propriet\u00e0 industriale ed intellettuale.\nLa causa verteva su flussi di dati embedded . Informatica Corp. asseriva che il prodotto \"ActaWorks\" (in seguito commercializzato da BusinessObjects come parte di \"BusinessObjects Data Integrator\"), violasse diversi brevetti di Informatica Corp., compresi i brevetti USA 6.014.670 e 6.339.775, entrambi intitolati \"Apparato e metodo di esecuzione di trasformazione di dati nel Data Warehousing\". BusinessObjects ha quindi rilasciato una nuova versione di \"BusinessObjects Data Integrator\" (11.7.2) priva delle funzioni contestate.\nFunzioni.\nSi tratta di un prodotto software dedicato alla business intelligence (BI) e, pertanto, permette di produrre un'analisi e una reportistica sui dati. I dati da analizzare sono mantenuti archiviati su database esterni, le diverse entit\u00e0 e le relazioni intercorrenti dei dati sono descritte in un livello intermedio di metadati.\nI metadati (\"Universi\", nella terminologia Business Objects) sono a loro volta archiviati, insieme alle regole per la reportistica, in un database esterno (con funzione di repository).\nCaratteristiche.\nSorgenti dati: \nTipologie di grafici:\nApplicativi.\nGli applicativi web come Web Intelligence, la Central Management Console, il BI LaunchPad, Analyis for OLAP, Explorer sono scritti in Java come tutta la piattaforma web di BO su cui poggiano. La piattaforma gira in maniera predefinita sul middleware Apache Tomcat.\nCentral Management Console.\nFunzioni:\nInformation Design Tool.\nStrumento di creazione del metadato\nFunzioni:\nWeb Intelligence.\nStrumento di reportistica sia client che web (su piattaforma Java) con le seguenti funzioni:"}
{"id": "77769", "revid": "466539", "url": "https://it.wikipedia.org/wiki?curid=77769", "title": "Thomas Morgenstern", "text": "Campione olimpico del trampolino lungo sia nella gara individuale sia nella gara a squadre ai XX Giochi olimpici invernali di e nella gara a squadre ai XXI Giochi olimpici invernali di , in carriera ha vinto due Coppe del Mondo, un Torneo dei quattro trampolini e numerose medaglie iridate (undici gli ori).\nBiografia.\nStagioni 2003 e 2004.\nNipote dello sciatore alpino Alois Morgenstern, a sua volta sciatore di alto livello, Thomas Morgenstern si rivel\u00f2 un talento precoce nel salto con gli sci. Esord\u00ec in Coppa del Mondo in occasione del Torneo dei quattro trampolini del 2002-2003, a sedici anni. Appena cinque giorni dopo la conclusione del Torneo, l'11 gennaio 2003, ottenne la prima vittoria, nonch\u00e9 primo podio, a Liberec, in Repubblica Ceca.\nMorgenstern si laure\u00f2 campione mondiale juniores dal trampolino corto, sia individualmente sia a squadre, a Sollefte\u00e5 2003, in Svezia, e partecip\u00f2 ai Mondiali della Val di Fiemme, senza conseguire risultati di rilievo.\nNel 2004, ai Mondiali juniores di Stryn, in Norvegia, biss\u00f2 il successo a squadre dell'anno precedente e vinse l'argento nella stessa gara dietro al polacco Mateusz Rutkowski. Ai Mondiali di volo di Planica vinse la prima medaglia iridata in carriera, il bronzo nella gara a square.\nStagioni 2005 e 2006.\nAi Mondiali di Oberstdorf 2005 fu uno dei quattro componenti del quartetto che ha vinto due ori per l'Austria, nelle gare a squadre dal trampolino HS100 e dal trampolino HS137.\nAi Mondiali di volo del 2006, sul trampolino Kulm di Tauplitz, in Austria, vinse il bronzo nella gara individuale. Nella stessa stagione ai XX Giochi olimpici invernali di vinse due medaglie d'oro dal trampolino lungo nello Stadio del Trampolino di Pragelato, dapprima nella gara individuale sul trampolino lungo, poi nella gara a squadre con il quartetto austriaco, mentre sul trampolino normale fu nono. Qualche settimana dopo si aggiudic\u00f2 il Nordic Tournament.\nStagioni 2007 e 2008.\nAi Mondiali di Sapporo 2007 vinse il bronzo dal trampolino normale e, con il quartetto austriaco, l'oro nelle gare a squadre.\nNella stagione 2007-2008 cominci\u00f2 l'annata in Coppa del Mondo con sei vittorie nelle prime sei gare, eguagliando il record di vittorie consecutive raggiunto da Janne Ahonen e Matti Hautam\u00e4ki. Ai Mondiali di volo con gli sci di Oberstdorf 2008 vinse la medaglia d'oro nella competizione a squadre. Al termine della stagione vinse la classifica di Coppa del Mondo.\nStagioni 2009 e 2010.\nAi Mondiali di Liberec 2009 conferm\u00f2 nuovamente l'oro nelle gare a squadre; l'anno successivo, i XXI Giochi olimpici invernali di si aggiudic\u00f2 l'oro nella gara a squadre, chiudendo ottavo nel trampolino normale e quinto nel trampolino lungo. Nei Mondiali di volo di Planica del mese successivo vinse ancora l'oro nelle gare a squadre.\nStagioni 2011 e 2012.\nAi Mondiali di Oslo 2011 vinse la medaglia d'oro nella gara individuale dal trampolino corto, l'argento dal trampolino lungo e due ori in entrambe le gare a squadre. Dopo essersi aggiudicato il suo primo Torneo dei quattro trampolini, al termine della stessa stagione sollev\u00f2 la sua seconda Coppa del Mondo generale.\nAi Mondiali di volo di Vikersund 2012 vinse ancora l'oro nelle gare a squadre.\nStagioni 2013 e 2014.\nNella stagione 2013 ottenne alcuni podi ma nessuna vittoria in Coppa del Mondo, mentre ai Mondiali della Val di Fiemme vinse due medaglie: l'oro nella gara a squadre maschile dal trampolino lungo e l'argento nella gara a squadre mista dal trampolino normale.\nNella stagione 2014 torn\u00f2 alla vittoria in Coppa del Mondo (il 14 dicembre 2013 a Titisee-Neustadt); ai XXII Giochi olimpici invernali di si classific\u00f2 14\u00ba nel trampolino normale, 40\u00ba nel trampolino lungo e vinse la medaglia d'argento nella gara a squadre). Nel settembre 2014 annunci\u00f2 il ritiro dalle competizioni."}
{"id": "77770", "revid": "3182", "url": "https://it.wikipedia.org/wiki?curid=77770", "title": "Gartner Group", "text": ""}
{"id": "77771", "revid": "110157", "url": "https://it.wikipedia.org/wiki?curid=77771", "title": "Dottrina Hallstein", "text": "La dottrina Hallstein fu una dottrina che influenz\u00f2 la politica estera tedesca fino agli anni sessanta del XX secolo e prese il nome dal giurista Walter Hallstein, che fu sottosegretario del ministero degli esteri tedesco dal 1951 al 1958.\nSecondo la dottrina Hallstein qualunque relazione diplomatica intrattenuta da un paese terzo con la Repubblica Democratica Tedesca, in virt\u00f9 della cosiddetta rappresentanza unica del popolo tedesco da parte della Repubblica Federale Tedesca, era da considerarsi un atto ostile e avrebbe portato all'immediata interruzione delle relazioni diplomatiche. \nFin dall'inizio le relazioni con l'Unione Sovietica rappresentarono un'eccezione. La controparte nella DDR della dottrina Hallstein era la dottrina Ulbricht.\nLa conseguenza fu l'impossibilit\u00e0 di avere relazioni diplomatiche con entrambi i paesi.\nLa prima applicazione della dottrina fu con la Jugoslavia nel 1957, in seguito fu applicata con Cuba nel 1963. In entrambi i casi la Repubblica Federale Tedesca interruppe le relazioni diplomatiche al riconoscimento da parte dei due paesi della DDR.\nNella prima met\u00e0 degli anni '60 e con il nuovo corso cominciato da Ludwig Erhard e Kurt Georg Kiesinger la dottrina fu applicata con meno coerenza, fu poi sospesa nella fase di normalizzazione dei rapporti cominciata con la cosiddetta Ostpolitik intrapresa dalla coalizione guidata da Willy Brandt."}
{"id": "77773", "revid": "287204", "url": "https://it.wikipedia.org/wiki?curid=77773", "title": "Realdo Colombo", "text": "Biografia.\nLa giovinezza e gli studi.\nNacque a Cremona, il padre era un farmacista, Antonio Colombo. Sebbene poco si sappia della sua giovinezza, \u00e8 comunque noto che intraprese gli studi universitari a Milano e sembra che abbia continuato per qualche tempo l'attivit\u00e0 del padre. In seguito abbandon\u00f2 la professione di farmacista e divenne allievo del chirurgo Giovanni Antonio Lonigo, sotto il quale studi\u00f2 per 7 anni. Nel 1538 si iscrisse all'Universit\u00e0 di Padova, dove si mise in luce come straordinario studente di anatomia. Per i suoi meriti, gli fu assegnata la cattedra di Filosofia all'universit\u00e0. Nel 1542 torn\u00f2 per qualche tempo a Venezia, per assistere il suo maestro, Lonigo.\nLa carriera accademica.\nNel 1543 torn\u00f2 a Padova per succedere ad Andrea Vesalio, che era partito per la Svizzera per sovrintendere alla stampa del suo capolavoro \"De humani corporis fabrica\". Colombo rimase a Padova per due anni prima di trasferirsi a Pisa alla corte di Cosimo I de Medici. Mentre era a Pisa collabor\u00f2 intensamente con Michelangelo. Egli intendeva lavorare con quest'ultimo per elaborare un testo di anatomia che rivaleggiasse con il \"De Fabrica\" di Vesalio, ma questo non si realizz\u00f2 mai, probabilmente a causa dell'et\u00e0 ormai avanzata di Michelangelo. Nel 1548 Colombo assunse un incarico alla Sapienza di Roma,che mantenne fino alla morte, nel 1559. Poich\u00e9 non era un attento seguace di Galeno, l'autorit\u00e0 riconosciuta in quel tempo nel campo dell'anatomia, e anche a causa delle sue pubbliche controversie con il venerato Vesalio e Gabriele Falloppio, Colombo non ha goduto di alta considerazione in Italia. \nIl suo nome resta legato all'opera \"De re anatomica\" (Venezia 1559), arricchita da un frontespizio attribuito al Veronese: un'opera memorabile, specie nelle parti riguardanti la descrizione della pleura, del peritoneo e del cristallino e per una significativa spiegazione fisiologica della digestione.\nColombo e Vesalio.\nI rapporti tra Colombo e Vesalio non sono del tutto chiari. Si \u00e8 spesso pensato che Colombo sia stato un discepolo di Vesalio, ma pu\u00f2 darsi che in effetti non sia stato cos\u00ec. In ogni caso, essi cominciarono a diventare accaniti rivali a partire dal 1555. Mentre stava insegnando agli studenti di Vesalio nel 1543, Colombo mise in evidenza diversi errori commessi da Vesalio, soprattutto nell'attribuire le propriet\u00e0 degli occhi bovini a quelli umani. Come Vesalio era stato molto criticato per le sue correzioni alla scienza di Galeno, cos\u00ec Colombo fu il primo a criticare Vesalio per i suoi stessi errori. Quando Vesalio torn\u00f2, rimase scandalizzato. Egli ridicolizz\u00f2 pubblicamente Colombo, definendolo un \"Ignorante\" e dichiarando in diverse occasioni che \"anche la minima conoscenza che Colombo abbia nel campo dell'anatomia, l'ha imparata da me\". Malgrado le dichiarazioni di Vesalio, \u00e8 probabile che Colombo sia stato un collega di Vesalio, piuttosto che un suo allievo. In primo luogo, nel \"De Fabrica\" Vesalio attribuisce molte delle sue scoperte a Colombo, che viene definito \"un grande amico\". Inoltre Vesalio e Colombo provenivano da carriere accademiche molto diverse. Vesalio era un esperto del sistema di Galeno ed aveva ricevuto la sua educazione scientifica a Lovanio, mentre Colombo aveva cominciato i suoi studi di anatomia come chirurgo. Infine, Colombo si riferisce spesso a Lonigo come suo maestro di chirurgia e anatomia, senza nominare mai Vesalio.\nFu Realdo Colombo a compiere l'autopsia su Ignazio di Loyola, fondatore dei Gesuiti.\nLa disputa tra Colombo e Falloppio.\nColombo pubblic\u00f2 la sua unica opera, il \"De Re Anatomica\", nel 1559, poco prima della sua morte. Molte delle scoperte riportate nel \"De Re Anatomica\" coincidono con quelle di Gabriele Falloppio, in particolare entrambi rivendicano di avere scoperto il clitoride. Falloppio pubblic\u00f2 il suo libro, \"Observationes Anatomicae\", nel 1561, ma afferm\u00f2 di avere scritto l'opera quattro anni prima. Questo per\u00f2 \u00e8 improbabile, dal momento che l'opera di Falloppio contiene numerosi velati riferimenti al \"De Re Anatomica\". Nel 1574 Leone Giovanni Battista Carcano (1536-1606), un allievo di Falloppio, accus\u00f2 formalmente Colombo di plagio, anche se, dato che Colombo era morto ormai da pi\u00f9 di dieci anni, non scatur\u00ec nessun seguito da queste accuse.\nContributi all'anatomia.\nColombo fece molte importanti scoperte nel campo dell'anatomia, compresa quella della circolazione polmonare, o piccola circolazione, che apr\u00ec la strada, qualche anno dopo, alla scoperta della circolazione del sangue da parte di William Harvey, contenuta nel suo capolavoro De Motu Cordis (1628). Secondo la visione tradizionale risalente a Galeno, il sangue passava tra i ventricoli del cuore attraverso i micropori del setto interventricolare e in questo modo il sangue venoso diventava sangue arterioso nel ventricolo sinistro, dove l'aria veniva fornita dalla vena polmonare. Durante la vivisezione di cani e altri animali, Colombo trov\u00f2 ripetutamente solo sangue nella vena polmonare, e niente aria. Secondo il suo modello, il sangue venoso viaggiava dal cuore ai polmoni dove veniva mescolato con l'aria e poi tornava al cuore. Sebbene la permeabilit\u00e0 del setto fosse gi\u00e0 stata smentita da Michele Serveto nel 1553 nella sua Christianismi Restitutio e da Ibn al-Naf\u012bs nel XII secolo, Colombo fu il primo a completare la teoria con valutazioni e osservazioni anatomiche originali. In aggiunta alla circolazione polmonare, Colombo scopr\u00ec anche che l'azione principale del cuore era la contrazione, piuttosto che la dilatazione, come si era pensato in precedenza. Entrambe queste scoperte furono pi\u00f9 tardi confermate da William Harvey.\nMolto citata \u00e8 la denominazione e la descrizione da parte di Colombo del clitoride come \"Amore di Venere, o Piacere che venga chiamato\". Egli dichiar\u00f2: \"potrebbe essere chiamato l'amore o la dolcezza della donna\"."}
{"id": "77775", "revid": "106908", "url": "https://it.wikipedia.org/wiki?curid=77775", "title": "Gartner", "text": "Gartner Inc. \u00e8 una societ\u00e0 per azioni multinazionale che si occupa di consulenza strategica, ricerca e analisi nel campo della tecnologia dell'informazione con oltre 15.000 clienti nel mondo. L'attivit\u00e0 principale consiste nel supportare le decisioni di investimento dei suoi clienti attraverso ricerca, consulenza, benchmarking, eventi e notizie.\nL'azienda \u00e8 stata fondata nel 1979 da Gideon Gartner, e nel corso degli anni si \u00e8 espansa fino ad acquisire altre 30 aziende come Real Decisions, MetaGroup, AMR Research, Burton Group. Nel 1987 apre il primo ufficio in Europa, nel 1990 in area APAC (nel 1993 in Australia e nel 1995 a Tokyo). Tra i suoi successi ricordiamo la creazione dell'indice e della metodologia di calcolo del costo totale di possesso (TCO), e due tipologie di ricerca qualitativa: il Magic Quadrant e l'Hype Cycle.\nLa sede principale \u00e8 a Stamford, Connecticut, negli Stati Uniti d'America. Ha oltre 15 000 associati (dipendenti), includendo pi\u00f9 di 2.500 analisti e consulenti, in oltre 150 sedi a livello mondiale."}
{"id": "77776", "revid": "5695", "url": "https://it.wikipedia.org/wiki?curid=77776", "title": "Andrea Cisalpino", "text": ""}
{"id": "77777", "revid": "104458", "url": "https://it.wikipedia.org/wiki?curid=77777", "title": "Matti Hautam\u00e4ki", "text": "\u00c8 fratello di Jussi, a sua volta saltatore con gli sci di alto livello.\nBiografia.\nStagioni 1998-2002.\nIn Coppa del Mondo esord\u00ec nella gara dal trampolino lungo di Lillehammer del 29 novembre 1997 (47\u00b0), ottenne il primo podio il 27 novembre 1999 a Kuopio (3\u00b0) e la prima vittoria il 2 dicembre 2000 nella medesima localit\u00e0. Nel 1998 vinse la medaglia di bronzo ai Mondiali juniores dal trampolino normale e ai Mondiali di Lahti 2001, sua prima partecipazione iridata, ottenne l'argento nella gara a squadre dal trampolino normale.\nNella stagione 2001-2002 dopo il secondo posto nel Torneo dei quattro trampolini dietro a Sven Hannawald vinse la medaglia di bronzo nel trampolino lungo ai XIX Giochi olimpici invernali di , l'argento nella gara a squadre e fu 6\u00b0 nel trampolino normale; ottenne un altro bronzo ai Mondiali di volo di Harrachov. Vinse il Nordic Tournament e chiuse la stagione al terzo posto nella classifica generale della Coppa del Mondo.\nStagioni 2003-2005.\nAi Mondiali del 2003 in Val di Fiemme vinse la medaglia d'argento nel trampolino lungo e l'oro nella gara a squadre. Il 23 marzo 2003 ottenne la misura di 231 metri sul trampolino Letalnica di Planica, . Il 20 marzo 2005, nell'ultima gara della stagione 2004-2005, la misura fu superata da pi\u00f9 saltatori, compreso Hautam\u00e4ki stesso che stabil\u00ec con 235,5 metri ; il salto pi\u00f9 lungo, nuovo primato mondiale, fu del norvegese Bj\u00f8rn Einar Rom\u00f8ren con 239 metri.\nNella parte finale di quella stessa stagione, dopo aver vinto l'argento nella gara a squadre dal trampolino lungo ai Mondiali di Oberstdorf, realizz\u00f2 una sequenza di sei vittorie individuali consecutive in Coppa del Mondo, eguagliando il record del connazionale Janne Ahonen. Vinse nuovamente il Nordic Tournament e concluse la stagione al terzo posto nella classifica generale.\nStagioni 2006-2012.\nAi Mondiali di volo del 2006, sul trampolino Kulm a Tauplitz, vinse l'argento nella gara a squadre. Ai XX Giochi olimpici invernali di vinse la medaglia d'argento nella gara sul trampolino normale, dietro al norvegese Lars Byst\u00f8l e davanti all'altro norvegese Roar Lj\u00f8kels\u00f8y; una seconda medaglia d'argento arriv\u00f2 dalla gara a squadre, mentre dal trampolino lungo fu quinto.\nNella gara a squadre ai Mondiali di volo del 2008 e del 2010 vinse rispettivamente la medaglia d'argento e quella di bronzo. Partecip\u00f2 ai XXI Giochi olimpici invernali di (26\u00b0 nel trampolino lungo, 4\u00b0 nella gara a squadre). Ai Mondiali di Oslo 2011 non and\u00f2 a medaglia, cos\u00ec come nelle precedenti edizioni di Sapporo 2007 e Liberec 2009.\nConcluse la carriera al termine della stagione 2011-2012; la sua ultima partecipazione a una rassegna iridata fu quindi quella ai Mondiali di volo 2012, dove fu ottavo nella gara a squadre."}
{"id": "77778", "revid": "287204", "url": "https://it.wikipedia.org/wiki?curid=77778", "title": "Matti Hautamaki", "text": ""}
{"id": "77779", "revid": "834", "url": "https://it.wikipedia.org/wiki?curid=77779", "title": "Matti Hautamaeki", "text": ""}
{"id": "77780", "revid": "226458", "url": "https://it.wikipedia.org/wiki?curid=77780", "title": "Formula di Erlang C", "text": "Erlang C \u00e8 la distribuzione che descrive la probabilit\u00e0 di attesa in coda in un sistema in cui ci sono N serventi e viene offerto un traffico pari a A Erlang.\nLa formula \u00e8 la seguente:\n\"dove:\"\nLa distribuzione \u00e8 utilizzata nei call center per calcolare il numero di operatori necessari per gestire le chiamate entranti posto un certo livello di servizio."}
{"id": "77783", "revid": "3182", "url": "https://it.wikipedia.org/wiki?curid=77783", "title": "Samba software", "text": ""}
{"id": "77787", "revid": "1073227", "url": "https://it.wikipedia.org/wiki?curid=77787", "title": "Soggetto (cinema)", "text": "Nel mondo del cinema, il soggetto \u00e8 un breve racconto che illustra a grandi linee la trama (pi\u00f9 propriamente detta \"sinossi\" o \"sinopsi\") di un film (gi\u00e0 realizzato o ancora da realizzare). Pu\u00f2 essere originale o adattato da un altro soggetto esistente.\nIl lungo processo di produzione di un film inizia di solito con un'idea, una semplice intuizione. La storia del cinema \u00e8 piena di aneddoti sulla nascita di queste idee, dovute magari a coincidenze fortuite, ad incontri casuali al bar di un festival, a vicende famigliari, ecc. L'idea, opportunamente sviluppata e ampliata, pu\u00f2 essere trasformata in un soggetto cinematografico, ossia nella prima stesura di quella che potrebbe diventare la sceneggiatura di un film.\nLa lunghezza del soggetto non dovrebbe mai essere eccessiva, e solitamente va dalle tre alle dieci cartelle dattiloscritte. Lo scopo principale, infatti, \u00e8 quello di suscitare l'interesse di un produttore, ed \u00e8 quindi consigliabile evitare dettagli inutili (in pratica, si cerca di limitare il rischio che un singolo dettaglio possa far cestinare il soggetto). Nel caso il produttore trovi l'idea meritevole di essere sviluppata ulteriormente, si procede a realizzare un elenco delle scene (la \"scaletta\"), che a sua volta sar\u00e0 la base di un \"trattamento\" pi\u00f9 articolato, della lunghezza di circa trenta cartelle dattiloscritte. Quest'ultimo conterr\u00e0 la descrizione delle scene principali del film, e potr\u00e0 quindi risultare utile per presentare il progetto ad un regista. Seguiranno poi una serie di ampliamenti, l'inserimento dei dialoghi e di tutti i dettagli, fino a giungere alla sceneggiatura.\nL'adattamento di soggetti esistenti.\nMolti dei film commerciali tendono a riciclare soggetti di film precedenti, e possono perfino permettersi il lusso di entrare in produzione senza che la sceneggiatura sia completata. L'obiettivo per questi film \u00e8 quello di riutilizzare le formule che in passato hanno generato un successo al botteghino. L'industria di Hollywood \u00e8 di conseguenza popolata di sceneggiatori in grado di lavorare su commissione, anche senza la base di un soggetto: l'importante \u00e8 fissare il \"target\" del film, cio\u00e8 individuare il pubblico al quale destinarlo. Il frutto di queste strategie commerciali \u00e8 la serie infinita di sequel e prequel di film di successo, senza dimenticare gli \"spin-off\" generati da una microstoria gi\u00e0 presente in un altro film.\nNegli ultimi anni, inoltre, sono sempre pi\u00f9 numerosi i casi di adattamenti di sceneggiature gi\u00e0 presenti in libri, fumetti e videogiochi, per non parlare dei film di altre nazioni, o dei cortometraggi provenienti dal mondo dei film indipendenti. In questi casi, la nascita dell'idea alla base del film coincide con l'acquisto dei diritti di copyright. Si pensi, ad esempio, ai film basati sui fumetti della Marvel, ed agli ormai sistematici remake americani di horror asiatici."}
{"id": "77789", "revid": "2225", "url": "https://it.wikipedia.org/wiki?curid=77789", "title": "MAUS", "text": ""}
{"id": "77794", "revid": "119977106", "url": "https://it.wikipedia.org/wiki?curid=77794", "title": "Klondike", "text": "Il Klondike (AFI: o ) \u00e8 una regione del territorio dello Yukon, nel Canada nord-occidentale, appena al di l\u00e0 del confine orientale dell'Alaska. Collocato attorno al fiume Klondike, un piccolo torrente che sfocia da sud est nel fiume Yukon, lungo 160\u00a0km, il fiume attraversa una zona caratterizzata dalla presenza di giacimenti auriferi.\nStoria.\nIl Klondike deve la sua fama alla corsa all'oro del Klondike, che ebbe inizio nel 1896 attirando gente di tutto il mondo. Nella zona si svilupp\u00f2 una societ\u00e0 mineraria che divent\u00f2 famosa. L'attivit\u00e0 mineraria rilevante cess\u00f2 nel 1910, anche se tutt'oggi si estrae dell'oro in profondit\u00e0 nelle vecchie miniere. L'unica cittadina, costruita in una valle glaciale, \u00e8 Dawson, costituita dalla Dawson storica e quella periferica.\nCultura.\nLetteratura.\nL'autore statunitense Jack London ha ambientato alcune delle sue storie proprio in questa regione. Nel 1897 lo scrittore part\u00ec col cognato alla volta del nord, per partecipare alla corsa all'oro di quegli anni. Nelle regioni del nord London vivr\u00e0 numerose esperienze, da cui prender\u00e0 spunto per i suoi racconti, tra i quali ricordiamo \"Zanna Bianca\", \"Il richiamo della foresta\" e \" Radiosa Aurora\", ambientati proprio nel Klondike.\nFumetti.\nIl Klondike deve anche la sua fama a Carl Barks, \"padre\" dello Zio Paperone che ha ambientato le prime avventure del mitico papero e giustificato le sue iniziali fortune proprio in questi luoghi, durante la corsa all'oro.\nIn particolare l'autore americano Don Rosa, riprendendo gli spunti di Barks, ha mostrato nella sua monumentale \"Saga di Paperon de' Paperoni\" come il papero pi\u00f9 ricco del mondo abbia trovato una pepita \"uovo d'anatra\" e come, contemporaneamente, abbia rinunciato da quel momento in poi, ai sentimenti, in particolare per la sua fiamma, Doretta Dorem\u00ec. Inoltre, sempre secondo Don Rosa, grazie all'oro del Klondike il papero guadagn\u00f2 il suo primo milione."}
{"id": "77795", "revid": "228587", "url": "https://it.wikipedia.org/wiki?curid=77795", "title": "Klondike (disambigua)", "text": ""}
{"id": "77796", "revid": "62748", "url": "https://it.wikipedia.org/wiki?curid=77796", "title": "Sannoisiano", "text": ""}
{"id": "77797", "revid": "1543377", "url": "https://it.wikipedia.org/wiki?curid=77797", "title": "Martha Graham", "text": "Da molti \u00e8 considerata la pi\u00f9 grande danzatrice statunitense del XX secolo, nonch\u00e9 la \"madre\" della danza moderna americana. Sostenitrice del \"movimento\" come massima forma di espressione, con le forme angolari che riusciva ad assumere col suo minuto ma vibrante corpo sapeva comunicare le pi\u00f9 profonde emozioni dell'animo umano.\nBiografia.\nIl padre era un medico psichiatra. La sua famiglia, piuttosto agiata, nel 1908 si trasfer\u00ec da Allegheny - piccolo centro nei pressi di Pittsburgh (Pennsylvania) - a Santa Barbara, in California.\nNel 1911, dopo aver assistito all'assolo \"Radha\" di Ruth St. Denis, Martha decise di scegliere la danza come professione. Ella avvert\u00ec che quel momento avrebbe segnato il suo futuro, come ebbe modo di raccontare in seguito.\nDal 1913 al 1916 studi\u00f2 danza e teatro alla Cumnock School of Expression di Los Angeles; nel 1916 entr\u00f2 nella Denishawn School, la scuola fondata nel 1915 a Los Angeles da Ruth St. Denis e Ted Shawn, e tra il 1918 e il 1923 danz\u00f2 in alcune coreografie della Denishawn Company, alcune create per lei dallo stesso Shawn.\nNel 1923 lasci\u00f2 la Denishawn School e torn\u00f2 nell'est, a Rochester, New York, dove insegn\u00f2 alla \"Eastman School of Rochester\". Debutt\u00f2 a New York il 18 aprile 1926 con svariate coreografie di propria creazione, su composizioni di Alexander Scriabin, Claude Debussy, Erik Satie, Maurice Ravel, e Louis Horst, gi\u00e0 direttore musicale della Denishawn, il quale nel 1925 aveva lasciato quella compagnia per collaborare con lei.\nNel 1926 fond\u00f2 la sua prima compagnia, la Dance Group, formata da sole donne. Dapprima molte sue coreografie erano legate a tematiche sociali (\"Immigrant\", \"Revolt\") ma fu nel 1929, con la composizione \"Heretic\", che si manifest\u00f2 la sua originale concezione della danza, frutto di una straordinaria maturazione artistica.\nGli anni Trenta furono contraddistinti da una grande spinta creativa durante la quale cre\u00f2 gli assoli \"Lamentation\" (1930) e \"Frontier\" (1935), per il quale si avvalse per la prima volta della collaborazione dell'architetto Isamu Noguchi per gli elementi scenici. Per la sua compagnia cre\u00f2 \"Primitive Mysteries\" (1931), \"Chronicle\" (1936), \"Deep Song e Immediate Tragedy\" (1937). Nel 1938 ha creato una nuova compagnia, la Martha Graham Dance Company, accettandovi anche i primi danzatori uomini, a cominciare da Erick Hawkins, che poi sarebbe divenuto suo marito. Nel 1939 \u00e8 entrato nella nuova compagnia anche Merce Cunningham e nel 1955 Paul Taylor.\nNegli anni Quaranta la compagnia and\u00f2 in tourn\u00e9e negli Stati Uniti e a Cuba. La Graham cre\u00f2 \"El Penitente\" e \"Letter to the World\" (1940) e nel 1944 cre\u00f2 uno dei suoi pezzi pi\u00f9 famosi, \"Appalachian Spring\", di nuovo con elementi scenici di Noguchi. Le creazioni del 1946 e 1947 abbondarono in temi mitologici: \"Cave of the Heart\" (Medea), \"Errand into the Maze\" (Minotauro), \"Night Journey\" (Edipo e Giocasta). Nel 1948 spos\u00f2 Erik Hawkins.\nNel 1969, all'et\u00e0 di settantacinque anni, danz\u00f2 per l'ultima volta. La decisione di abbandonare il palcoscenico nei quattro anni successivi le caus\u00f2 un periodo di notevole depressione che non le ha consentito di creare nuove coreografie fino al 1973.\nNel 1976 \u00e8 stata la prima danzatrice americana a ricevere la prestigiosa onorificenza statunitense Medaglia presidenziale della libert\u00e0 (Medal of Fredom, \"with Distinction\"), dalle mani del Presidente Gerald Ford. La moglie del Presidente, Betty Ford, prima del matrimonio aveva fatto parte della compagnia di danza della Graham.\nNel 1984 ricevette la medaglia della \"L\u00e9gion d'Honneur\" dal governo francese. in quell'occasione venne celebrata con un gran gala al Lincoln Center di New York.\nLa tecnica Graham.\nMartha Graham \u00e8 considerata la \"madre\" della danza moderna americana soprattutto perch\u00e9 ha creato la prima vera e propria tecnica della \"nuova\" danza. La tecnica Graham si basa sul principale atto fisiologico dell'essere umano: la respirazione, ed \u00e8 incentrata sulla zona del bacino, perch\u00e9 \u00e8 l\u00ec che ha origine la vita. Il suo principio conduttore \u00e8 quello dell'alternarsi di \"contraction\" e \"release\".\n- \"Contraction\" sta per \u201ccontrazione\u201d: durante la fase di espirazione la colonna vertebrale si curva aiutata da una spinta dei muscoli dorsali verso terra e dei muscoli addominali indietro verso la spina dorsale e in alto verso il diaframma.\n- \"Release\" sta per \u201crilascio\u201d (non per \u201crilassamento\u201d!): nella successiva fase di inspirazione una spinta che parte sempre dal bacino si trasmette lungo tutta la spina dorsale, cos\u00ec la schiena si estende e il corpo raggiunge il punto di massima tensione verso l'alto.\nLa dinamica prodotta nella spina dorsale dal movimento \"contraction-release\" \u00e8 assimilabile a quello dell'arco e della freccia (si ha \"contraction\" quando si posiziona la freccia e l'arco \u00e8 ricurvo, si ha \"release\" allo scoccare della freccia, quando l'arco si allunga producendo la dinamica del lancio di questa nello spazio). Dunque ogni momento di estensione del corpo \u00e8 generato dal precedente momento di raccoglimento dell'energia al centro del bacino, cos\u00ec come ogni fase di inspirazione \u00e8 generata dalla precedente fase di espirazione. Quindi il ciclico ripetersi dello svuotamento dei polmoni al fine di poter essere riempiti di nuova aria corrisponde al ciclo dell'energia che si concentra nel punto centrale del corpo (zona di origine della vita), per potersi poi espandere fino alle zone periferiche.\nAllievi celebri.\nMolti importanti danzatori hanno lavorato nella compagnia di Martha Graham, tra essi: Bessie Schonberg, Evelyn Sabin, Martha Hill, Gertrude Shurr, Anna Sokolow, Nelle Fisher, Dorothy Bird, Bonnie Bird, Sophie Maslow, May O'Donnell, Jane Dudley, Anita Alvarez, Pearl Lang, Yuriko, Ethel Butler, Ethel Winter, Jean Erdman, Patricia Birch, Nina Fonaroff, Matt Turney, Mary Hinkson, Erick Hawkins, Merce Cunningham, David Campbell, John Butler, Robert Cohan, Stuart Hodes, Glen Tetley, Bertram Ross, Paul Taylor, Mark Ryder, William Carte.\nGraham insegn\u00f2 anche ad alcuni attori e/o cantanti, tra essi: Woody Allen, Miguel Bos\u00e9 e Madonna, quest'ultima ben prima che essa raggiungesse la fama negli anni ottanta.\nFotografia.\nNel 1935 incontra la fotografa americana Barbara Morgan che per alcuni anni documenta il lavoro della compagnia di ballo di Martha Graham e di altri quali Merce Cunningham, Doris Humphrey e Jos\u00e9 Lim\u00f3n.\nDal 1935 al 1945 Barbara Morgan cattur\u00f2 le metamorfosi del corpo di Martha Graham: una danza rituale, illustrativa che d\u00e0 ai sentimenti un'espressione fisica. Realizza una meravigliosa opera fotografica intitolata \"Sixteen Dances in Photographs\" (1941), nella quale sono documentate le pi\u00f9 famose coreografie di Graham, tra cui la celeberrima opera \"Letter to the World\", recentemente riproposta in una grande mostra a Venezia presso la Ikona Gallery (2006).\nYousuf Karsh, fotografo armeno naturalizzato canadese, nella sua fotografia di ritratti incluse anche la grande ballerina, nella quale - a ben vedere - riconosceva \"the essence of the extraordinary person\". Nel 1948 ritrasse Martha Graham, in uno scatto che \u00e8 diventato iconico per l'immagine della grande coreografa americana, cos\u00ec come fu per gli altri personaggi fotografati per la rivista \"Life\": Winston Churchill, Georgia O'Keeffe, W. Somerset Maugham, Ernest Hemingway, Charles de Gaulle, Albert Einstein, Robert Borden, Yuri Gagarin, John F. Kennedy, Martin Luther King, Marshall McLuhan."}
{"id": "77799", "revid": "117740138", "url": "https://it.wikipedia.org/wiki?curid=77799", "title": "Arrigo", "text": "Origine e diffusione.\nEssenzialmente, si tratta di una variante del nome Enrico, giuntaci tramite la forma latina \"Arrigus\", attestata in Toscana gi\u00e0 nell'XI secolo. Enrico deriva a sua volta da \"heim\" (\"casa\", \"patria\") e \"rich\" (\"potente\", \"re\").\nIl nome godette di ampia diffusione durante il Medioevo, e sono diversi i personaggi storici e letterari cos\u00ec chiamati, inclusi alcuni citati da Dante nella \"Divina Commedia\". Oggi \u00e8 diffuso principalmente in Nord Italia, specie in Toscana.\nOnomastico.\nL'onomastico si pu\u00f2 festeggiare in memoria dei vari santi chiamati Enrico, di cui Arrigo \u00e8 una variante; con questo nome si ricorda inoltre un beato, Arrigo da Bolzano, patrono dei boscaioli, celebrato il 10 giugno"}
{"id": "77800", "revid": "47767", "url": "https://it.wikipedia.org/wiki?curid=77800", "title": "Agatoclia", "text": ""}
{"id": "77802", "revid": "69794", "url": "https://it.wikipedia.org/wiki?curid=77802", "title": "Antimo (nome)", "text": "Origine e diffusione.\nDeriva dal nome greco \u1f0c\u03bd\u03b8\u03b9\u03bc\u03bf\u03c2 (\"Anthimos\"), passato in latino come \"Anthimus\"; \u00e8 basato su \u1f04\u03bd\u03b8\u03bf\u03c2 (\"anthos\"), \"fiore\", e significa quindi \"simile a un fiore\", \"fiorente\". Dallo stesso termine derivano i nomi Antusa, Antea e Crisante.\n\u00c8 accentrato per pi\u00f9 della met\u00e0 in Campania dove \u00e8 vivo il culto per il santo omonimo patrono di Sant'Antimo in provincia di Napoli.\nOnomastico.\nL'onomastico si pu\u00f2 festeggiare in memoria di pi\u00f9 santi e beati, nei giorni seguenti:"}
{"id": "77810", "revid": "212348", "url": "https://it.wikipedia.org/wiki?curid=77810", "title": "Scultura greca", "text": "La scultura \u00e8 probabilmente l'aspetto pi\u00f9 conosciuto dell'arte greca. Ci\u00f2 \u00e8 dovuto al maggior numero dei reperti archeologici pervenuti ad oggi rispetto, ad esempio, a quelli della pittura che ha una minore resistenza dei materiali impiegati. Tuttavia, solo una piccola parte della produzione scultorea greca \u00e8 giunta fino a noi. Molti dei capolavori descritti dalla letteratura antica sono ormai perduti, gravemente mutilati, o ci sono noti solo tramite copie di epoca romana. A partire dal Rinascimento, molte sculture sono inoltre state restaurate da artisti moderni, a volte alterando l'aspetto e il significato dell'opera originale.\nUso, tecniche e materiali.\nScultura monumentale.\nL'arte in Grecia era prevalentemente collegata alle esigenze del culto, almeno nei tempi pi\u00f9 antichi, e cos\u00ec anche la scultura, bench\u00e9 non mancassero monumenti commemorativi per le vittorie in battaglia ad esempio. Le grandi realizzazioni artistiche avvenivano per commissione da parte della comunit\u00e0 religiosa o statale, tuttavia in Grecia il privato cittadino, che concepiva l'arte come offerta in onore degli dei o dei defunti, poteva investire le proprie pur modeste risorse per dedicare opere nei santuari mentre nelle civilt\u00e0 orientali l'iniziativa dei privati nel campo dell'arte rimase del tutto sconosciuta. Le statue testimoniavano della continua presenza del devoto, bench\u00e9 slegate da ogni riferimento personale restando concepite secondo una tipologia astratta, quella del kouros o della kore. I temi erano gli stessi che venivano svolti nelle altre arti, la figura umana, il mito e le scene di vita quotidiana mentre la rappresentazione delle battaglie storiche avveniva in prevalenza tramite i racconti mitici e solo raramente in modo diretto, come invece avveniva presso egizi ed assiri. I materiali pi\u00f9 usati erano la pietra (marmo o calcare), il bronzo, il legno, la terracotta, ecc.\nNei periodi pi\u00f9 antichi le sculture in pietra erano eseguite con la diretta scalpellatura; gli strumenti impiegati erano la subbia, il trapano e i vari scalpelli, tutti azionati con la mazzuola. Il trasporto dei blocchi di pietra era problematico e dispendioso quindi le statue monumentali erano tagliate nella loro forma approssimativa nelle cave dove venivano abbandonate se mostravano rischi di frattura e dove sono rimaste fino ai nostri giorni. Teste e braccia, se non aderivano al corpo, erano scolpite separatamente e unite in seguito con cavicchi di metallo e cunei di pietra, di solito annegati nel piombo fuso, mentre i pezzi pi\u00f9 piccoli potevano essere attaccati con cemento. Queste sculture erano sempre dipinte essendo il colore un aspetto della realt\u00e0 fenomenica come ogni altro e oltre ad essere colorate le statue erano impreziosite con l'aggiunta di accessori di diverso materiale: si inserivano occhi di pietra colorata, pasta vitrea o avorio; riccioli di metallo, diademi, orecchini e collane; lance, spade, redini e briglie; materiale per lo pi\u00f9 perduto e di cui resta traccia nei fori di sostegno.\nCon l'aumento delle dimensioni delle opere, durante il VII secolo a.C., le statue bronzee cominciarono ad essere prodotte con la tecnica della fusione cava che fin da tempi antichissimi era stata praticata in Egitto e che si diffuse nel corso del VI secolo a.C. Furono usate sia la tecnica a cera persa sia quella a matrice insabbiata. In quest'ultimo procedimento la figura era di solito realizzata in sezioni, il modello era di legno invece che di cera e veniva affondato in un recipiente colmo di sabbia umida dove lasciava l'impronta per la fusione. Contrariamente a quanto avveniva per la statuaria in pietra, ai bronzi veniva lasciato il colore naturale, ma come si \u00e8 visto, illuminato coloristicamente da inserti in altro materiale.\nStatue in terracotta e rilievi di grande dimensione sono stati trovati a Cipro, in Etruria, in Sicilia e nell'Italia meridionale dove il marmo era scarso. Nel periodo pi\u00f9 antico le statue di terracotta erano formate con rotoli di argilla a formare le pareti esterne; per prevenire la deformazione e il restringimento durante la cottura, l'argilla era unita a sabbia e a pezzi di argilla cotta. In epoca ellenistica e romana fu pi\u00f9 comune l'uso dello stampo.\nSoltanto a met\u00e0 del XX secolo ritrovamenti archeologici hanno svelato il procedimento della tecnica crisoelefantina.\nPiccola plastica e \"arti minori\".\nPer gli oggetti d'arte di piccole dimensioni i greci usarono, oltre ai materiali gi\u00e0 citati, avorio, osso, oro, argento; molti degli oggetti che ci sono giunti isolati e scollegati erano in origine parti decorative di tripodi, vasi, specchi ed altri utensili e in questi casi presentano solitamente dei fori attraverso cui venivano collegati agli oggetti a cui appartenevano; altre volte erano offerte nei santuari e potevano presentare ganci per essere appesi. Molte statuette ci sono giunte poich\u00e9 venivano ammassate nei fossati di scarico nei santuari, probabilmente per far posto a nuovi \"ex voto\", dove sono rimaste seppellite sino ai nostri giorni.\nGli oggetti di metallo di piccole dimensioni venivano ottenuti per lo pi\u00f9 tramite fusione solida, meno laboriosa di quella cava. Le statuette erano fuse insieme alle proprie basi o avevano perni in fondo alle gambe che permettevano di inserirle nelle basi corrispondenti. Il metallo preferito dai greci per la fabbricazione di oggetti decorativi era il bronzo in differenti leghe, seguito dall'argento e dall'oro. Negli inventari dei templi greci, i vasi e gli utensili di argento e bronzo appaiono costantemente catalogati, ma gli oggetti pi\u00f9 preziosi divenivano ovviamente bottino di guerra e non sono giunti sino a noi. Gli scavi nei santuari hanno restituito soprattutto armature, parti di finimenti e arredi domestici vari, con motivi decorativi a sbalzo, graffiti o a tutto tondo. Le tecniche usate erano diverse: nel \"repouss\u00e9\" un foglio di metallo posto su un fondo di bitume solido era ribattuto sia nel diritto sia nel rovescio, nella martellatura il foglio di metallo veniva battuto dal rovescio in uno stampo in cui era scavato il modello, nella punzonatura la figura del conio era pressata direttamente sul metallo. Le incisioni avvenivano con strumenti di varia forma a seconda del disegno che si desiderava ottenere; era usato anche l'intarsio con pietre colorate, vetro, avorio, o altri metalli sempre allo scopo di ottenere effetti di policromia.\nNella antica Grecia le gemme incise venivano usate dai ceti abbienti come sigilli o segni di identificazione, a volte anche ufficialmente per cui il loro uso pu\u00f2 essere menzionato nelle iscrizioni. Negli elenchi dei tesori dei templi del V e del IV secolo a.C., per esempio del \"Partenone\", le gemme sono ricordate tra le offerte votive.\nIl materiale preferito dai greci per la produzione dei gioielli era l'oro, ricavato dai greti dei fiumi dell'Asia Minore, della Tracia e della Russia. Le possibilit\u00e0 di lavorazione erano molte: modellazione, fusione, repouss\u00e9, incisione, granulazione, filigrana, agemina e cesello, tecniche apprese probabilmente dai gioiellieri dell'Egitto e della Mesopotamia. Anche l'argento venne largamente utilizzato e l'elettro, una lega naturale di oro e argento assai usata nella gioielleria dell'epoca arcaica. Materiali meno preziosi come bronzo, ferro, piombo e terracotta venivano usati per anelli e braccialetti posti nelle tombe in sostituzione degli oggetti preziosi. Fonti primarie sono ovviamente i pezzi trovati nelle tombe e nei santuari, ma hanno fornito altri utili particolari le iscrizioni, come gli inventari dei templi o gli atti sacerdotali che sono riaffiorati dagli scavi; era infatti consuetudine rituale offrire agli dei ornamenti preziosi e oggetti in oro e argento anche quando, in tempi relativamente poveri come nella Grecia continentale dell'epoca arcaica, simili oggetti non venivano indossati. Inoltre nell'antichit\u00e0 i templi servivano spesso da tesori e vi erano custoditi oggetti preziosi che potevano essere fusi in epoche di emergenza. Analogamente agli altri settori dell'arte, anche i gioielli greci mutano attraverso i vari periodi: dapprima le figure antropomorfe e zoomorfe compaiono in forma schematizzata, poi secondo tipi convenzionali, infine in modo maggiormente naturalistico; allo stesso modo variano le composizioni che da semplici assumono col tempo maggiore complessit\u00e0.\nPeriodi.\nTradizionalmente si distinguono nella scultura greca cinque periodi:\nLa scultura presenta caratterizzazioni regionali progressivamente meno accentuate: bench\u00e9 realizzate soprattutto nella Grecia continentale, le opere arcaiche e soprattutto classiche si sono ampiamente diffuse per le vie del commercio marittimo nei secoli successivi. In epoca ellenistica le opere sono invece spesso prodotte ed utilizzate localmente, con la creazione di diverse scuole regionali.\nLe origini.\nDella plastica che risale all'arte geometrica ci restano statuette in bronzo a fusione solida che rappresentano figure umane o animali (cavalli, buoi, cervi, uccelli, ecc.). Appartengono all'VIII secolo a.C. le figure in azione, i gruppi, i guerrieri all'assalto e gli aurighi, ma anche le figure di suonatori e di artigiani. Un discreto numero di bronzetti che ripropongono la tipologia del guerriero, a volte a cavallo o su carro da guerra, proviene dal santuario di Olimpia ed \u00e8 oggi conservato al Museo archeologico locale. Al Metropolitan Museum of Art di New York si trova invece un gruppo bronzeo (met\u00e0 dell'VIII secolo a.C., h 11\u00a0cm) per il quale \u00e8 stata proposta la lettura di una lotta tra Zeus e un Titano (il gruppo comprende una figura umana e una figura met\u00e0 uomo e met\u00e0 cavallo): la commistione delle nature starebbe gi\u00e0 in quest'epoca ad indicare i primigeni nemici degli dei e dell'ordine. Nei Musei Statali di Berlino si trova un cavallo, sempre appartenente all'VIII secolo a.C., che in particolar modo, tra tanti altri esempi simili, mostra il raggiungimento di una struttura quasi organica ma del tutto arbitraria rispetto alla reale morfologia equina: forme arrotondate delle membra, corpo filiforme e giunture aguzze. Tra le opere di maggiore importanza un bronzetto rappresentante Apollo o Ares proveniente dall'Acropoli di Atene (altezza 20\u00a0cm, conservato nel Museo archeologico nazionale di Atene, 6613), con arti tubolari e torso triangolare, con vita sottile e testa con grandi occhi spalancati.\nL'argilla fu largamente usata dai greci per le piccole statuette votive dipinte. Gi\u00e0 comuni nell'epoca micenea, se ne trovano in abbondanza a partire dall'VIII secolo a.C. divenendo una delle produzioni costanti nel mondo greco, dove l'argilla era largamente reperibile. Le terrecotte del periodo geometrico e di quello immediatamente successivo, trovate nelle tombe e nei santuari, hanno le stesse forme schematizzate degli altri prodotti dello stesso periodo e mostrano scarsissima attenzione per gli elementi strutturali anatomici; per lo pi\u00f9 modellate a mano, alcune hanno la testa ricavata da una matrice, o sono interamente eseguite a stampo; cavalli, cavalieri e uccelli sono i motivi prevalenti; talvolta servivano come anse sui coperchi dei vasi o come elementi decorativi per altri oggetti d'uso o votivi. Il capolavoro della plastica fittile proto-geometrica \u00e8 una statuetta a forma di centauro, rinvenuta in una tomba, datata tra X e IX secolo a.C., di Xeropolis (Lefkandi) nell'isola di Eubea. Il corpo equino \u00e8 un cilindro cavo orizzontale modellato al tornio e decorato con motivi geometrici dipinti. Si tratta di un centauro e probabilmente brandiva un ramo o un albero, l'arma tipica della specie. Potrebbe trattarsi di Chirone, il saggio precettore degli eroi (la mano destra del centauro ha sei dita, segno di saggezza nell'antichit\u00e0); reca un taglio al ginocchio sinistro, una ferita subita in battaglia, o un rimando ad Eracle che nella leggenda ferisce per sbaglio al ginocchio Chirone. Appartengono al periodo geometrico le figurine provenienti dalla Beozia con corpi a forma di campana, lunghi colli e teste appiattite: il corpo era modellato al tornio ma il resto della figura veniva plasmato a mano e le vesti potevano recare dipinti motivi ornamentali, uccelli o altri animali. Altri esempi di piccola plastica in terracotta sono due teste fittili, un guerriero e un personaggio femminile, provenienti da Amicle (Sparta) conservate nel Museo archeologico nazionale di Atene, che mostrano affinit\u00e0 con i bronzetti ateniesi e testimoniano dell'influenza artistica di Atene sul Peloponneso in questo periodo.\nIn avorio furono realizzate quattro piccole figure femminili nude rinvenute in una tomba del Dipylon ad Atene (ora nel Museo archeologico nazionale), datate intorno alla met\u00e0 dell'VIII secolo a.C. Traggono ispirazione da modelli orientali, ma il modellato morbido del corpo, la cura nella descrizione dei particolari, come le ciocche di capelli sulla schiena, sono innovazioni ateniesi.\nLe gemme greche servivano soprattutto come sigilli o marchi di identificazione e in epoca geometrica riflettono il carattere ancora primitivo di questa civilt\u00e0 e la cesura per quanto riguarda i rapporti con la cultura micenea: rappresentazioni vivaci e naturalistiche nella glittica micenea lavorate al tornio su pietre dure, disegni lineari lavorati a mano sulla steatite tenera nelle gemme greche. La forma dei grani poteva essere conica, a cupola, angolare e arrotondata come in Siria, oppure a cilindro. Erano tutti perforati per essere portati sospesi a un filo. Solo durante l'VIII secolo a.C., cominciano ad apparire figure umane, animali o vegetali, ma sempre in forme schematizzate.\nRelativamente pochi sono i pezzi di gioielleria appartenenti a questo periodo che sono stati trovati negli scavi dell'Attica, del Peloponneso e di altre localit\u00e0 greche. Si tratta per lo pi\u00f9 di strisce di metallo con elementi decorativi a sbalzo, fibule con motivi ornamentali incisi, spilloni e collane dotate di pendagli di forma elementare.\nPeriodo orientalizzante (dedalico).\nCon il termine orientalizzante si indica un periodo dell'arte greca, successivo a quello geometrico, caratterizzato da un intensificarsi dei rapporti con l'oriente e dell'influenza orientale, i quali si manifestano con l'importazione e la rielaborazione locale di oggetti, materiali e tecniche dalle quali scaturisce infine un nuovo corso dell'arte greca in ogni sua manifestazione, dalla toreutica alla ceramica. In questo secolo di grandi trasformazioni, il VII a.C., la scultura propriamente detta dedalica corrisponde all'ultima fase, quella che vede in Grecia la nascita dell'arte monumentale. Col dedalico si sostituiscono alle forme esuberanti del primo periodo orientalizzante, un sistema di proporzioni e una nuova concezione unitaria della forma.\nPlinio attribuisce al sicionio Butades l'invenzione del rilievo in terracotta; egli avrebbe per primo decorato con tali rilievi la terminazione delle tegole (\"Nat. hist.\", XXXV, 151); le prime antefisse in terracotta comparvero intorno al 650 a.C., decorate a rilievo e dipinte con protomi femminili, mentre metope e sime venivano dipinte. Decorazioni in terraccotta dipinta occuparono nella stessa epoca lo spazio triangolare dei frontoni, con lastre che nel secolo successivo inizieranno ad essere realizzate in pietra. Esempi di queste decorazioni plastiche e pittoriche sono le antefisse e le metope dipinte, opere di maestranze corinzie, provenienti dal Tempio di Apollo a Thermos e dal santuario di Calidone (entrambe in Etolia), ora al Museo archeologico nazionale di Atene, datate intorno al 630-620 a.C.\nIn Beozia si continuarono a produrre statuine in terracotta: carri e cavalli, contadini e aratri. Alla fine dell'VIII secolo a.C. era comparsa la tecnica delle matrici, importata dall'oriente, e nel secolo seguente si assistette ad una vasta produzione di oggetti a stampo, in particolare a Gortyna (Creta) e a Corinto. Da Creta provengono numerose tavolette di terracotta (pinax) con immagini di guerrieri e divinit\u00e0 femminili; si trovano anche gruppi mitologici e tra i pi\u00f9 noti \u00e8 il pinax, rinvenuto nel tempio di Atena a Gortyna, rappresentante l'uccisione di Agamennone da parte di Clitennestra ed Egisto (seconda met\u00e0 del VII secolo a.C., h 8\u00a0cm, al Museo archeologico di Iraklio): una scena rappresentata con grande efficacia drammatica attraverso la sapiente disposizione dei personaggi nello spazio. Anche i pithoi presentano di frequente decorazioni figurate a rilievo.\nRappresentazioni a rilievo e protomi fuse venivano applicate sui grandi recipienti in bronzo e rilievi figurati su lamine metalliche ornavano i grandi donari nei santuari.\nTipici esempi di arte orientalizzante sono gli scudi (circa 700 a.C.) trovati a Creta, decorati con rilievi a sbalzo di mostri e animali. Tra le armature rinvenute nei diversi santuari della Grecia appartiene a questo periodo il retro di un pettorale trovato ad Olimpia (chiamato \"Corazza Crow\", seconda met\u00e0 del VII secolo a.C., h 37\u00a0cm, Museo archeologico nazionale di Atene): reca incisioni di animali e mostri oltre a una scena di gruppo che \u00e8 stata identificata come un incontro tra Zeus e Apollo. Teste di grifone sono state rinvenute in modo diffuso: l'animale fantastico di origine orientale viene sottoposto in territorio greco alle leggi organiche cui vengono sottoposti cavalli e altri animali domestici; tra le varie serie gli esemplari argivi sembrano distinguersi per questa nitidezza e incisivit\u00e0 formale.\nL'influenza orientale si avverte anche nella produzione delle gemme incise; mentre nel Peloponneso si diffonde l'uso dei sigilli in avorio, nelle isole il \"revival\" miceneo conduce a forme pi\u00f9 arrotondate e alle stesse tecniche micenee come la lavorazione al tornio delle pietre dure.\nSempre nella Grecia insulare e orientale sono frequenti le piastre d'oro e d'argento, probabili elementi appartenenti a collane o altri gioielli, decorate a sbalzo con immagini di centauri o con temi legati alla Potnia Theron. Frequenti nelle isole anche le rosette di elettro e argento finemente lavorate con al centro una testa di grifone, o altri elementi figurativi. Il tema del grifone torna negli orecchini provenienti da Rodi e da Milo.\nLe botteghe dei santuari proseguono inoltre la produzione di piccole sculture in avorio, uno dei materiali importati dall'oriente insieme alla sua tecnica di lavorazione, che venivano spesso utilizzate come decorazione per oggetti e mobili.\nScultura arcaica.\nIn quest'epoca la produzione pi\u00f9 abbondante \u00e8 quella dei \"kouroi\" (\"ragazzi\") e delle \"korai\" (\"fanciulle\"), figure umane giovanili, rispettivamente maschili e femminili, al culmine dello sviluppo intellettuale e fisico, non ancora toccato dalla decadenza. Le forme e le movenze del corpo sono semplificate e ridotte, le statue sono stanti (in piedi), spesso a grandezza naturale o quasi naturale, con una gamba avanzata (generalmente la sinistra) ad indicare il movimento, ma ancora irrigidite in posa ieratica e con il tipico sorriso arcaico. La nudit\u00e0 deriva probabilmente dalla consuetudine degli atleti di gareggiare nudi. Le statue potevano essere poste in un santuario, dono della comunit\u00e0 o di un privato alla divinit\u00e0, potevano rappresentare il dio stesso, il dedicante, o soltanto un'immagine umana bella e perfetta; potevano essere poste in una tomba e potevano essere immagini del defunto bench\u00e9 spersonalizzate; anche i vecchi potevano avere nella loro sepoltura un kouros, ne abbiamo fonti epigrafiche.\nVenivano utilizzati il marmo pario o la pietra locale o, ancora, la terracotta: le tecniche di fusione del bronzo, infatti, non consentivano ancora la realizzazione di statue di grandi dimensioni. Le opere erano nella maggior parte dipinte, anche a colori vivaci, in contrasto con l'aspetto candido che hanno attualmente dopo la perdita dei pigmenti e che ha formato l'estetica neoclassica.\nDella scultura arcaica si \u00e8 soliti distinguere alcune correnti in rapporto alle varie zone della Grecia antica: la dorica, l'attica e la ionica. La prima che scolpisce corpi massicci, simmetrici, schematizzati, a volte tozzi, la seconda pi\u00f9 slanciata ed elegante, che si qualifica per una maggiore attenzione alla linea e alle vibrazioni luministiche, la terza che infine sintetizza le due precedenti ricerche stilistiche, esprimendo un naturalismo intento a mettere in rapporto la statua con lo spazio circostante.\nUn aspetto importante della scultura arcaica consiste nello sviluppo della decorazione architettonica che riguarda frontoni, metope e fregi e che procede di pari passo con i progressi effettuati dalla civilt\u00e0 greca nell'ambito dell'architettura religiosa. Un altro grande ambito produttivo e particolarmente collegato agli aspetti sociali e politici del momento \u00e8 quello delle stele funerarie, costituito da lastre decorate a rilievo o colonne sormontate da figure simboliche come le sfingi o da pi\u00f9 semplici palmette. Alcuni dei nomi dei grandi scultori del periodo ci sono stati tramandati dalle fonti o ci hanno lasciato le loro firme sulle basi delle loro opere. Dalla Ionia e dalle Cicladi giungono i nomi di Geneleos di Samo e Archermos di Chio, a Rhoikos e Teodoro, scultori e architetti, la tradizione assegna l'introduzione nella bronzistica greca della tecnica a cera persa. Figura di collegamento tra la Grecia orientale e l'Attica \u00e8 Aristion di Paros, mentre scultori pienamente attici furono Endoios e Antenore.\nPeriodo severo.\nVerso la fine del VI secolo a.C. si diffonde a partire dal Peloponneso uno stile che anticipa quello del periodo detto classico, e che viene definito \"severo\" o \"protoclassico\". Esso contempla, tra l'altro, il definitivo superamento della tradizione arcaica secondo la quale il volto era costantemente atteggiato in un sorriso; grazie agli avanzamenti nella conoscenza della struttura anatomica umana, la testa diveniva tendenzialmente sferica, il volto tondeggiante e, di conseguenza, gli occhi e la bocca trovavano le giuste proporzioni e collocazioni. Diveniva possibile a partire dalle nuove possibilit\u00e0 tecniche atteggiare i volti all'espressione richiesta, avvicinando, anche in questo senso, la scultura ad una rappresentazione maggiormente naturalistica. La massa muscolare si distribuiva armoniosamente nella struttura corporea, spalle e busto si allargavano e si arrotondavano accrescendo la sensazione della potenza muscolare. L'arcata epigastrica si rilevava ad arco di cerchio, si assottigliavano le ginocchia e si slanciava l'insieme della figura.\nIl materiale pi\u00f9 usato per le sculture di questo periodo fu il bronzo, che implicava l'impiego di una tecnica adatta all'attitudine sperimentale dei maestri protoclassici. Le figure venivano prima modellate in argilla, concedendo una libera creazione e manipolazione dell'opera, poi venivano rivestite con uno strato di cera; quest'ultimo veniva nuovamente ricoperto di argilla per creare lo stampo dove poi andava colato il bronzo fuso (tecnica di fusione a cera persa).\nI grandi bronzi del periodo severo sopravvissuti alla distruzione per il reimpiego del materiale sono: l'\"Auriga di Delfi\", la testa proveniente da Cipro, gi\u00e0 appartenente al Duca di Devonshire, e nota come \"Apollo Chatsworth\", il \"Cronide\", ritrovato in mare presso il Capo Artemision e almeno uno dei noti \"Bronzi di Riace\". Sempre in bronzo, ma note solo tramite copie marmoree di et\u00e0 romana, erano le opere di Mirone quali il \"Discobolo\" e l'\"Athena e Marsia\", che esemplificano gli esperimenti e le ricerche legate al movimento della figura, che acquisiva in questi anni l'aspetto di un movimento congelato nel tempo: si vedano anche il \"gruppo dei Tirannicidi\", i frontoni di Egina e il frontone occidentale del tempio di Zeus a Olimpia.\nPeriodo classico e tardo classico.\nL'immagine della scultura del periodo classico che emerge alla met\u00e0 del V secolo a.C. \u00e8 esemplificata dalla decorazione scultorea del Partenone e dalle sculture di Policleto. La conoscenza dell'anatomia del corpo e la competenza tecnica permettono ormai agli scultori, che conosciamo quasi tutti per nome, di raffigurare dei ed eroi in pose pi\u00f9 naturali e variate rispetto ai periodi precedenti. La maestria tecnica fa della scultura del V secolo la vetta pi\u00f9 alta dell'estetica classica, che proseguir\u00e0 nel secolo successivo, fino all'apertura verso nuove problematiche da parte di Lisippo.\nPolicleto, del quale possediamo solo copie, fissa in un trattato, anch'esso perduto, intitolato Kanon (canone), una regola per le proporzioni armoniose delle varie parti del corpo (Doriforo, Diadumeno).\nInizia la costruzione delle statue di culto monumentali e crisoelefantine, ossia rivestite di oro ed avorio, come la statua di Zeus a Olimpia (una delle sette meraviglie del mondo) nell'omonimo tempio o quella di \"Atena Parthenos\" nel Partenone, entrambe eseguite da Fidia. Nelle celebri sculture del Partenone l'artista crea un vero e proprio poema epico, tutte le parti hanno un chiaro nesso tematico e una continuit\u00e0 plastica senza precedenti. Dall'umanit\u00e0 contemporanea della processione, nel fregio ionico, all'umanit\u00e0 eroica del mito nelle metope, alla divinit\u00e0 nei frontoni. Il culmine \u00e8 raggiunto proprio nelle divinit\u00e0 raffigurate sul frontone orientale che hanno vesti con fitto e ricco panneggio reso in modo estremamente naturalistico (\"panneggio bagnato\").\nDopo Fidia e il periodo postifidiaco, all'interno del quale si comprendono gli allievi e collaboratori di Fidia quali Alcamene, Agoracrito e Cresila, oltre ad altri artisti educati in ambiente differente come Demetrio, Callimaco e Peonio di Mende, si verifica un periodo di transizione esemplificato da figure come Cefisodoto il Vecchio, scultore di grande rilievo che si ritiene generalmente padre di Prassitele, e Timoteo.\nDurante il periodo tardo classico (380-325 a.C.), la perdita di potere e ricchezza seguita alla sconfitta nella guerra del Peloponneso, non imped\u00ec ad Atene di continuare ad essere un importante centro culturale e artistico. Gli artisti tuttavia divengono in questo periodo grandi viaggiatori, chiamati dai poteri pubblici di piccole cittadine in crescita economica, o da ricchi cittadini privati. Lo scultore da sempre pi\u00f9 acclamato del IV secolo a.C. \u00e8 Prassitele e al suo fianco si pone Lisippo, l'artista preferito di Alessandro Magno, fautore di importanti innovazioni nel sistema proporzionale e nel rapporto tra la figura e lo spazio, che portarono alla rottura definitiva con l'arte classica e impostarono le nuove problematiche intraprese dall'arte ellenistica. Con Lisippo le proporzioni dei corpi si allungano e affinano e la naturalezza delle posizioni si accentua. \nAltri scultori importanti del periodo furono Skopas, Briasside, Leocare, grande scultore e bronzista che lavor\u00f2 per Filippo II e per la dinastia macedone. Il pi\u00f9 importante monumento del IV secolo a.C. fu senza dubbio il Mausoleo di Alicarnasso, ma nello sviluppo della scultura greca ebbero uguale importanza il tempio di Asclepio a Epidauro e il tempio di Atena Alea a Tegea.\nPeriodo ellenistico.\nLa scultura del periodo ellenistico si distingue dal periodo precedente nelle sue manifestazioni pi\u00f9 creative con un deciso rinnovamento formale, tematico e contenutistico. Essa non \u00e8 pi\u00f9 riservata a templi e santuari o a celebrazioni pubbliche, ma entra anche in ambito privato, come ricca e prestigiosa decorazione, si vedano ad esempio i ritrovamenti nelle case private di Delo. Viene ricercata la novit\u00e0 nei soggetti e si attinge a raffigurazioni realistiche o di vita quotidiana (la vecchia ubriaca, il fanciullo che gioca con l'oca), trattate con abilit\u00e0 tecnica consumata e rese virtuosistiche dei panneggi.\nLa scultura propriamente ellenistica si data dal secondo decennio del III secolo a.C., mentre i decenni precedenti, a partire dalla morte di Alessandro Magno sono dominati dai seguaci e dalle scuole di Skopas, Lisippo e Prassitele. Gli allievi di Lisippo in particolare portando avanti la nuova estetica del maestro ebbero grande importanza per l'elaborazione degli aspetti pi\u00f9 innovativi della scultura dei nuovi centri artistici; tra le figure pi\u00f9 importanti in questo ambito troviamo Eutichide e Carete di Lindo. La fase del medio ellenismo, dalla met\u00e0 del III secolo a.C. alla met\u00e0 del II, vede il sorgere dei nuovi centri di elaborazione culturale: Rodi, Alessandria e Pergamo. Quest'ultimo in particolare si caratterizza per la propaganda politica degli Attalidi, attuata attraverso il lavoro di artisti, filosofi e scienziati attratti alla corte pergamena. Tra i nomi pi\u00f9 noti del periodo troviamo Epigono a Pergamo e Damofonte ad Atene. L'ultimo periodo ellenistico, dalla met\u00e0 del I secolo a.C. all'epoca di Augusto, vede l'affermarsi del classicismo, chiamato talvolta neoatticismo, e del neoellenismo, con la riproposizione, talvolta rielaborazione, di opere del periodo classico e delle precedenti fasi ellenistiche, soprattutto in seguito alla domanda proveniente da committenti romani. Uno dei pi\u00f9 noti classicisti \u00e8 Pasitele.\nL'abilit\u00e0 tecnica raggiunta viene sfruttata fino ad esiti stilistici caratterizzati da pose tormentate, complesse, e composizioni virtuosistiche, quali il celebre Laocoonte e il noto torso del Belvedere dei Musei Vaticani. Sono queste opere, quelle delle ultime fasi ellenistiche, che saranno ammirate e studiate nel Rinascimento e alle quali si ispirer\u00e0 Michelangelo. Anche le espressioni dei volti si fanno passionali e tormentate e si hanno con quelli dei sovrani ellenistici, i primi ritratti."}
{"id": "77811", "revid": "916580", "url": "https://it.wikipedia.org/wiki?curid=77811", "title": "Ordine ionico", "text": "L'ordine ionico \u00e8 il secondo dei tre ordini architettonici classici. Questo ordine assorbe e rielabora motivi orientali; la ricca decorazione orna la struttura architettonica senza appesantirla.\nTradizionalmente \u00e8 riferito al complesso delle tradizioni artistico-culturali riferibili al gruppo etnico degli Ioni, insediati sulle coste dell'Asia Minore (I\u00f2nia), a stretto contatto con le culture dell'Oriente.\nAd Atene si possono trovare due esempi di ordine ionico di epoca classica: l'Eretteo e il tempio di Atena Nike (entrambi sull'Acropoli).\nLa fondazione del tempio era in genere in pietra locale ed \u00e8 chiamata \"euthynteria\", su di essa poggiano i gradini di accesso al tempio (crepidoma). A differenza dell'ordine dorico, le colonne ioniche non poggiano direttamente sul gradino, ma su una base formata da due elementi (Asia Minore), uno chiamato \"toro\" di forma convessa, sul quale stava la \"scotia\" di forma concava. In Grecia abbiamo invece due \"tori\" con in mezzo la \"scotia\". In et\u00e0 romana a quest'ultima \"base attica\" greca, si aggiunger\u00e0 la \"base composita\", con il raddoppio della \"scotia\" intermedia.\nAl di sopra della base si ergeva il fusto, di proporzioni pi\u00f9 snelle rispetto a quello dell'ordine dorico e privo di rastremazione. Le scanalature potevano variare da un numero di 16 fino a 20 ed erano separate da listelli, invece che incontrarsi a spigolo acuto come nel fusto dorico, mentre l'altezza poteva arrivare anche a 10 volte il diametro della base.\nSulla colonna poggiava il capitello ionico, decorato con volute. Il centro della voluta \u00e8 detto occhio e pu\u00f2 essere decorato. Su di esso l'abaco molto appiattito.\nSopra il capitello poggia la trabeazione, costituita da un architrave, formato da tre fasce aggettanti l'una su l'altra e con un coronamento decorato da modanature, dal fregio, una fascia continua, spesso decorato con rilievi figurati o vegetali e da una cornice (\"geison\") con dentelli, sormontata da una sima (gronda con gocciolatoi per lo scolo dell'acqua piovana dal tetto. Nei templi la cornice sale obliquamente a formare il frontone, che ospita il timpano).\nIl problema di questo ordine si pone nel capitello angolare, dato che il capitello ionico presenta le facce diverse: le due facce principali presentano le volute, mentre sui lati queste sono raccordate da un pulvino. Nel tempio dell'Eretteo le facce principali vennero realizzate su due lati contigui, costringendo la voluta sullo spigolo ad un anomalo andamento obliquo."}
{"id": "77814", "revid": "838137", "url": "https://it.wikipedia.org/wiki?curid=77814", "title": "103 a.C.", "text": ""}
{"id": "77815", "revid": "1652635", "url": "https://it.wikipedia.org/wiki?curid=77815", "title": "104 a.C.", "text": ""}
{"id": "77818", "revid": "838137", "url": "https://it.wikipedia.org/wiki?curid=77818", "title": "108 a.C.", "text": ""}
{"id": "77819", "revid": "119151254", "url": "https://it.wikipedia.org/wiki?curid=77819", "title": "109 a.C.", "text": ""}
{"id": "77820", "revid": "838137", "url": "https://it.wikipedia.org/wiki?curid=77820", "title": "110 a.C.", "text": ""}
{"id": "77822", "revid": "838137", "url": "https://it.wikipedia.org/wiki?curid=77822", "title": "113 a.C.", "text": ""}
{"id": "77823", "revid": "838137", "url": "https://it.wikipedia.org/wiki?curid=77823", "title": "114 a.C.", "text": ""}
{"id": "77824", "revid": "838137", "url": "https://it.wikipedia.org/wiki?curid=77824", "title": "115 a.C.", "text": ""}
{"id": "77825", "revid": "838137", "url": "https://it.wikipedia.org/wiki?curid=77825", "title": "116 a.C.", "text": ""}
{"id": "77826", "revid": "838137", "url": "https://it.wikipedia.org/wiki?curid=77826", "title": "117 a.C.", "text": ""}
{"id": "77827", "revid": "838137", "url": "https://it.wikipedia.org/wiki?curid=77827", "title": "118 a.C.", "text": ""}
{"id": "77829", "revid": "838137", "url": "https://it.wikipedia.org/wiki?curid=77829", "title": "120 a.C.", "text": ""}
{"id": "77830", "revid": "838137", "url": "https://it.wikipedia.org/wiki?curid=77830", "title": "121 a.C.", "text": ""}
{"id": "77831", "revid": "838137", "url": "https://it.wikipedia.org/wiki?curid=77831", "title": "122 a.C.", "text": ""}
{"id": "77832", "revid": "838137", "url": "https://it.wikipedia.org/wiki?curid=77832", "title": "123 a.C.", "text": ""}
{"id": "77833", "revid": "838137", "url": "https://it.wikipedia.org/wiki?curid=77833", "title": "124 a.C.", "text": ""}
{"id": "77834", "revid": "838137", "url": "https://it.wikipedia.org/wiki?curid=77834", "title": "125 a.C.", "text": ""}
{"id": "77838", "revid": "838137", "url": "https://it.wikipedia.org/wiki?curid=77838", "title": "129 a.C.", "text": ""}
{"id": "77840", "revid": "599013", "url": "https://it.wikipedia.org/wiki?curid=77840", "title": "Etilene", "text": "L'etilene (nome IUPAC: etene) \u00e8 il pi\u00f9 semplice degli alcheni, avente formula chimica C2H4. A temperatura e pressione ambiente si presenta come un gas incolore, estremamente infiammabile,dal lieve odore dolce, muschiato e un po' pungente. Oltre ad essere un importante prodotto nell'industria chimica (\u00e8 ad esempio il composto chimico da cui si ottiene il polietilene), \u00e8 anche un ormone (per la maturazione) di molte specie vegetali. \u00c8 un anestetico e come tale fu usato fino a circa il 1940.\nIl gruppo funzionale corrispondente a una molecola di etilene privata di un atomo di idrogeno, il pi\u00f9 semplice degli alchenili, si chiama comunemente vinile e i composti contenenti tale gruppo sono detti \"composti vinilici\".\nStoria.\nIl gas sarebbe stato osservato consapevolmente per la prima volta nel 1669 dal chimico tedesco Johann Becher (\"Physica subterranea\"), che l'avrebbe ottenuto facendo reagire etanolo e acido solforico. Con certezza, l'etilene fu noto a partire dal 1795 col nome di \"gas di olefina\", che gli venne dato dopo aver osservato che per reazione con il cloro forma l'1,2-dicloroetano, liquido oleoso, sintetizzato per la prima volta nel 1785 da quattro chimici olandesi.\nJohn Dalton ne propose la formula di struttura nel 1806. Nella seconda met\u00e0 del XIX secolo la formula proposta per l'etilene venne usata come base per quella degli acidi carbossilici vegetali (ad esempio l'acido succinico).\nIl nome \"etilene\" entr\u00f2 in uso nella met\u00e0 del XIX secolo, dove il suffisso \"-ene\", utilizzato nel senso di \"deriva da\", fu aggiunto al nome del radicale \"etile\" (C2H5-) e rimase in uso fino al 1852.\nNel 1866 August Wilhelm von Hofmann, proponendo una nuova nomenclatura, ne cambi\u00f2 il nome in \"etene\". La nomenclatura di Hofmann divenne poi la base su cui si svilupp\u00f2 la nomenclatura IUPAC.\nGeometria molecolare.\nI due atomi di carbonio sono uniti da un doppio legame covalente, la rotazione attorno al quale richiede di gran lunga molta pi\u00f9 energia rispetto alla rotazione attorno ad un legame singolo. Di fatto, in condizioni normali, la rotazione \u00e8 impedita.\nPer via dell'ibridazione \"sp\"\u00b2 degli orbitali degli atomi di carbonio, la molecola \u00e8 planare, ovvero tutti e sei gli atomi giacciono su un unico piano. L'angolo formato dai due legami carbonio-idrogeno di ciascun atomo di carbonio \u00e8 di 117,4\u00ba, di poco diverso dall'angolo di 120\u00ba previsto teoricamente per una geometria trigonale. Tale piccola diminuzione rispetto al valore ideale per l'ibridazione \"sp\"\u00b2 \u00e8 legata al fatto che un legame doppio richiede un maggior spazio angolare rispetto a un legame semplice, in accordo con la teoria VSEPR . Similmente accade nel fosgene, nella formaldeide e nell'acetone.\nIl doppio legame tra i due atomi di carbonio, con la sua elevata densit\u00e0 elettronica, rende la molecola dell'etilene chimicamente molto pi\u00f9 reattiva di quella di molecole simili ma prive del doppio legame (come l'etano).\nPropriet\u00e0 e precauzioni.\nLa reattivit\u00e0 dell'etilene e di tutti gli alcheni si esplica principalmente attraverso la reazione di addizione al doppio legame e la sua conversione in due legami semplici; tale reazione \u00e8 esotermica ed \u00e8 accompagnata quindi da uno sviluppo di calore.\nL'etilene \u00e8 poco solubile in acqua (250\u00a0mg/L a 0\u00a0\u00b0C) e molto pi\u00f9 solubile nei solventi organici apolari. Ha un odore dolciastro e sgradevole; come tutti gli alcheni \u00e8 percepibile dall'olfatto umano, la soglia di sensibilit\u00e0 \u00e8 di 260 ml/m\u00b3.\nL'etilene brucia rapidamente all'aria con una fiamma luminosa e fuligginosa. Per via della sua elevata infiammabilit\u00e0, i contenitori di etilene vanno conservati in un luogo ben ventilato. Va tenuto ben lontano da scintille o altre fonti di ignizione, occorre avere inoltre cura di evitare scariche dovute all'accumulo di elettricit\u00e0 statica. In percentuali comprese tra il 3% ed il 36%, forma con l'aria una miscela esplosiva.\nPer inalazione, l'etilene d\u00e0 nausea, capogiro e pu\u00f2 portare allo stato di incoscienza.\nProduzione e disponibilit\u00e0.\nLa produzione annuale di etilene su scala industriale nel 2000 \u00e8 stata di circa 100 milioni di tonnellate (delle quali 26,6 milioni di tonnellate sono state prodotte negli Stati Uniti). Nel 1989 la Germania, con 2,9 milioni di tonnellate \u00e8 stata il pi\u00f9 grande produttore europeo di etilene, seguita dalla Francia (2,5 milioni di tonnellate) e dal Regno Unito (1,9 milioni di tonnellate).\nLa produzione europea di etilene (EU-15 + Norvegia) nel 2011 \u00e8 stata di circa 19,6 milioni di tonnellate.\nInizialmente l'etilene fu sintetizzato per disidratazione dell'etanolo e per isolamento dal gas di cokeria; bench\u00e9 questi processi siano stati sostituiti da altri, sono oggi ancora in uso in alcune nazioni in via di sviluppo in America del Sud, Asia ed Africa. Nei paesi industrializzati, la principale fonte di etilene \u00e8 costituita dal cracking termico del gas naturale, dell'etano e di altri idrocarburi superiori (nafta, gasolio) e dal suo isolamento dai gas ottenuti nei processi di \"cracking\" e \"reforming\" nelle raffinerie di petrolio; \nIn laboratorio, l'etilene pu\u00f2 essere ottenuto per reazione di eliminazione, facendo reagire l'1,2-dicloroetano con zinco metallico:\nL'etilene \u00e8 anche il principale componente del \"gas di legna\", ossia del gas che si ottiene per distillazione della legna in assenza di aria.\nLe piante lo producono a partire dall'amminoacido metionina. Per gli organismi vegetali \u00e8 un ormone che stimola la maturazione.\n\u00c8 presente nei giacimenti di gas naturale; alcuni di essi (principalmente in America) ne contengono fino al 20%.\nLa rete di distribuzione.\nIn Germania ed in alcune parti dei Paesi Bassi esiste una rete di distribuzione dell'etilene (e di altri prodotti di base per l'industria chimica) per trasportarlo da Rotterdam e Anversa verso i siti chimici delle zone di Colonia e di Emscher-Lippe. I governi locali della Bassa Sassonia e dello Schleswig-Holstein mantengono una rete di distribuzione che va dalla regione della Ruhr fino alla costa tedesca. Inoltre, 54 chilometri di linea collegano gli insediamenti industriali di Brunsb\u00fcttel e Stade, a nord e a sud del fiume Elba.\nLo Schleswig-Holstein e la Bassa Sassonia, all'interno di un piano di collegamento tra gli impianti promosso dalla federazione delle industrie chimiche tedesche (\"Verbands der Chemischen Industrie - VCI\"), sono intenzionati ad espandere e migliorare la rete. Dall'area di Stade la rete \u00e8 collegata al gasdotto diretto a B\u00f6hlen, in Sassonia ed \u00e8 allo studio un ulteriore collegamento con i grandi siti chimici di Wilhelmshaven e Gelsenkirchen.\nUtilizzi e applicazioni.\nProcessi chimici industriali.\nL'etilene \u00e8 la materia prima delle sintesi di innumerevoli composti organici, tra cui l'antracene, il 2-cloroetanolo, il cloroetano, il propanale, l'acetaldeide, l'isoprene, l'acetato di vinile, l'acido propanoico, il butene, lo stirene, l'etandiolo.\nMinori quantit\u00e0 ne vengono impiegate anche per la sintesi dell'ossido di etilene e dell'etanolo.\nNel processo Wacker l'etilene viene convertito su scala industriale ad acetaldeide per reazione con ossigeno molecolare catalizzata da sali di rame e di palladio. Enormi quantit\u00e0 di aldeidi vengono prodotte con questo processo.\nOggi l'etilene rappresenta nell'industria chimica la materia prima da cui si produce il 30% di tutti i composti petrolchimici; grazie al suo minore costo di produzione e alla sua maggiore disponibilit\u00e0 rispetto al petrolio, ha rimpiazzato l'acetilene in questo ruolo di composto-chiave sin dalla fine della seconda guerra mondiale.\n\u00c8 inoltre il composto di partenza per la produzione di numerose materie plastiche, quali il politene (che ne consuma la maggiore quantit\u00e0 in questo campo), l'etere polivinilico, il cloruro di polivinile (PVC), i poliesteri, il copolimero tra etilene e acetato di vinile (E/VA), l'acetato di polivinile, il polistirene (tramite l'etilbenzene).\nNello schema seguente sono riportati alcuni tra i pi\u00f9 importanti processi chimici industriali che utilizzano l'etilene come materia prima:\nAltri impieghi.\nInsieme al gas esilarante, l'etilene ha trovato impiego anche come anestetico per qualche anno. Ha un effetto narcotico e rilassante sui muscoli. Con questo impiego, fu utilizzato pubblicamente per la prima volta a Chicago nel 1923; il suo potere narcotico \u00e8 lievemente superiore a quello del gas esilarante ed ha un meccanismo di azione simile ad esso. Oggi non \u00e8 pi\u00f9 usato come anestetico per via del suo sgradevole odore e della sua infiammabilit\u00e0. Inoltre, il suo potere narcotico \u00e8 meno efficace di quello di altre sostanze; per poter aver un buon effetto, la miscela narcotica deve infatti contenere almeno l'80% di etilene.\nL'etilene trova uso anche per completare la maturazione dei frutti acerbi di alcune piante (ananas, banana, pomodoro).\nL'etilene \u00e8 utilizzato anche come combustibile per lanciafiamme.\nTrova infine impiego nella produzione di armi chimiche (quali l'iprite, chiamata anche 2,2'-dicloroetilsolfuro). Nella Germania dell'immediato dopoguerra, in mancanza di carburante, in forma di \"gas di legna\" (ottenuto per distillazione della legna in assenza di ossigeno), \u00e8 stato usato anche come carburante per i camion.\nFitoregolatore.\n\u00c8 stato visto che le cellule animali producono e rispondono all'etilene, sebbene il suo ruolo non sia chiaro.\nL'etilene \u00e8 per\u00f2 pi\u00f9 famoso come fitoormone, ovvero un ormone delle piante. Viene sintetizzato dalle piante a partire dall'amminoacido metionina, parzialmente stimolato dal fitoormone auxina. Come ormone, influisce sulla germinazione e sull'invecchiamento della pianta. Provoca la maturazione dei frutti, lo sviluppo dei germogli, la caduta delle foglie in autunno e la morte di parti della pianta. In quanto gas, si trova in tutti gli spazi intracellulari.\nGi\u00e0 nel 1901 Dimitri Neljubow dimostr\u00f2 che l'etilene provoca nelle piante la cosiddetta \"tripla risposta\", che si manifesta sulle piante gassate con esso. Ben visibile \u00e8 l'effetto riscontrato sulle piante nelle vicinanze di condotti che perdono, che subiscono una crescita notevole.\nSi tratta di un'inibizione della crescita verticale in associazione ad un ispessimento dello stelo e una disattivazione del gravitropismo e quindi della crescita in direzione della gravit\u00e0 terrestre. Questo effetto avviene tramite un riorientamento dei microtubuli che agiscono come una sorta di struttura scheletrica fornendo la direzione di crescita (di accumulo delle fibre di cellulosa) del germoglio. Lo scopo biologico si suppone essere il superamento di ostacoli, l'etilene si forma durante l'intera crescita e si accumula a monte degli ostacoli stimolando l'ispessimento e aumentando quindi la forza espressa dalla punta della radice.\nLa seconda funzione dell'etilene riguarda i diversi processi legati all'invecchiamento della pianta, tra cui la maturazione dei frutti, lo sviluppo dei germogli, la caduta delle foglie (abscissione) e la morte di parti della pianta (senescenza). Per queste funzioni \u00e8 essenziale l'effetto di crescita esponenziale dell'etilene disponibile, da cui si deduce che la sintesi dell'etilene \u00e8 un processo auto-catalitico che consente, per esempio, a tutti i frutti della pianta di maturare contemporaneamente. Questo effetto \u00e8 sfruttato in agricoltura per riattivare in un secondo tempo i processi metabolici e quindi far completare la maturazione di frutti raccolti acerbi.\nSpesso i pomodori vengono raccolti non ancora maturi, trasportati e solo a destinazione fatti maturare con l'aiuto dell'etilene o anche mettendoli a contatto con frutti gi\u00e0 maturi che, liberando etilene, ne completano la maturazione.\nSin dalla met\u00e0 degli anni novanta sono stati coltivati pomodori geneticamente modificati (\"Flavour-Saver\") particolarmente durevoli perch\u00e9 il loro gene per la produzione dell'etilene \u00e8 stato appositamente bloccato. Pomodori di questo genere possono essere fatti maturare su richiesta, tramite gassatura con etilene.\nL'etilene \u00e8 essenziale anche nel ruolo di \"segnale d'allarme\" chimico-fisico in caso di infestazioni della pianta da parte di parassiti nonch\u00e9 di rotture o storture. Insieme ad altre sostanze quali l'acido salicilico, l'etilene marchia la zona danneggiata e stimola la produzione di fitotossine. Essendo un gas, e quindi diffondendosi, l'etilene \"mette in allarme\" stimolando reazioni a cascata anche le parti della pianta prossime e le piante vicine.\nIl meccanismo d'azione dell'etilene, come peraltro quello degli altri fitoormoni, \u00e8 ancora poco indagato. Si presume che l'etilene agisca su specifici recettori (i recettori ETR) sulla membrana del reticolo endoplasmatico innescando cos\u00ec una cascata di eventi all'interno della cellula. Di fatto, si tratta dell'attivazione dell'enzima serotonina-treonina-chinasi CTR1 che a sua volta attiva una specifica proteina del nucleo cellulare (la proteina EIN3/EIL) che funge da fattore di trascrizione nella sintesi proteica e avvia l'espressione di alcuni geni specifici. Il primo gene individuato come bersaglio di questa proteina \u00e8 stato chiamato \"ethen-response-factor 1\", ERF1. Questo fattore regola l'attivit\u00e0 di numerosi geni, cosicch\u00e9 l'azione dell'etilene su di esso innesca un'ampia serie di effetti genetici. Per esempio, durante la maturazione porta alla produzione di enzimi che ammorbidiscono le pareti cellulari; durante la senescenza, stimola la produzione di enzimi che degradano la chitina e la cellulosa (la chitinasi e la cellulasi). Particolarmente ampia \u00e8 la gamma di risposte modulate dall'etilene allo stress dovuto a parassiti o rotture della pianta; in questi casi vengono prodotti oltre alla chitinasi (che agisce come veleno sugli insetti), la glucanasi, gli inibitori della proteinasi (che, bloccando l'attivit\u00e0 degli enzimi che degradano le proteine, ostacolano l'attecchire dei funghi) e molte altre sostanze difensive.\nLa sintesi dell'etilene nelle piante costituisce un ciclo metabolico che prende il nome di ciclo di Yang. Il ciclo parte dall'amminoacido metionina, che in un primo stadio forma la S-adenosil metionina per accoppiamento con una unit\u00e0 di adenosina. Questa decade in acido 1-amminociclopropancarbossilico (ACC) che per azione dell'ACC-ossidasi libera etilene. La produzione di ACC-ossidasi \u00e8 a sua volta stimolata dall'etilene, si crea quindi una reazione a catena che stimola la produzione di etilene anche nelle cellule vicine.\nReazioni.\nIn condizioni di ossigenazione ottimale, l'etilene brucia completamente trasformandosi in anidride carbonica e acqua:\nPer riscaldamento in assenza di aria, si decompone in metano e carbonio\nPer via dell'insaturazione dovuta al doppio legame carbonio-carbonio, l'etilene subisce molto facilmente reazioni di addizione elettrofila. Pu\u00f2 sommare, ad esempio, acqua, idrogeno o alogeni.\nL'etilene somma una molecola di acqua a dare etanolo, tuttavia in assenza di un opportuno catalizzatore la velocit\u00e0 di reazione \u00e8 molto piccola.\nL'etilene somma facilmente una molecola di cloro a dare l'1,2-dicloroetano\nL'etilene reagisce con l'idrogeno ad alta pressione a dare etano in presenza di un catalizzatore metallico quale platino o nichel.\nL'etilene, in presenza di radicali liberi, ad alte pressioni e a temperature di circa 200\u00a0\u00b0C, oppure in presenza di catalizzatori (come ad es. quelli di tipo Ziegler Natta), polimerizza, dando il polietilene (o \"politene\")\nCon reazione endotermica, pu\u00f2 inoltre essere decomposto in idrogeno ed acetilene (o \"etino\")\nInfine, per reazione con aria o ossigeno ad alta pressione, in presenza di argento quale catalizzatore, a temperature comprese tra 220\u00a0\u00b0C e 280\u00a0\u00b0C, l'etilene subisce una \"epossidazione\" e si trasforma in ossido di etilene (o \"ossirano\")"}
{"id": "77841", "revid": "219110", "url": "https://it.wikipedia.org/wiki?curid=77841", "title": "CSMA/CD", "text": "In telecomunicazioni CSMA/CD (acronimo inglese di Carrier Sense Multiple Access with Collision Detection, ovvero accesso multiplo tramite rilevamento della portante con rilevamento delle collisioni) \u00e8 un protocollo di accesso multiplo, evoluzione del protocollo di livello MAC CSMA, nato per la risoluzione dei conflitti di trasmissione, ovvero collisioni, dovuti al CSMA puro, presenti in un certo dominio di collisione su reti locali cablate di tipo broadcast.\nIn pratica, il protocollo CSMA/CD consente ad un computer di utilizzare la rete Ethernet soltanto se nessun altro elaboratore la sta gi\u00e0 utilizzando.\nDescrizione.\nIl protocollo implementa la direttiva: \"\"Ascolta prima di trasmettere e mentre trasmetti. Se mentre trasmetti rilevi collisioni, fermati, segnala a tutte le altre stazioni la collisione e riprova pi\u00f9 tardi secondo modalit\u00e0 di ritrasmissione stabilite\".\"\nL'algoritmo \u00e8 dunque il seguente:\nL'attesa esponenziale funziona in questo modo: gli adattatori di ciascuna stazione aspettano un tempo casuale entro un valore massimo \"d\" (il protocollo che usa il CSMA/CD, ad esempio Ethernet, fissa tale valore). Se si genera una nuova collisione il valore \"d\" viene raddoppiato, cos\u00ec fino a che questo risulti sufficientemente grande da non produrre collisioni. Questa tecnica viene chiamata recessione binaria esponenziale ed avviene perch\u00e9 tutti gli altri adattatori che sono contemporaneamente in attesa potrebbero simultaneamente tentare di ritrasmettere generando nuove collisioni, da cui appunto la necessit\u00e0 di estendere il tempo massimo di subentro.\nCondizione necessaria per il Collision Detection.\nCondizione necessaria per la rilevazione della collisione da parte di una stazione trasmittente \u00e8 che il tempo di trasmissione formula_1 cio\u00e8 il tempo di immissione in rete della trama di dimensione minima sia maggiore o al pi\u00f9 uguale al tempo massimo di andata e ritorno (\"RTT Round trip Time\"):\nformula_2\ndove L \u00e8 lunghezza della trama di dimensione minima, C \u00e8 la velocit\u00e0 di trasmissione, \"D\" la lunghezza del segmento di rete e \"V\" la velocit\u00e0 di propagazione del segnale nel mezzo trasmissivo. Considerando che C, L e V sono quantit\u00e0 prefissate, questa relazione si traduce a sua volta in un limite massimo sulla lunghezza \"D\" del segmento di rete. Esplicitando infatti la relazione rispetto a \"D\" nel caso limite di uguaglianza si trova che: \nformula_3\nIn generale la distanza massima percorribile dalla trama (D) aumenta proporzionalmente con L (lunghezza della trama minima) e V (velocit\u00e0 di propagazione) e diminuisce proporzionalmente con C. Per cui si scopre anche che se si aumenta la velocit\u00e0 di trasmissione per avere prestazioni di collegamento pi\u00f9 elevate, se si vuole mantenere immutata la lunghezza \"D\" del segmento di rete e continuare ad usufruire della tecnica di Collision Detection si dovr\u00e0 necessariamente aumentare anche L. Questa condizione sul diametro massimo di una rete locale basata su CSMA/CD\nCD impone quindi un limite sull'estensione della rete locale stessa, ma ne favorisce a suo tempo anche pi\u00f9 elevate velocit\u00e0 di trasmissione.\nApplicazioni.\nIl CSMA/CD era utilizzato nelle ormai obsolete varianti di Ethernet su mezzo condiviso (10BASE5, 10BASE2) e in quelle su rame che usavano gli hub. Le moderne reti Ethernet, che fanno uso di switch con connessioni full-duplex, non usano il CSMA/CD in quanto i segmenti sono isolati."}
{"id": "77845", "revid": "289247", "url": "https://it.wikipedia.org/wiki?curid=77845", "title": "Fernando Bulh\u00e3o", "text": ""}
{"id": "77847", "revid": "125852617", "url": "https://it.wikipedia.org/wiki?curid=77847", "title": "CSMA/CA", "text": "In telecomunicazioni CSMA/CA (acronimo inglese di Carrier Sense Multiple Access with Collision Avoidance, ovvero Accesso Multiplo tramite Rilevamento della Portante con Evitamento delle Collisioni) \u00e8 un protocollo di accesso multiplo che utilizza il rilevamento della portante ma in cui i nodi tentano di evitare \"a priori\" il verificarsi di collisioni. Una volta iniziata, la trasmissione prosegue fino al termine del pacchetto.\n\u00c8 di particolare importanza nei casi in cui il rilevamento delle collisioni non \u00e8 realizzabile (o la cui eventuale realizzazione non sarebbe affidabile), come avviene in pratica nel campo delle reti senza fili. Infatti, oltre all'esistenza del problema dei nodi nascosti, il ricevitore radio di un nodo in una rete senza fili non pu\u00f2 rilevare in modo affidabile eventuali trasmissioni provenienti da altri nodi mentre il relativo trasmettitore \u00e8 attivo.\nIl protocollo CSMA/CA \u00e8 comunemente adottato come algoritmo di accesso multiplo, secondo varianti implementative differenti, negli standard IEEE 802.11 e IEEE 802.15.4.\nIl CSMA/CA nello standard IEEE 802.11.\nNel momento in cui una stazione vorrebbe tentare una trasmissione, essa ascolta il canale (\"Listen-before-Transmit\"). Se il canale risulta libero (\"idle\") la stazione attende per un certo lasso di tempo identificato come DIFS (\"Distributed Inter Frame Space\") trascorso il quale, se il canale continua ad essere libero, la stazione inizia la trasmissione del pacchetto. A trasmissione completata il nodo di trasmissione attende per un tempo detto SIFS (\"Short Inter Frame Space,\" di durata inferiore al DIFS) la ricezione di un ACK che conferma dell'avvenuta ricezione da parte della stazione ricevente.\nDurante la trasmissione dello SIFS le altre stazioni, trovando il canale occupato, non invieranno trasmissioni, evitando in tal modo collisioni (la durata del SIFS inferiore a quella del DIFS assicura che nessuna stazione inizi a trasmettere prima della ricezione dell'eventuale ACK).\nQualora, invece, la stazione trasmittente rilevi il canale occupato oppure si siano verificate delle prenotazioni da parte di altre stazioni, la stazione attende per una durata casuale (detto tempo di \"backoff\") che il canale si liberi. Questa attesa \u00e8 implementata per mezzo di un \"timer\" che viene decrementato solo durante i periodi di inattivit\u00e0 del canale, mentre viene invece congelato (\"frozen backoff\") durante i restanti periodi di trasmissione sul canale da parte di altre stazioni. Quando il timer raggiunge lo zero la stazione effettua un nuovo tentativo di trasmissione: questa tipologia di accesso \u00e8 detta \"Accesso Base\".\nIntervallo di back-off.\nIn IEEE 802.11 l'intervallo di tempo casuale \"CW\" di back-off estratto \u00e8 limitato dalla seguente disuguaglianza:\nformula_1\ncon CW (\"Collision Window\") compresa tra un valore minimo (CW_min) ed un valore massimo (CW_max) ed N numero progressivo di tentativo di trasmissione (\"retry\").\nL'obiettivo di \"Collision Avoidance\" si ottiene dunque per via statistica (e non deterministica) proprio grazie all'estrazione del numero casuale compreso in questo intervallo di tempo, data la scarsa probabilit\u00e0 che due o pi\u00f9 stazioni estraggano lo stesso numero di back-off, che \u00e8 tanto minore quanto maggiore \u00e8 l'intervallo possibile di estrazione, il quale aumenta a sua volta all'aumentare del numero N di tentativi di ritrasmissione.\nAccesso RTS/CTS.\nSpesso il protocollo CSMA/CA \u00e8 usato congiuntamente alla tecnica RTS/CTS (prenotazione del canale) per affrontare il problema del cosiddetto \"terminale nascosto\", ovvero il fatto che una stazione A che trasmette verso una stazione B pu\u00f2 non essere in grado (ad esempio a causa della distanza) di rilevare una stazione C anch'essa impegnata in una comunicazione con B, generando cos\u00ec collisioni in ricezione su B.\nIl CSMA/CA nello standard IEEE 802.15.4.\nLo standard IEEE 802.15.4 \u00e8 stato concepito a supporto di reti wireless a corto raggio (WPAN), basso rate e ridotti consumi energetici. Questi requisiti non possono essere soddisfatti dall'algoritmo CSMA/CA implementato nello standard IEEE 802.11, poich\u00e9 quest'ultimo non \u00e8 stato ottimizzato per gli stessi obiettivi. Infatti, nelle reti WiFi, le stazioni interessate ad accedere al canale devono eseguire l'operazione di \"Carrier Sensing\" durante l'intervallo di backoff (oltre che nel DIFS) prima di poter trasmettere. Questo comporta un elevato dispendio di energia, visto che le operazioni di sensing causano elevati consumi, paragonabili a quelli che si ottengono in trasmissione. Pertanto, nello standard IEEE 802.15.4, non \u00e8 prevista alcuna operazione di \"sensing\" del canale durante l'intervallo \"backoff\", lasciando che, al suo scadere, i nodi interessati a trasmettere eseguano il \"carrier sensing\" per un breve intervallo di tempo pari a due \"time-slot\" (procedura di \"Clear Channel Assessment\", CCA)."}
{"id": "77850", "revid": "124986276", "url": "https://it.wikipedia.org/wiki?curid=77850", "title": "Luca Pacioli", "text": "Egli \u00e8 riconosciuto come il fondatore della ragioneria.\nBiografia.\nStudi\u00f2 e avvi\u00f2 la sua formazione a Sansepolcro, citt\u00e0 natale, completandola poi a Venezia. Entr\u00f2 nell'Ordine francescano nel 1470, probabilmente nel convento di Sansepolcro. Fu insegnante di matematica a Perugia, Firenze, Venezia, Milano, Pisa, Bologna e Roma e viaggi\u00f2 molto. Nel 1497 accett\u00f2 l'invito di Ludovico il Moro a lavorare a Milano, dove collabor\u00f2 con Leonardo da Vinci.\nNel 1499 abbandon\u00f2 Milano insieme a Leonardo da Vinci. And\u00f2 prima a Mantova poi a Venezia. Per Isabella d'Este scrisse il trattato \"De ludo scachorum\", prezioso manoscritto sul gioco degli scacchi, introvabile per 500 anni e riconosciuto dal bibliofilo Duilio Contin tra i libri della Fondazione Coronini Cronberg di Gorizia, ospitati dalla Biblioteca statale Isontina, nel dicembre del 2006.\nLa sua memoria \u00e8 molto radicata, sia in Italia sia all'estero. A Sansepolcro sono stati celebrati il quinto centenario della pubblicazione della \"Summa de arithmetica, geometria, proportioni et proportionalita\" nel 1994 e il quinto centenario della morte il 19 giugno 2017. Tra i vari monumenti eretti in suo onore si ricordano quelli di Sansepolcro (Piazza San Francesco) e Perugia (atrio della Facolt\u00e0 di Economia e Commercio).\nLe opere.\nNel 1494 pubblic\u00f2 a Venezia una vera e propria enciclopedia matematica, dal titolo \"Summa de arithmetica, geometria, proportioni et proportionalita\" (stampata e pubblicata con Paganino Paganini), scritta in volgare, come egli stesso dichiara (in realt\u00e0 utilizza un miscuglio di termini latini, italiani e greci), contenente un trattato generale di aritmetica e di algebra, elementi di aritmetica utilizzata dai mercanti (con riferimento alle monete, pesi e misure utilizzate nei diversi stati italiani). Uno dei capitoli della \"Summa\" \u00e8 intitolato \"Tractatus de computis et scripturis\"; in esso viene presentato in modo pi\u00f9 strutturato il concetto di partita doppia, gi\u00e0 noto e divulgato nell'ambiente mercantile, (e quindi: \"Dare\" e \"Avere\", bilancio, inventario) che poi si diffuse per tutta Europa col nome di \"metodo veneziano\", perch\u00e9 usato dai mercanti di Venezia.\nTra il 1496 e il 1508 si occup\u00f2 della stesura del \"De viribus quantitatis\". Il trattato inizia con l'indice e una lettera dedicatoria, illuminante per la conoscenza di altre opere dell'autore. Il testo principale che segue \u00e8 diviso in tre parti. La prima parte (\"Delle forze naturali cio\u00e8 de Aritmetica\") \u00e8 certamente quella pi\u00f9 importante per la storia della matematica, perch\u00e9 costituisce una delle prime grandi collezioni di giochi matematici e problemi dilettevoli. Nella seconda parte (\"Della virt\u00f9 et forza lineare et geometria\") Pacioli descrive una decina di giochi topologici che fino a poco tempo fa si credevano invenzioni pi\u00f9 recenti (1550\u20131750). L'opera si conclude con la terza parte, intitolata \"De documenti morali utilissimi\".\nNel 1509 pubblic\u00f2 una traduzione latina degli \"Elementi\" di Euclide e un testo che aveva gi\u00e0 concepito alla corte di Ludovico il Moro, il \"De Divina Proportione\" (1497), anch'esso stampato e pubblicato da Paganini, con le celebri incisioni dovute a Leonardo da Vinci raffiguranti suggestive figure poliedriche.\nSono le questioni attinenti al rapporto aureo che danno il titolo al libro, che si estende poi a questioni cosmologiche e matematiche connesse ai solidi platonici e ad altre tipologie di poliedri; e ancora a temi di architettura (presi a prestito da Vitruvio e da Leon Battista Alberti), a questioni relative alla prospettiva (campo in cui attinge molto dall'opera del suo concittadino Piero della Francesca e cita fra i grandi maestri Melozzo da Forl\u00ec e Marco Palmezzano) e altro ancora.\nProfilo culturale.\n\u00c8 stato messo in evidenza come un Luca Pacioli oscilli tra due concezioni antitetiche della matematica: una di natura pratica e l'altra di natura speculativa, in rapporto alla quale egli non esita ad aderire alle suggestioni mistico-magiche del platonismo umanistico.\nIn realt\u00e0 l'opera di Luca Pacioli va vista nel contesto culturale del Rinascimento italiano. Pacioli non \u00e8 - come vistosamente non lo \u00e8 il suo contemporaneo Girolamo Cardano e come non lo sar\u00e0, pi\u00f9 tardi, neppure Keplero - un matematico in senso stretto; egli stesso dichiara che per scienza matematica si deve intendere la somma di aritmetica, geometria, astrologia, musica, prospettiva, architettura e cosmografia.\n\u00c8 questa \"summa\" di saperi e di rimandi concettuali tra essi che lo incuriosisce e lo affascina. I rapporti con la nascente classe mercantile a Venezia, a Firenze, a Milano, a Roma, a Perugia e nelle molte altre citt\u00e0 italiane dove ebbe modo di insegnare, ma anche la frequentazione di famosi artisti del tempo che lo mettono al corrente della pratica della pittura e dell'architettura, lo sollecitano ad esplorare - con la stessa curiosit\u00e0 e senza avvertire alcuna frattura concettuale - i rapporti tra matematica applicata e matematica teorica.\nRapporti con gli artisti rinascimentali.\nLuca Pacioli venne in contatto con numerosi artisti del tempo: oltre ai gi\u00e0 ricordati Leonardo, Leon Battista Alberti, Piero della Francesca, Melozzo da Forl\u00ec e Marco Palmezzano, vanno citati il Bramante, Francesco di Giorgio Martini, Giovanni Antonio Amadeo e forse Albrecht D\u00fcrer.\nIl \"De Divina Proportione\" ebbe influenza su pi\u00f9 di un artista dell'epoca. Esiste un ritratto di Luca Pacioli attribuito a Jacopo de' Barbari e conservato al museo nazionale di Capodimonte, in cui il matematico di Sansepolcro \u00e8 raffigurato mentre indica su una lavagna alcune propriet\u00e0 geometriche; alla sua destra pende dal soffitto un poliedro archimedeo, mentre alla sua sinistra sta un personaggio da alcuni identificato con D\u00fcrer (pi\u00f9 probabilmente si tratta di Guidobaldo da Montefeltro).\nL'attribuzione \u00e8 controversa e basata sulla interpretazione del cartiglio inserito nel dipinto recante la scritta \"Iaco Bar Vigennis\".\nL'artista non poteva essere un ventenne e il de' Barbari era ultracinquantenne. All'epoca della esecuzione del dipinto il matematico Pacioli era in sodalizio con Leonardo da Vinci per la stesura del \"De Divina Proportione\".\nLe illustrazioni del \"De Divina Proportione\", eseguite da Leonardo, vengono riprese con sorprendente maestria da fra Giovanni da Verona (c. 1457-1525) nella realizzazione delle tarsie della chiesa di Santa Maria in Organo a Verona.\nNella cultura di massa.\nL'attore Giovanni Scifoni interpreta il frate matematico Luca Pacioli nella serie tv internazionale Leonardo dedicata al famoso Leonardo da Vinci.\nNel 1994, cinquecentesimo anniversario della pubblicazione della Summa de arithmetica, geometria, proportioni et proportionalita, gli \u00e8 stata dedicata una moneta da 500 lire con la sua effigie e la dicitura \"1494 - LUCA PACIOLI - 1994\""}
{"id": "77853", "revid": "287204", "url": "https://it.wikipedia.org/wiki?curid=77853", "title": "Ficus elastica", "text": "Il Ficus elastica \u00e8 una pianta arborea originaria delle zone umide tropicali, allo stato spontaneo \u00e8 un albero alto pi\u00f9 di 30 m, ha grandi foglie ovali verde scuro lucente a volte screziate di giallo con la punta pronunciata, i germogli delle foglie sono ricoperti da una brattea protettiva rosa o rossastra. In vaso fiorisce difficilmente e raggiunge l'altezza di 2,5 m con forma eretta e decisa. Le variet\u00e0 pi\u00f9 conosciute sono: la \"Ficus elastica var. decora\" e la \"Ficus elastica var. variegata\", il \"Ficus elastica\" \u00e8 noto come Fico del caucci\u00f9 per il lattice bianco usato per la produzione del caucci\u00f9.\nColtivazione.\nRichiede clima caldo umido e posizione luminosa ma non luce solare diretta, annaffiature regolari pi\u00f9 abbondanti in estate diradate d'inverno, teme gli ambienti secchi e si giova di spruzzature frequenti sulle foglie, concimazioni 2 volte al mese nella bella stagione con fertilizzanti liquidi organici e minerali alternati per avere foglie ben colorate, si rinvasano quando le radici hanno riempito completamente il vaso, in primavera utilizzando terriccio universale ben drenato, negli esemplari di maggiori dimensioni rinterrare.\nLa moltiplicazione avviene generalmente per margotta all'inizio dell'estate; utilizzata anche per rinnovare le piante che l'estate tendono a diradarsi nella zona inferiore. Si riproduce facilmente anche per talea apicale o di punta di ramo.\nIn Sicilia si coltiva in piena terra in tutte le esposizioni. Raggiunge l'altezza di 5-6 metri."}
{"id": "77857", "revid": "1297", "url": "https://it.wikipedia.org/wiki?curid=77857", "title": "Fico del caucci\u00f9", "text": ""}
{"id": "77859", "revid": "339392", "url": "https://it.wikipedia.org/wiki?curid=77859", "title": "Palavela", "text": ""}
{"id": "77860", "revid": "775372", "url": "https://it.wikipedia.org/wiki?curid=77860", "title": "David Hannay", "text": "Laureato a Oxford, \u00e8 entrato nel corpo diplomatico nel 1959. Durante i suoi 36 anni di servizio \u00e8 stato, tra gli altri incarichi, rappresentante permanente presso la Comunit\u00e0 Europea e le Nazioni Unite. Dopo essere andato in pensione dalla carriera diplomatica nel 1995 \u00e8 stato nominato inviato speciale britannico a Cipro, posizione mantenuta per sette anni fino al maggio 2003.\n\u00c8 stato nominato \"Lord\" nel 2001 e siede nella Commissione per gli Affari Europei della \"House of Lords\", e nel gruppo di consulenti del Segretario Generale delle Nazioni Unite. \u00c8 anche cancelliere vicario dell'Universit\u00e0 di Birmingham.\nI suoi anni da inviato speciale incaricato di trovare soluzioni al \"problema di Cipro\" sono narrati nel libro \"Cyprus: The Search for a Solution\" pubblicato nel 2005."}
{"id": "77862", "revid": "339392", "url": "https://it.wikipedia.org/wiki?curid=77862", "title": "Palazzo delle mostre", "text": ""}
{"id": "77867", "revid": "762298", "url": "https://it.wikipedia.org/wiki?curid=77867", "title": "Campionato FIA di Formula 2 (2017-)", "text": "Il Campionato FIA di Formula 2 (ufficialmente denominato FIA Formula 2 Championship) \u00e8 una serie automobilistica per monoposto in circuito, introdotta a partire dal 2005 con il nome di GP2 Series, al posto del Campionato Internazionale di Formula 3000, come serie cadetta e propedeutica alla Formula 1. Dalla stagione 2017 adotta la denominazione attuale, riprendendo cos\u00ec la denominazione di Formula 2 che era gi\u00e0 stata adottata per la categoria cadetta della Formula 1 fino al 1984.\nLa categoria, in cui corrono vetture tutte uguali costruite dalla Dallara, ha avuto dal 2010 una serie di supporto: la GP3 Series, poi diventata Formula 3 nel 2019. Dal 2008 al 2011, durante il periodo di sosta del campionato, \u00e8 stata organizzata anche una serie invernale: la GP2 Asia Series.\nL'esordio della categoria avvenne con un \"weekend\" di gare il 23 e 24 aprile 2005, presso l'Autodromo Enzo e Dino Ferrari di Imola. Il primo campionato venne vinto da Nico Rosberg, che poi nel \u00e8 diventato campione del mondo di F1; tra le scuderie s'impose l'ART Grand Prix. L'attuale detentore del titolo \u00e8 il pilota australiano Oscar Piastri, mentre la squadra italiana Prema ha vinto l'ultimo titolo tra i team.\nLa storia.\nLa nascita della GP2.\nLa categoria fu concepita da Bernie Ecclestone e Flavio Briatore, a sostegno del Campionato mondiale di Formula 1, e in sostituzione del Campionato Internazionale di Formula 3000, che, dal 1985, aveva, a sua volta, preso il posto del Campionato europeo di Formula 2.\nIl proposito era di creare una categoria maggiormente formativa per i piloti, prima del loro passaggio alla F1. Inizialmente si era prospettata l'ipotesi che il campionato potesse far rivivere il nome di Formula 2 (poi utilizzato tra il 2009 e il 2012 per un altro campionato); inizialmente l'idea era quella di utilizzare motori e telai non pi\u00f9 usati nel Campionato di F1. Successivamente si decise di istituire un campionato monomarca, esattamente come il precedente campionato dell'International F.3000.\nLa scelta della Renault, che forniva il supporto tecnico alla Mecachrome, fornitrice a sua volta dei propulsori, di puntare allo sviluppo della World Series, fece temere lo slittamento dell'inizio della categoria al 2006, col prolungamento ancora per una stagione dell'International F.3000.\nLa ridenominazione In Formula 2.\nA seguito della volont\u00e0 della Federazione Internazionale dell'Automobile di razionalizzare il passaggio dalle categorie automobilistiche minori verso la Formula 1, venne dibattuta la possibilit\u00e0 di reintrodurre un campionato di Formula 2.\nIl campionato europeo di Formula 2 fu disputato fino al 1984, prima di venir sostituito dalla International Formula 3000, e poi dalla stessa GP2 Series, quale ultima categoria di passaggio verso il Campionato mondiale di Formula 1. Gi\u00e0 nel 2015 il Consiglio Mondiale della FIA vot\u00f2 a favore della rinascita del campionato di F2, e nel 2016, con la riforma del sistema di punteggio per l'ottenimento della Superlicenza FIA, stabil\u00ec che la F2 sarebbe stata la categoria pi\u00f9 importante, anche se la sua reintroduzione, non avrebbe automaticamente, cancellato la GP2, visto che tale categoria veniva comunque considerata per attribuire i punti ai fini della Superlicenza.\nIl 9 marzo 2017, il Consiglio Mondiale della FIA, riunito a Ginevra, ha deciso che, a partire dal 2017, la GP2 Series venga rinominata in \"Campionato FIA di Formula 2\". Un campionato, con identica denominazione, era stato gi\u00e0 creato, nel 2009, prima di essere chiuso al termine della stagione 2012. Lo scopo della FIA, ai tempi, era per\u00f2 diverso: la FIA, infatti, tentava di creare una categoria che potesse dare la possibilit\u00e0, anche a piloti non supportati da grandi sponsor, di formarsi in una categoria motoristica di buon livello, ma comunque in una competizione di livello inferiore alla gi\u00e0 esistente GP2 Series.\nAspetti tecnici.\nLa vettura.\nL'appalto per la produzione della prima generazione di vetture della categoria fu vinto dalla Dallara, che sostitu\u00ec cos\u00ec la Lola, costruttore inglese che produceva le vetture per la F3000. Lo \"shake-down\" della prima vettura di GP2 avvenne il 16 luglio 2004, presso il Circuito Paul Ricard. Franck Montagny, all'epoca pilota di riserva della Renault in F1, che fu tra i primi a testare la nuova vettura, espresse elogi per la monoposto. Un altro test si tenne, sul Circuito di Catalogna, nel novembre del 2004. Al test parteciparono anche le vecchie vetture di Formula 3000, la Lola B2/50. I tempi dei due diversi tipi di monoposto furono simili, ma questo a causa di un incidente nei primi giri, che costrinse Montagny a limitare l'utilizzo della vettura. Il primo test collettivo fu tenuto tra il 23 e 25 febbraio 2005, ancora sul Circuito Paul Ricard. La vettura venne aggiornata per la stagione 2007, senza per\u00f2 prevedere l'installazione del pulsante \"push to pass\", testato nel corso del 2006.\nLa Dallara ha mantenuto, nel tempo, il monopolio nella produzione di vetture della categoria. La casa italiana ha introdotto, poi, a intervalli di tre stagioni, nuove generazioni di vetture. Nel 2007 avvenne il lancio della seconda generazione di vetture, la Dallara GP2/08, che fece il suo \"shake-down\" il 15 giugno 2007, con Romain Grosjean (allora pilota di F3) alla guida. Il primo e vero test si svolse il 26 giugno, sul Circuito Paul Ricard, per merito di Nelson Piquet Jr., collaudatore della Renault. Tale modello \u00e8 stato utilizzato a partire dalla stagione 2008. L'anno seguente venne per\u00f2 aggiornato, soprattutto nella potenza del motore e nell'aerodinamica.\nIl modello Dallara GP2/11 ha preso il posto del GP2/08, a partire dalla stagione 2011. Il primo test venne svolto il 5 luglio 2010, presso il Circuito di Magny Cours: alla guida fu posto Ben Hanley. Nel 2013, che avrebbe dovuto essere l'ultima stagione di utilizzo del modello GP2/11, si decise di prolungare la vita della vettura, al fine di contenere i costi della categoria. Si provvide solo a un aggiornamento dell'aerodinamica. Dal 2015 \u00e8 stato comunque introdotto il sistema DRS, gi\u00e0 presente in F1. Come per la F1, tale meccanismo pu\u00f2 essere utilizzato solo nelle zone, stabilite su ciascun circuito, gara per gara; e pu\u00f2 essere attivato, in gara, solo quando il pilota che precede si trova a una distanza di meno di un secondo.\nLa quarta generazione di monoposto, sempre prodotta dalla Dallara, che \u00e8 anche la prima dalla nuova denominazione del campionato, \u00e8 presentata il 31 agosto 2017, nel corso del \"weekend\" del Gran Premio d'Italia. La pi\u00f9 evidente novit\u00e0 \u00e8 la presenza del sistema di protezione della testa del pilota, denominata \"Halo\". Il motore, ancora Mecachrome, \u00e8 un V6 turbo da 3,4 litri, con 620 cavalli a 8.750 giri.\nGli pneumatici.\nPer quanto riguarda gli pneumatici, dal 2005 al 2010, il fornitore unico \u00e8 stata la Bridgestone, mentre, dal 2011, come per la Formula 1, i team utilizzano quelli della Pirelli.\nVi sono quattro tipologie di mescole diverse previste dalla Pirelli: \"supermorbide\", \"morbide\", \"medie\" e \"dure\". A fianco delle mescole da asciutto, \u00e8 prevista anche una mescola da bagnato. Per ogni \"weekend\" di gara la Pirelli sceglie due tipi di mescole, uno definito \"prime\" (il pi\u00f9 duro) e l'altro \"option\". Ogni pilota dispone di 5 treni di gomme da asciutto, tre di tipo \"prime\", e due di tipo \"option\", a cui si aggiungono tre treni di gomme da bagnato. In gara 3, quella col \"pit stop\" obbligatorio, in assenza di condizioni di bagnato, ogni pilota deve utilizzare entrambi i tipi di mescola da asciutto portati dalla Pirelli.\nDal 2019, con i cambi di regolamento imposti dalla FIA il numero di mescole disponibili per i weekend di gara diventano 3, uguali a quelle della massima categoria: \"morbide\", \"medie\" e \"dure\", ma con mescole e codici differenti in base al circuito, decise dalla Pirelli nel corso del briefing pre-weekend (pi\u00f9 morbide \u00ab C5, C4, C3, C2, C1 \u00bb pi\u00f9 dure). \nAspetti sportivi.\nGare.\nDal 2005 al 2020.\nI weekend di gara si svolgono su 3 giorni, generalmente dal venerd\u00ec alla domenica, solitamente a supporto ai Gran Premi di Formula 1, e si basano su una struttura su due gare, a differenza della International F.3000, che si basava su una prova unica, per weekend. In realt\u00e0, fra il 2005 e il 2007, la tappa disputata a Monaco prevedeva una sola gara. Inoltre, nel 2015, la gara 2 a Abu Dhabi venne interrotta, nel corso del primo giro, per incidente, e non pi\u00f9 ripresa, per la necessit\u00e0 di ripristinare il tracciato per la seguente gara di Formula 1.\nIl venerd\u00ec si tiene una sessione di prove libere e una di qualifiche, che decidono lo schieramento della gara del sabato; entrambe hanno una durata di 30 minuti. Inizialmente era stato proposto di abolire le qualifiche: la griglia della prima gara sarebbe stata determinata dai tempi di una sessione di prove cronometrate, effettuate prima dell'inizio del campionato. La griglia di gara 2 sarebbe stata determinata sulla base del risultato di gara 1, ribaltando l'ordine d'arrivo dei primi 8. Nel secondo weekend di gare, si sarebbe stabilita la griglia, sulla base del risultato della gara 2 del primo appuntamento, e cos\u00ec via, per tutto il campionato.\nNella giornata del sabato viene corsa la prima gara, la \"Feature Race\", sulla distanza di 170\u00a0km o 60 minuti e con l'obbligo di effettuare almeno un pit-stop con la sostituzione di un minimo di due gomme, mentre in ambedue le corse non \u00e8 consentito il rabbocco di carburante.\nL'ordine d'arrivo della prima gara determina la griglia per la seconda, eccezion fatta per le prime otto posizioni, che vengono invertite; gara-2, denominata \"Sprint Race\", viene corsa di domenica su una distanza pi\u00f9 corta, 120\u00a0km o 45 minuti, senza obbligo di soste ai box.\nDal 2021.\nDal 2021 le gare diventano tre per weekend, una in pi\u00f9 rispetto alle usuali due. Le prime due gare si svolgono di sabato e sono \"Sprint Race\" da 45 minuti, mentre la domenica si svolge la \"Feature Race\", con pit-stop obbligatorio. Le qualifiche del venerd\u00ec stabiliscono la griglia di partenza per la Gara 3, mentre i primi 10 delle qualifiche vengono invertiti per la griglia di Gara 1, e i primi 10 classificati di Gara 1 vengono invertiti sulla griglia di Gara 2.\nSistema di punteggio.\nPer ogni weekend di gara, oltre al punteggio relativo ai piazzamenti al traguardo, vengono assegnati punti al pilota che ottiene il miglior tempo nella sessione di qualifica e ai piloti che fanno segnare il miglior giro in ciascuna corsa. A partire dal 2008, i punti per il giro veloce vengono attribuiti al pilota pi\u00f9 veloce, che chiude la gara tra i primi dieci, parte dalla posizione conquistata in qualifica, e, in gara 2, non abbia cambiato le gomme (a meno che ci\u00f2 non fosse dovuto alla modifica delle condizioni climatiche).\nDal 2005 al 2011, si \u00e8 utilizzato il seguente sistema di punteggio:\nDal 2012 al 2020 viene utilizzato il seguente sistema:\nNella stagione 2021 viene utilizzato il seguente sistema:\nDal 2022 viene utilizzato il seguente sistema:\nCircuiti.\nGeneralmente, almeno nelle prime stagioni, la categoria ha condotto le sue gare a supporto dei Gran Premi di Formula 1, corsi in Europa. Nel 2005 il calendario prevedeva 12 weekend di gare, con l'ultimo appuntamento fissato sul Bahrain International Circuit di Manama, programmato come evento a s\u00e9 stante. Il totale delle prove era di 23, in quanto, nella tappa prevista sul Circuito di Monaco, veniva corsa una sola gara. Anche nel 2006 vi fu un evento non programmato quale supporto a un GP di F1: fu una prova sul Circuito Ricardo Tormo di Valencia, tra l'altro gara inaugurale della stagione. Il numero di weekend di gare si ridusse a 11, con l'esclusione della gara di Spa e di quella del Bahrain.\nIl Circuito Ricardo Tormo, ancora sede di una gara non a supporto di un GP, rimase in calendario, anche per il 2007, ma spostato quale ultimo appuntamento stagionale. Nel 2008 si corse in soli 10 weekend, ma a Monaco, per la prima volta, si disputarono due gare. In quella stagione Valencia ospit\u00f2 ancora la GP2, ma non pi\u00f9 sul tracciato dedicato a Tormo, ma sul tracciato cittadino.\nNel 2009 fece l'esordio, in calendario, il tracciato portoghese di Portim\u00e3o, che chiuse la stagione, composta da 10 appuntamenti, pur non essendo sede di un GP del campionato mondiale di F1. La presenza della tappa portoghese venne meno gi\u00e0 l'anno seguente; a causa di problemi con i proprietari del circuito il round non venne disputato. Venne valutata la possibilit\u00e0 di sostituirlo con un altro evento, sempre alla stessa data, o ad un'altra data diversa. Alla fine si decise di non rimpiazzare l'evento. In compenso, per la prima volta, la GP2 disput\u00f2 una gara sul Circuito di Yas Marina, che aveva gi\u00e0 ospitato gare della GP2 Asia.\nNel 2011 il calendario si ridusse a soli 9 doppi appuntamenti, nessuno dei quali fuori d'Europa, e tutti in corrispondenza di gare del mondiale di F1. Con la cessazione della serie asiatica, i circuiti di questo continente entrarono in maniera massiccia nel calendario: nel 2012 la stagione part\u00ec con un appuntamento sul Circuito di Sepang, e disput\u00f2 ben due eventi sul Circuito di Manama, uno a distanza di una settimana dall'altro. La stagione termin\u00f2 con un'altra gara asiatica, a Singapore. Nel 2013 e 2014 tutti gli 11 doppi appuntamenti furono di supporto a gare del Mondiale di F1. Nel 2015, invece, a seguito dell'uscita della gara tedesca dal calendario iridato della Formula 1, salt\u00f2 anche la tappa della GP2. Il 30 luglio venne annunciato che il round previsto in Germania sarebbe sostituito con una gara, da tenersi sul Circuito di Manama, il 20 e 21 novembre, in contemporanea con una gara del Mondiale Endurance; il tracciato aveva gi\u00e0 ospitato la gara inaugurale della stagione.\nNel 2017 fece il suo esordio, tra i circuiti utilizzati dal campionato, quello di Jerez; la gara non fu disputata in corrispondenza di un gran premio del mondiale di Formula 1. L'anno seguente, col rientro nel calendario del Campionato mondiale di Formula 1 del Gran Premio di Francia, la serie tocc\u00f2, per la prima volta, il Circuito Paul Ricard di Le Castellet.\nSono due i circuiti sempre presenti nel calendario del campionato: Silvestone e Monza.\nSquadre.\nNella prima stagione vennero ammesse al via dodici squadre, anche se, inizialmente, veniva indicato in 15 il numero di team da ammettere alla categoria. Vennero ammessi due team italiani (la Coloni Motorsport, con esperienze in F1, e la Durango), tre team spagnoli (Racing Engineering, BCN Competici\u00f3n e Campos Racing), due team francesi (ART Grand Prix e DAMS), quattro britannici (Super Nova, iSport International, Piquet Sports e David Price Racing) e uno olandese (Arden International). Anche il team belga Astromega era stato avvicinato alla categoria. Gi\u00e0 nel 2006 il numero di team aument\u00f2 di un'unit\u00e0, con l'arrivo del team italiano Trident Racing, mentre la Coloni inizi\u00f2 una collaborazione con la Fisichella Motor Sport. Al termine della stagione 2007 la squadra italiana \"GP Racing\" si fuse con la Piquet, per dar vita al team \"Minardi Piquet\", riportando cos\u00ec, nel mondo delle corse, il nome della scuderia di Faenza. La collaborazione termin\u00f2 alla fine della stagione 2008.\nNell'inverno del 2008, l'ex pilota di F1, Tiago Monteiro, rilev\u00f2 la BCN Competici\u00f3n, e partecip\u00f2, dalla stagione 2009, con la squadra portoghese Ocean Racing Technology. Nel 2010 la categoria si ridusse nuovamente a 12 team, a seguito dell'uscita del \"team\" Durango. Non venne effettuata nessuna procedura per l'individuazione di un nuovo \"team\" in quanto tale procedura era gi\u00e0 prevista per il campionato 2011, e quindi si decise di non rimpiazzare, per una sola stagione, il team italiano.\nL'anno successivo furono per\u00f2 due i nuovi team ammessi, dopo aver partecipato alla serie asiatica 2010-2011: la Carlin Motorsport e il Team Air Asia; presero il posto della Durango e della David Price Racing. La Lotus Cars associ\u00f2 il proprio nome a quello dell'ART Grand Prix. A seguito dell'acquisizione da parte di Tony Fernandes, patron del Team Air Asia (nonch\u00e9 della scuderia di F1 Lotus Racing), della casa britannica Caterham, da giugno 2011 il suo team venne ridenominato \"Caterham Team Air Asia\".\nDa questa stagione, e per il triennio 2011-2013, tutti i team selezionati per la serie principale avrebbero dovuto competere anche in quella asiatica, che, per\u00f2, venne in seguito, cancellata.\nDal 2012 la squadra britannica Super Nova Racing abbandon\u00f2 il campionato. Al suo posto venne inizialmente indicata la Meritus, team malese gi\u00e0 impegnato in passato nella serie asiatica. In seguito alla rinuncia della Meritus, la FIA iscrisse la squadra italiana Team Lazarus.\nL'ART Grand Prix, gi\u00e0 ridenominata l'anno precedente come Lotus ART, divent\u00f2 Lotus GP. Cambi\u00f2 nome anche il Team Air Asia che diventa Caterham Racing.\nAlla vigilia del weekend di Silverstone venne annunciata la decisione della Coloni di lasciare il campionato alla fine della stagione; allo stesso tempo la squadra perse tutti i punti, sia quelli conquistati fino a quel momento che quelli eventualmente ottenuti in seguito, nella classifica riservata ai \"team\". Il suo posto venne preso dal team MP Motorsport; la squadra olandese era gi\u00e0 presente in F. Renault e in Auto GP. Abbandon\u00f2 anche l'Ocean Racing Technology, che venne sostituita dalla squadra tedesca Hilmer Motorsport.\nA marzo, poco prima dell'inizio del campionato, anche la squadra britannica iSport International usc\u00ec dalla serie; al suo posto fece l'esordio la prima squadra russa del campionato, la Russian Time.\nIl 15 ottobre 2013 l'organizzazione comunic\u00f2 la lista dei team che avrebbero preso parte al campionato, per il triennio 2014-2016. Il team spagnolo Addax Team, presente nella serie dal 2009, decise di abbandonare il campionato, per concentrarsi maggiormente sulla neonata Formula E. Al suo posto rientr\u00f2 nella competizione un'altra squadra spagnola, la Campos Racing, che proprio nel 2009 era stata sostituita dall'Addax.\nGi\u00e0 nel 2015 per\u00f2 il team canadese Status Grand Prix, impegnato in GP3 Series, sostitu\u00ec il team malese Caterham Racing, il cui materiale tecnico venne spostato nella sede di quello canadese, a Silverstone, gi\u00e0 nel corso della parte finale della stagione 2014. Dopo aver saltato la prima gara del 2015, in Bahrain, la Hilmer Motorsport prese parte alla stagione a partire dalla gara di Montmel\u00f3. La squadra tedesca salt\u00f2 anche la trasferta in Russia, cos\u00ec come le ultime due trasferte in Medio Oriente. Per il 2016 il Team Lazarus, entrato nel campionato nel 2012, venne sostituito da un'altra squadra italiana, la Prema Racing, impegnata in diversi campionati minori.\nA seguito delle difficolt\u00e0 economiche e del costo per sostenere l'impegno della categoria, Bernie Ecclestone propose di creare, nel 2015, un team che raccogliesse i piloti di buona qualit\u00e0, ma senza il budget necessario per correre una stagione.\nDal 2017 la Carlin abbandon\u00f2 la categoria, per rientravi nel 2018. Nella stessa stagione abbandonarono la categoria il team Rapax e il team Racing Engineering. La Racing Engineering, sempre presente dalla nascita del campionato, decise di abbandonare la categoria, per concentrarsi sulla European Le Mans Series. Fecero il loro ingresso 2 nuovi team: la Carlin Motorsport, gi\u00e0 presente nella categoria dal 2011 al 2016, e la squadra della Repubblica Ceca Charouz Racing System.\nIl team Fortec Motorsport, che in un primo momento aveva confermato la partecipazione al campionato, non ne prese parte, a causa della difficolt\u00e0 di reperire un budget adeguato. Scese cos\u00ec a 10 il numero delle squadre ammesse.\nNel 2019 la nuova squadra britannica UNI-Virtuosi prese il posto della uscente Russian Time, mentre nella stagione 2020 la BWT Arden lasci\u00f2 la categoria e venne sostituita dalla BWT HWA Racelab; il numero di squadre complessive aument\u00f2 inoltre a 11 grazie all'ingresso della Hitech Grand Prix.\nPer la stagione 2022 il team olandese Van Amersfoort Racing entr\u00f2 nella categoria sostituendo la HWA Racelab.\nPiloti.\nA ciascuno dei team presenti nel campionato \u00e8 data la possibilit\u00e0 di schierare due piloti per gara. Nella fase di elaborazione del campionato venne prospettata l'ipotesi, poi decaduta, che ogni team potesse iscrivere anche una terza vettura a ciascuna gara, riservata ai piloti di riserva, utilizzati in F1.\nPer regolamento il campione della categoria non pu\u00f2 proseguire in essa la stagione successiva.\nI risultati ottenuti nel campionato servono per accumulare punti al fine di ottenere la Superlicenza FIA, che consente a un piloti di competere in F1. Secondo le regole attuali, i primi tre piloti nel campionato di Formula 2 guadagnano 40 punti, mentre dal quarto in poi sono assegnati punti, a scalare, fino al decimo. Per ottenere la Superlicenza un pilota deve sommare almeno 40 punti nei tre anni precedenti la richiesta della Superlicenza. Allo stato attuale, \u00e8 la categoria che attribuisce il massimo punteggio.\nPunteggi per la Superlicenza.\nVista la natura della categoria, propedeutica alla F1, ben 35 piloti che hanno corso in GP2 (o in Formula 2) sono poi passati nella massima serie. Lewis Hamilton e Nico Rosberg sono stati gli unici ad aggiudicarsi il Campionato mondiale piloti di Formula 1 dopo aver vinto il campionato cadetto della formula regina, considerando anche il Campionato europeo di Formula 2 e l'International Formula 3000. Altri cinque piloti di GP2 (o F2) sono riusciti a vincere almeno una gara di F1; altri piloti sono stati comunque capaci di vincere titoli in altre categorie, come si evince dalla tabella sottostante. La maggioranza dei vincitori della GP2 o della F2 sono passati alla F1, ad eccezione di Davide Valsecchi, Fabio Leimer e Nyck De Vries.\nNon \u00e8 stato raro, in passato, anche il percorso inverso, ovvero piloti con esperienze in Formula 1 che sono tornati nella categoria cadetta. \u00c8 accaduto con Timo Glock, Giorgio Pantano, Gianmaria Bruni, Ant\u00f4nio Pizzonia e Roberto Merhi. Di questi il solo Glock \u00e8 riuscito a tornare nuovamente in Formula 1. Pi\u00f9 complesso \u00e8 stato il cammino di Romain Grosjean e Sakon Yamamoto, che sono riusciti a risalire in Formula 1 in due diverse occasioni. Nel 2015 Alexander Rossi altern\u00f2 l'impegno nelle due categorie.\nNumerazione.\nPer la prima stagione si decise di assegnare i numeri ai piloti sulla base dei tempi ottenuti in un test, svolto sul Circuito Paul Ricard, tra il 5 e 7 aprile 2005. Al primo della graduatoria (Scott Speed) venne assegnato il numero 1; il suo team (la iSport International) ottenne anche il numero 2.\nNella stagione 2019, a seguito dell'incidente mortale occorso al pilota Anthoine Hubert, il Team Arden decise di ritirare, per il resto del campionato, il numero del pilota francese, il 19, e fece correre il suo sostituto, Art\u00ebm Markelov, col numero 22.\nGare annullate e incidenti.\nLa gara 2 a Abu Dhabi nel 2015 \u00e8 stata interrotta, nel corso del primo giro, per incidente, e non pi\u00f9 ripresa, per la necessit\u00e0 di ripristinare il tracciato per la seguente gara di Formula 1.\nIl primo incidente mortale nella categoria avvenne nel corso della gara 1 di Spa, e riguard\u00f2 il pilota francese Anthoine Hubert. La gara venne annullata, cos\u00ec come la gara del giorno seguente, che venne cancellata per lutto.\nSerie collegate.\nGP2 Asia Series.\nNel 2007 fu ufficializzata la nascita della GP2 Asia Series, durante il weekend del Gran Premio di Monaco. La prima edizione si svolse nel 2008. Lo scopo di questa serie, che si disput\u00f2 tra una stagione della GP2 e l'altra, nel corso dei mesi invernali, era quello di sviluppare la competitivit\u00e0 dei piloti di quell'area geografica, pur partecipandovi anche piloti impegnati nella serie principale. Nel luglio del 2011 gli organizzatori confermarono che la serie asiatica sarebbe stata eliminata e di fatto conglobata nella serie principale, che quindi prevede anche gare extraeuropee.\nFinali GP2\u00a02011.\nIl fine settimana del 12 e 13 novembre 2011 il Circuito di Yas Marina, negli Emirati Arabi Uniti, ospit\u00f2 due gare della GP2, non valide per il campionato principale, a supporto del Gran Premio di Abu Dhabi. Al termine del weekend viene stilata una classifica, con un sistema di punteggio uguale a quello utilizzato durante il campionato. La manifestazione fu vinta da Fabio Leimer.\nGP3 Series e FIA Formula 3.\nNel 2009 venne stata annunciata la creazione della GP3 Series quale categoria propedeutica alla GP2, con l'organizzazione di Bruno Michel, con lo scopo di preparare al meglio i giovani piloti prima dell'entrata nella serie principale. Le gare della serie, la cui prima edizione si \u00e8 corsa nel 2010, erano eventi di supporto a quelle della GP2.\nDalla stagione 2019 viene creato il nuovo Campionato FIA di Formula 3, nato dalla fusione tra la GP3 Series e la F3 europea. Tale campionato si \u00e8 svolto, come la GP3, all'interno dei week end di Formula 1 e Formula 2 fino al 2020, mentre dal 2021 i due campionati di F2 ed F3 vengono svolti in weekend separati, sempre a supporto della Formula 1.\nAltre competizioni.\nNel 2006 si tenne, nel corso del Motor Show di Bologna, una competizione riservata a vetture della GP2. La gara, disputata sulla pista allestita all'interno del quartiere fieristico, era organizzata con la formula del confronto uno contro uno, tra piloti, come per il precedente Trofeo Indoor di Formula 1. La manifestazione venne vinta dal pilota venezuelano Ernesto Viso.\nLe vetture di GP2 sono impiegate anche nella BOSS GP, campionato motoristico aperto a monoposto di varie formule. Dal 2016 le vetture di GP2 furono ammesse anche nell'Auto GP, anche se nella stagione nessun pilota utilizz\u00f2 vetture di questa categoria.\nLa Super GP2.\nIn seguito alle difficolt\u00e0 di schierare un numero sufficiente di vetture nel Campionato mondiale di Formula 1, nel 2015 Bernie Ecclestone propose di rimpinguare la griglia con vetture di GP2 dotate di motore Renault V8 da 2.400 cc, impiegato dalla Red Bull Racing nel 2013. La proposta venne rigettata dallo \"Strategy Group\" della F1.\nCopertura televisiva.\nIl campionato viene trasmesso, generalmente, dalle stesse reti televisive che coprono il Campionato mondiale di Formula 1. Venne calcolato che la prima stagione fu seguita da quasi novantacinque milioni di telespettatori in 100 nazioni. Oltre 7.000.000 di telespettatori seguirono la prima corsa, disputata a Imola. L\u2019ascolto medio per evento, riferito all\u2019intera stagione, fu di 7.955.061 spettatori sintonizzati."}
{"id": "77868", "revid": "43986954", "url": "https://it.wikipedia.org/wiki?curid=77868", "title": "Apple Bonjour", "text": ""}
{"id": "77871", "revid": "1627355", "url": "https://it.wikipedia.org/wiki?curid=77871", "title": "Nervo spinale", "text": "I nervi spinali corrispondono ai nervi uscenti dalle porzioni laterali del midollo spinale lungo il decorso della colonna vertebrale, attraversando i \"fori intervertebrali\". \nSono 31 paia e sono dotati di una radice sensitiva dorsale, uscente dal solco postero-laterale, e di una radice motoria ventrale, uscente dal solco antero-laterale.\nClassificazione topografica.\nI primi sette nervi cervicali (da C1 a C7) escono dal canale vertebrale sopra la rispettiva vertebra cervicale (C1 esce superiormente alla prima vertebra cervicale, C2 sopra alla seconda, ecc.): il primo nervo cervicale esce nello spazio delimitato dall'osso occipitale e dall'atlante; dal secondo al settimo nervo cervicale passano nel foro delimitato dalla vertebra di numero precedente e quella di numero corrispondente (il nervo C2 esce tra C1 e C2); l'ultimo nervo cervicale, C8, esce attraverso il foro delimitato dall'ultima vertebra cervicale e dalla prima vertebra toracica.\nTutti gli altri nervi spinali fuoriescono sotto la vertebra corrispondente. Dei dodici nervi toracici i primi undici escono attraverso il foro delimitato dalla vertebra di numero corrispondente e dalla vertebra di numero seguente (il nervo T1 esce tra T1 e T2), il dodicesimo esce attraverso il foro delimitato dall'ultima vertebra toracica e dalla prima vertebra lombare.\nDei cinque nervi lombari i primi quattro escono attraverso il foro delimitato dalla vertebra di numero corrispondente e dalla vertebra di numero seguente, l'ultimo attraverso il foro delimitato dall'ultima vertebra lombare e l'osso sacro.\nDei cinque nervi sacrali i primi quattro escono attraverso i corrispondenti fori sacrali, tranne l'ultimo, che esce tra l'osso sacro e il coccige.\nSolo il primo paio dei nervi coccigei merita considerazione, in quanto gli ultimi due sono rudimentali; esso emerge lateralmente al coccige ed esce tra la prima e seconda vertebra coccigea.\nAspetto istologico.\nOgni nervo \u00e8 avvolto da tre strati di tessuto connettivo:\nOrigine dei nervi spinali.\nNel midollo spinale vi \u00e8 la sostanza grigia, raggruppamento neuronale a forma di \"H\" che decorre lungo tutto il midollo spinale; essa presenta degli ispessimenti notevoli a livello del tratto cervicale e lombare per via della formazione dei relativi plessi con conseguente abbondanza di neuroni spinali. A circoscrivere la sostanza grigia vi \u00e8 la sostanza bianca, costituita dall'insieme delle fibre nervose provenienti dall'encefalo o dai neuroni spinali del proprio o di un altro neuromero.\nDagli apici delle corna posteriori della sostanza grigia emergono due radici dorsali (una dal lato sinistro ed una dal lato destro) e, dalle corna anteriori, due radici ventrali avvolte dalla pia madre. Le radici dorsali contengono gli assoni sensoriali e quelle ventrali contengono gli assoni motori. Poich\u00e9 il corpo \u00e8 simmetrico, la stessa cosa accade sia sul lato destro che su quello sinistro per ogni vertebra della colonna vertebrale.\nLe radici dei nervi attraversano lo spazio subaracnoideo, e sono inguainate dall'aracnoide e dalla dura madre, che le accompagna nel foro intervertebrale; quelle dorsali continuano verso l'esterno formando lungo il percorso il ganglio spinale (che accoglie i pirenofori dei neuroni sensitivi primari). Le radici ventrali proseguono dal midollo spinale e si incontrano con le corrispondenti radici nervose dorsali in un punto successivo al ganglio: a questo punto si origina il nervo misto. \nIn seguito, le fibre nervose sensitive si direzioneranno ai territori di innervazione propri, come la cute, mentre le fibre motorie si direzioneranno al relativo muscolo.\nDalle radici spinali ai plessi nervosi.\nI rami nervosi dorsali portano l'innervazione sensitiva e motoria del muscoli del dorso, mentre i rami ventrali dei tratti cervicale e lombosacrale formano i plessi nervosi, da cui provengono i nervi sensoriali e motori degli arti.\nI rami dorsali.\nI rami posteriori sono nervi misti, di cui i principali sono i primi tre cervicali:\nI rami ventrali.\nI plessi dei rami ventrali sono:\nRilevanza diagnostica dei nervi spinali.\nIl gruppo dei muscoli innervati da una certa radice spinale costituisce il miotomo di quella radice nervosa; un dermatomero \u00e8 invece l'area sensoriale della cute innervata da un nervo spinale; il neuromero infine corrisponde alla radice spinale che compone il nervo spinale diretto all'inervazione di uno specifico dermatomero e miotomo. \nQuesto \u00e8 molto importante nella diagnosi dei problemi neurologici, poich\u00e9 le lesioni di una o pi\u00f9 radici nervose si manifestano con schemi tipici di difetti neurologici (debolezza muscolare, perdita di sensibilit\u00e0) che permettono la localizzazione della lesione che li causa."}
{"id": "77872", "revid": "124342136", "url": "https://it.wikipedia.org/wiki?curid=77872", "title": "Pedone (scacchi)", "text": "Nel gioco degli scacchi il pedone () \u00e8 uno dei pezzi a disposizione dei giocatori.\n\u00c8 il pezzo pi\u00f9 presente sulla scacchiera (ve ne sono otto per giocatore), e pu\u00f2 essere paragonato alla fanteria di uno schieramento militare. Tradizionalmente, i pedoni vengono considerati come una categoria distinta da quella degli altri pezzi; \nIl movimento.\nLa partita inizia con 16 pedoni, otto per colore, posizionati davanti agli altri pezzi del proprio colore nelle case indicate in notazione algebrica (da a2 a h2, e da a7 a h7).\nIl pedone pu\u00f2 muoversi solo di una casa in avanti, tolta la possibilit\u00e0 di avanzare di due case solo dalla posizione iniziale. Pu\u00f2 catturare i pezzi avversari che si trovano in una delle due caselle oblique a lui adiacenti (a eccezione della presa \"en passant\"): \u00e8 quindi l'unico pezzo che mangia in modo diverso dal proprio normale movimento. Se un pedone riesce a raggiungere il lato opposto della scacchiera, il proprietario del pedone lo deve promuovere sostituendolo con un qualsiasi altro pezzo a sua scelta (purch\u00e9 dello stesso colore, e che non sia il re).\nCome mostrato dai diagrammi riportati sotto, il pedone pu\u00f2 catturare ogni pezzo (donna, alfiere, cavallo, torre e altri pedoni).\nIl ruolo durante il gioco.\nI pedoni formano l'ossatura dello schieramento, fungono da avamposti, e possono compiere veri e propri attacchi in campo nemico se ben giocati. Data la loro numerosit\u00e0, i pedoni possono dar luogo a formazioni strutturali che assumono nomi e caratteristiche diverse.\nA) Isola di pedoni.\nPu\u00f2 trattarsi di un \"pedone isolato\", cio\u00e8 privo di pedoni alleati sia sulla sua colonna che su quelle adiacenti, oppure di un gruppo di pedoni staccato dal resto (come negli esempi illustrati).\nUn singolo pedone isolato \u00e8 spesso una grave debolezza in quanto non pu\u00f2 essere difeso dai suoi simili (ma in genere un pedone \u00e8 un ottimo difensore per chiunque, dato il suo valore molto basso); dunque, se attaccato dai pezzi nemici, questo deve necessariamente essere difeso da uno o pi\u00f9 pezzi alleati, limitando di conseguenza il raggio d'azione e la capacit\u00e0 offensiva di quest'ultimi.\nSecondo quanto appena detto, la presenza di un pedone isolato nel proprio schieramento pu\u00f2 essere fonte di preoccupazione: una buona strategia \u00e8 quella di scambiarlo con un pedone avversario, in modo da non avere l'incombenza di doverlo difendere. Per l'avversario, che \u00e8 solito prenderlo di mira, la cosa migliore da fare \u00e8 impedirne l'avanzata, controllando la casa davanti a tale pedone (se possibile, occupandola con un Cavallo, ritenuto un buon bloccatore), per poi dirigere l'azione di tutti i pezzi disponibili contro il bersaglio.\nA volte il giocatore che attacca il pedone isolato, dopo averne bloccato la marcia colloca i pezzi pesanti (Donna, Torri) alle spalle del pezzo bloccatore; quindi, raggiunta la necessaria superiorit\u00e0 di attaccanti, sposta quest'ultimo e attacca il pedone.\nIl pedone isolato, in genere considerato una debolezza, in apertura pu\u00f2 essere perfino un elemento che contribuisce al dinamismo dei propri pezzi: infatti, essendo le colonne adiacenti al pedone praticamente aperte o semi-aperte, attorno al pedone isolato si crea un certo spazio che pu\u00f2 essere occupato dai pezzi.\nAlquanto diverso \u00e8 il discorso per le isole di pedoni, le quali si creano in modo molto semplice \u2013 ovvero non appena viene aperta del tutto una colonna (a parte quelle laterali 'a' e 'h'); a causa di questo, si creano inevitabilmente due masse di pedoni separate, dette appunto \"isole\". Questo pu\u00f2 costituire uno svantaggio solo se ci si trova costretti a difenderle entrambe \u2013 ad esempio da un attacco doppio: essendo separate non costituiscono pi\u00f9 un fronte compatto contro l'avversario, e risultano quindi pi\u00f9 vulnerabili. Questo aspetto per\u00f2 \u2013 nella maggior parte dei casi \u2013 emerge principalmente in finale, quando il materiale si riduce; pertanto, trovarsi con delle isole composte da gruppi di pedoni non \u00e8 grave come trovarsi con il singolo pedone isolato, e magari bloccato.\nB) Catena di pedoni.\nLa catena di pedoni \u00e8 la formazione pi\u00f9 complessa e importante: essa definisce la struttura di una posizione e la caratterizza; gran parte delle valutazioni posizionali si basa di fatto sulla presenza, conformazione e lunghezza delle catene pedonali.\nLa catena di pedoni \u00e8 costituita da una punta (o vertice), una base e uno o pi\u00f9 anelli intermedi. La caratteristica pi\u00f9 rilevante \u00e8 che le catene \"tagliano\" la scacchiera in senso diagonale, definendo delle vere e proprie zone di influenza; inoltre ciascun pedone \u00e8 difeso, tranne la base, l'unica che deve essere protetta dai pezzi, se attaccata.\nLe catene si creano in moltissime aperture, per effetto di avanzate di pedoni reciproche che non si risolvono con scambi. In questo caso, i pedoni dei due eserciti si bloccano vicendevolmente ed ognuno di loro controlla le case libere ai lati dei pedoni avversari, come nel diagramma.\nSoprattutto nel caso di catene bloccate a vicenda, esse costituiscono una vera e propria barriera per i pezzi di entrambi gli eserciti, con l'effetto di limitarne il raggio d'azione. Quando esse arrivano fino ai bordi della scacchiera, rendono quasi inaccessibile un'intera ala e costituiscono una eccellente protezione per il Re, al punto che, l'unico modo di penetrare attraverso una doppia catena \u00e8 il sacrificio di uno o pi\u00f9 pezzi.\nFacendo riferimento a catene singole, esistono tre modi di attaccarle:\nUn altro aspetto delle catene di pedoni \u00e8 la loro capacit\u00e0 di dirigere l'azione dei pezzi alleati verso particolari zone della scacchiera. Ad esempio, una catena di pedoni bianchi la cui base si trova al centro e la cui punta finisce nell'ala di Re, suggerisce piani strategici che comportino attacchi di pezzi proprio in quel settore, dove c'\u00e8 un naturale vantaggio di spazio creato proprio dalla catena stessa. Il vantaggio di spazio costituisce un naturale elemento che avvantaggia chi attacca, per la possibilit\u00e0 di disporre i pezzi in molteplici assetti, a scapito di una pi\u00f9 scarsa manovrabilit\u00e0 di quelli avversari.\nLe catene di pedoni, quando non risultano bloccate, possono anche realizzare delle improvvise avanzate e costituire una massa di sfondamento contro le linee avversarie; grazie alla capacit\u00e0 di essere protetti, una volta avanzato il pedone-base, tutti gli altri possono avanzare ed aprire varchi contro i pedoni nemici, o mettere in fuga i pezzi avversari.\nC) Cuneo di pedoni.\nUn cuneo di pedoni \u00e8 una formazione di tre pedoni di cui due laterali sulla stessa traversa e quello centrale avanzato di un passo, in modo da essere difeso dagli altri:\nIl cuneo di pedoni \u00e8 una formazione piuttosto forte e molto valida in fase offensiva, perch\u00e9 la punta \u00e8 ben difesa, pu\u00f2 subire due cambi con pedoni avversari senza cadere e, se il cuneo \u00e8 in posizione avanzata, controlla case importanti all'interno del territorio avversario, limitandone l'attivit\u00e0.\nPer quanto riguarda l'ambito difensivo, si tratta di una struttura piuttosto solida anche sotto questo punto di vista, posto per\u00f2 che si riescano a controllare le case immediatamente davanti ai pedoni-base, nel nostro caso c6 ed e6, che sono deboli proprio per l'avanzamento della punta, che le lascia indifese.\nPer questo, quando si realizza il fianchetto, che dal punto di vista strutturale \u00e8 appunto un cuneo, \u00e8 fondamentale collocare al centro della base un Alfiere, che si trova il raggio d'azione libero e che contribuisce a proteggere dall'incursione di eventuali pezzi avversari proprio sulle due case deboli. Il lato debole del cuneo \u00e8 che, avendo due basi separate, \u00e8 necessario proteggerle adeguatamente, soprattutto se si trovano su colonne semi-aperte, dove possono subire attacchi frontali da parte dei pezzi pesanti avversari.\nD) Impedonatura.\nPer \"impedonatura\" si intende la presenza di due o pi\u00f9 pedoni dello stesso esercito su una stessa colonna. Tale formazione costituisce una debolezza strutturale, in quanto i pedoni impedonati (o \"doppiati\") non possono aiutarsi fra loro e quello pi\u00f9 arretrato \u00e8 limitato da quello avanzato.\nIl principale problema nel difendere il pedone pi\u00f9 avanzato \u00e8 che spesso non pu\u00f2 ricevere adeguato sostegno dalle retrovie, proprio a causa della presenza del collega arretrato. Anche in attacco, due pedoni doppiati non riescono a costituire un fronte esteso e si comportano quasi come se fossero un solo pedone. Generalmente \u00e8 relativamente facile che si creino impedonature composte di due pedoni, nel corso dell'apertura o del mediogioco; \u00e8 abbastanza raro, invece, che siano ben 3 i pedoni a trovarsi sulla medesima colonna. \nDue pedoni doppiati ed anche isolati costituiscono una debolezza gravissima, dal punto di vista strutturale, mentre la presenza di un terzo pedone in una colonna adiacente pu\u00f2 in parte \"limitare i danni\", dato che, spesso, in tale circostanza \u00e8 possibile difendere il pedone pi\u00f9 avanzato dell'impedonatura proprio tramite il terzo pedone.\nE) Stonewall.\nEsiste anche un ulteriore configurazione, chiamata Stonewall:\nQuesta struttura \u00e8 l'esatto opposto del cuneo di pedoni. Al contrario di quest'ultimo, la base \u00e8 costituita da un unico pedone, quindi pi\u00f9 facile da difendere, mentre ci sono due punte, entrambe difese ma meno solide rispetto al cuneo; in caso di attacco da parte di pedoni avversari, dopo uno scambio la formazione a \"v\" si trasforma in due pedoni isolati.\nDal punto di vista difensivo, \u00e8 una delle migliori strutture per resistere all'urto dei pedoni avversari, ad esempio, quando questi avanzano per tentare di creare un pedone libero da portare a promozione.\nPer quanto riguarda la parte offensiva, indubbiamente lo Stonewall controlla un buon numero di case all'interno del territorio avversario, sicuramente maggiore rispetto al cuneo.\nF) Pedoni in linea.\nQuesta formazione consiste nel posizionamento di due o pi\u00f9 pedoni sulla stessa riga. La formazione dei pedoni in linea \u00e8 gi\u00e0 presente nella posizione iniziale, quando tutti si trovano sulla stessa traversa, davanti ai propri pezzi alleati. In tale fase, la linea di pedoni ostacola seriamente lo sviluppo dei pezzi ed \u00e8 per questo che, nella maggior parte delle aperture, alcuni pedoni centrali vengono spostati in avanti.\nPer contro, i pedoni in linea costituiscono nella maggior parte dei casi la migliore formazione difensiva per il Re, dopo l'arrocco, in quanto si trovano alla massima distanza possibile dai pedoni avversari, controllano tutte le case immediatamente davanti alla traversa su cui si trovano e non presentano varchi che i pezzi nemici possano sfruttare.\nNel finale i pedoni in linea costituiscono una barriera invalicabile per il Re avversario e possono rivelarsi molto utili per limitare le mosse dei pezzi nemici.\nQuadrato del pedone.\nIl 'quadrato del pedone', detto anche 'regola del quadrato', si applica a casi riconducibili a Re e pedone contro Re, consentendo di verificare se il pedone \u00e8 in grado di arrivare a promozione da solo senza che il Re avversario sia in grado di fermarlo. Tale regola afferma: \u00abIl pedone pu\u00f2 sempre essere promosso se, al suo muovere, il Re avversario si trova al di fuori del quadrato di cui il pedone stesso \u00e8 un vertice, il cui lato \u00e8 dato dalla distanza del pedone dalla casa di promozione\u00bb. "}
{"id": "77874", "revid": "131145", "url": "https://it.wikipedia.org/wiki?curid=77874", "title": "La storia infinita (disambigua)", "text": ""}
{"id": "77877", "revid": "125696126", "url": "https://it.wikipedia.org/wiki?curid=77877", "title": "Cape Canaveral", "text": "Cape Canaveral (in italiano Capo Canaveral; in spagnolo \"Cabo Ca\u00f1averal\") \u00e8 una striscia di terra nella contea di Brevard in Florida (USA). Cape Canaveral si chiam\u00f2, dal 1963 al 1973, Capo Kennedy (in inglese \"Cape Kennedy\"), nome con il quale \u00e8 ancor oggi indicato nella storia della Missione Apollo, il programma spaziale che port\u00f2 allo sbarco dei primi uomini sulla Luna.\nLa citt\u00e0 omonima di Cape Canaveral \u00e8 situata pochi chilometri a sud del sito geografico. In quest'area sorge il Kennedy Space Center della NASA e la Cape Canaveral Air Force Station dell'aeronautica statunitense. Il nome Canaveral (dallo spagnolo \"Ca\u00f1averal\") fu dato dagli esploratori spagnoli e significa \"Capo del canneto\".\nCape Canaveral fu scelta come sede del Kennedy Space Center per la sua posizione ideale: si trova infatti affacciata sull'oceano Atlantico (i test erano diretti in mare), ed \u00e8, nel territorio degli Stati Uniti, la pi\u00f9 vicina all'equatore, cos\u00ec da poter sfruttare al meglio la spinta dovuta alla rotazione terrestre.\nNella cultura di massa.\nA Cape Canaveral sono ambientati gli ultimi capitoli del manga \"Le bizzarre avventure di JoJo\" parte 6: Stone Ocean, dove si scontrano la squadra di Jolyne Cujoh ed Enrico Pucci.\nIn Men in Black 3 \u00e8 teatro di un epico scontro tra l'agente J e Boris l'animale.\nNote.\nGemellaggio con Guidonia Montecelio dal 1988."}
{"id": "77878", "revid": "1345938", "url": "https://it.wikipedia.org/wiki?curid=77878", "title": "Universit\u00e0 di Bologna", "text": "L'\"Alma Mater Studiorum\" - Universit\u00e0 di Bologna (gi\u00e0 Universit\u00e0 degli Studi di Bologna; acronimo: UniBo) \u00e8 un'universit\u00e0 italiana statale. Attiva dall'XI secolo, \u00e8 considerata da molteplici fonti la pi\u00f9 antica universit\u00e0 del mondo tuttora in funzione.\nStoria.\nOrigini.\nConsiderata la pi\u00f9 antica universit\u00e0 propriamente detta del mondo, la fondazione dello \"Studium\" tradizionalmente viene fatta risalire al 1088. La data fu stabilita nel 1888 da una commissione presieduta da Giosu\u00e8 Carducci. Sebbene convenzionale, la data scelta da Carducci non pare essere distante dalla realt\u00e0 storica, dato che si hanno notizie della citt\u00e0 felsinea come importante centro di studi nella prima met\u00e0 del XII secolo: gi\u00e0 nel 1118 \u00e8 attestato per Bologna l'appellativo di \"docta\".\nLa fioritura degli studi di diritto a Bologna si colloca tra la seconda met\u00e0 dell'XI secolo e l'inizio del XII secolo e va rapportata all'ambiente giuridico formatosi alla corte di Matilde di Canossa. La contessa infatti aspirava a unificare gli eterogenei domini canossiani tramite lo strumento del diritto, determinando uno sviluppo delle attivit\u00e0 giurisdizionali nei tribunali tosco-emiliani. La curia di funzionari itineranti e giurisperiti (\"astantes\", \"causidici\", \"iudices\", \"legis doctores\") al servizio di Matilde poteva contare su una nutrita schiera di giuristi bolognesi, evidenza di una tradizione cittadina consolidata. \nTra i partecipanti ai placiti canossiani troviamo due figure tradizionalmente associate alla nascita dello \"Studium\": Pepo e Irnerio. Il primo \u00e8 attestato pi\u00f9 volte tra il 1072 e il 1079, tra cui al famoso Placito di Marturi, che contiene la prima citazione del Digesto dal 603. Il secondo \u00e8 presente in quattro occasioni nel 1103 e nel 1113 assieme ad altri \"causidici\" bolognesi, e far\u00e0 carriera fino a diventare \"iudex\" per l'imperatore Enrico V. La prevalenza degli esperti felsinei va attribuita alla forza della nuova scienza romanistica che avevano iniziato a studiare, dato che Bologna non fu mai sotto il dominio canossiano e i contenziosi non riguardavano la citt\u00e0.\nAnche le prime menzioni sulle origini dello \"Studium\" da parte dei suoi professori medievali riguardano i due protomaestri Pepo e Irnerio. Il giurista Odofredo Denari a met\u00e0 del Duecento, nelle sue glosse al Digesto, dice che i \"Libri legales\" furono trasferiti da Roma a Ravenna e di qui a Bologna, applicando un meccanismo di \"translatio imperii\". A Bologna i \"libri legales\" vengono insegnati nella locale scuola di arti liberali (di cui per\u00f2 non ci sono arrivate tracce), prima da Pepo e poi da Irnerio. Il ruolo di Pepo per\u00f2 \u00e8 screditato da Odofredo, che definisce il suo magistero \"di nessuna fama\" (\"nullius nominis fuit\"), condizionando cos\u00ec l'opinione dei posteri. Il secondo invece viene ricordato come \"lume del diritto\" (\"lucerna iuris\") dalla \"grandissima rinomanza\", trasmettendo cos\u00ec l'immagine di Irnerio come fondatore dell'Universit\u00e0.\nUna diversa interpretazione della figura di Pepo ci \u00e8 giunta invece dal maestro inglese Rodolfo il Nero, il quale nei suoi \"Moralia regum\", scritti attorno al 1180, narra di uno specifico episodio, attribuendogli la rinascita dello studio del diritto romano: ad un'assise giudiziaria presieduta dallo stesso imperatore Enrico IV (il cosiddetto placito lombardo), Pepo si sarebbe schierato esplicitamente contro l'opinione degli altri giudici che volevano seguire il diritto consuetudinario longobardo, riuscendo infine a far applicare le \"constitutiones imperatorum\".\nXII secolo.\nNon fu solo il rinnovato studio del \"Corpus iuris civilis\" che permise di distinguere le scuole bolognesi dai precedenti insegnamenti di arti liberali che si tenevano presso scuole cattedrali e ordinamenti simili. Nel corso del XII secolo infatti si svilupparono il diritto canonico e l'arte notarile: il primo principalmente ad opera di Graziano, che nel corso della prima met\u00e0 del secolo elabor\u00f2 il monumentale Decretum, opera fondamentale in cui sistem\u00f2 organicamente il complesso di norme e tradizioni giuridiche ecclesiastiche, separandolo dalla teologia. Per quanto riguarda il notariato, va ricordato che a Bologna tra il 1060 e il 1130 vengono elaborati i primi atti notarili, e la stessa scienza giuridica vede l'affermarsi della glossa quale principale metodo di studio.\nAttorno a queste scuole dunque si form\u00f2 l'embrione dello \"Studium\", sorto spontaneamente e dovuto principalmente all'interesse degli studenti, che riuniti in rudimentali forme associative (\"consortia\" o \"societas\") cercavano di assumere degli insegnanti per garantirsi un'istruzione superiore. La fioritura di queste scuole, tra cui primeggiava quella di diritto romano, ebbe un rapido sviluppo, in maniera del tutto autonoma e slegata dalle istituzioni pubbliche del tempo. Per i primi decenni non ebbero una forma istituzionale unitaria n\u00e8 sedi proprie.\nLa scuola pi\u00f9 importante fu sicuramente quella derivata dal magistero di Irnerio, sebbene sia pi\u00f9 corretto parlare di pi\u00f9 scuole, tante quante i suoi successori. la tradizione infatti identifica quattro illustri suoi allievi: Bulgaro, Martino, Ugo e Jacopo, dove quest'ultimo viene indicato come proprio successore in letto di morte, ma ognuno prender\u00e0 strade specifiche (Martino ad esempio si avviciner\u00e0 al diritto canonico). A questo circolo di studiosi e giuristi sorto attorno ai discepoli di Irnerio verr\u00e0 poi dato il nome di scuola bolognese dei glossatori. \nFondamentale poi fu la promulgazione da parte dell'imperatore Federico Barbarossa della \"Constitutio Habita\", in seguito ad un incontro con le rappresentanze studentesche avvenuto fuori Bologna nel maggio 1155. Con essa venivano attribuiti a studenti e docenti privilegi e protezioni, tra cui quella di poter scegliere da parte degli scolari di essere giudicati dal vescovo o dal proprio professore. Sebbene fosse un testo di carattere universale, viene comunque ritenuto il primo riconoscimento formale dell'Universit\u00e0 di Bologna. Inoltre di l\u00ec a poco i \"quattro dottori\" verranno convocati dallo stesso Barbarossa alla Dieta di Roncaglia in qualit\u00e0 di esperti di diritto, riconoscendo il prestigio dello \"Studium\" giuridico bolognese.\nXIII secolo.\nGi\u00e0 nei primi decenni Duecento lo Studium contava all'incirca un migliaio di studenti. Dalle primordiali associazioni (\"societas\") si erano gi\u00e0 formate le cosiddette \"Nationes\", ovvero corporazioni che radunavano gli studenti su base etnica. Esse servivano a garantire ai membri aiuto e mutua previdenza, oltre che a organizzare gli studi dato che sceglievano e finanziavano in prima persona i docenti attraverso un sistema di raccolta delle donazioni definito \"collectio\".\nLe Nationes successivamente si confederarono in due organizzazioni definite \"Universitates\": la prima era quella dei \"citramontani\", gli studenti italiani (ma non bolognesi), l'altra quella degli \"ultramontani\", ovvero gli stranieri d'oltralpe. Dal termine \"Universitas\", che per tutto il medioevo e l'et\u00e0 moderna definir\u00e0 le associazioni studentesche, deriva il nome odierno di Universit\u00e0. Entrambe le corporazioni eleggevano al loro interno capi riconosciuti definiti \"rectores\" per poi man mano dotarsi di veri e propri statuti ufficiali.\nVenne cos\u00ec a delinearsi il cosiddetto \"modello bolognese\", in cui l'organizzazione degli studi era affidata all'associazionismo degli studenti, contrapposto al \"modello parigino\" che invece era basato sull'associazionismo dei maestri, i quali si occupavano di regolare gli studi dei propri scolari ponendosi come principali interlocutori presso le istituzioni del periodo. Il potere studentesco era tale che le minacce di spostamento verso altre sedi erano usate frequentemente come strumento di lotta. Capit\u00f2 persino che quando queste intimidazioni si realizzarono concretamente, vennero addirittura fondate nuove universit\u00e0: il caso pi\u00f9 famoso \u00e8 quello di Padova avvenuto nel 1222. \nNel frattempo, gli insegnamenti di medicina e arti liberali gi\u00e0 presenti a Bologna dal secolo precedente confluirono nella nuova organizzazione universitaria, fino ad allora riservata agli studi giuridici. I tentativi di formare una propria \"universitas\" autonoma per\u00f2 fallirono per l'ostilit\u00e0 dei legisti, e nel 1288 un primo riconoscimento della corporazione naufrag\u00f2. Soltanto nel 1316 venne ufficializzata la nuova \"Universit\u00e0 degli Artisti\", come accordo per il rientro degli studenti in seguito ad una migrazione ad Imola. I nuovi studi videro principalmente l'affermazione della retorica e del notariato, oltre che della medicina, all'epoca legata strettamente alla filosofia.\nSebbene mancasse ancora una struttura centrale, con il tempo vennero a crearsi due \"zone universitarie\". La prima era nel quartiere di Porta Procula e vi si trovavano le scuole di diritto; Gli studenti di giurisprudenza utilizzavano come sede per le loro assemblee la Basilica di San Domenico. Le scuole di arti e medicina invece trovarono posto nel quartiere di Porta Nova, e il punto di riferimento per questi studenti era la Basilica di San Francesco.\nLe lezioni erano imperniate sulla \"lectura\", ovvero la lettura e il commento dei testi da parte degli insegnanti, a cui seguivano delle lezioni di approfondimento ogni settimana chiamate \"repetitiones\". Inoltre, fondamentale nel clima culturale medievale erano le \"quaestiones publicae disputatae\", ovvero dibattiti pubblici su temi specifici in cui emergevano professori e studenti dando prova delle loro abilit\u00e0 dialettiche. \nLe lezioni pi\u00f9 importanti si tenevano al mattino, quelle di minor prestigio al pomeriggio. Nel corso del tempo, quando le lezioni principali diventarono privilegio dei cittadini bolognesi, le lezioni pomeridiane furono affidate a illustri docenti stranieri. L'anno accademico iniziava a met\u00e0 ottobre per concludersi tra agosto e settembre. Le \"universitates\" degli studenti controllavano lo svolgimento delle lezioni tramite una procedura definita \"puntactio\", la quale suddivideva il programma degli insegnanti e obbligava loro a svolgere le parti fondamentali entro la fine dell'anno scolastico. L'uniformit\u00e0 delle lezioni e dei programmi era garantita da una commissione studentesca.\nDal canto loro i professori si organizzarono nel Collegio dei Dottori, corporazione \"speculare\" a quelle studentesche, ristretto ai soli docenti bolognesi e fissato in numero chiuso: 16 giuristi civilisti, 12 giuristi canonisti, 15 medici e artisti. Progressivamente il collegio dottorale acquis\u00ec sempre pi\u00f9 importanza, trattando coi poteri pubblici (il comune e le autorit\u00e0 religiose) e divenne un corpo elitario di controllo dello Studium.\nLaurea e titolo dottorale.\nNei primi secoli il titolo di \"doctor\" indicava principalmente quegli studenti che giudicati dai propri maestri fossero ritenuti degni di poter professare l'insegnamento accademico. Non c'era invece bisogno di un'attestato che comprovasse la frequentazione delle lezioni per chi sarebbe andato ad esercitare una professione, fossero quelle mediche o giuridiche. Anzi, spesso molti studenti interrompevano gli studi senza ottenere la laurea.\nTuttavia l'autorit\u00e0 di conferire la \"licentia docendi\" (ovvero l'abilitazione a insegnare) era fondamentale nella gestione dello Studium. Se inizialmente erano i maestri che in seguito ad un esame probabilmente informale riconoscevano agli studenti la facolt\u00e0 di insegnare, nel 1219 la questione venne regolamentata da papa Onorio III tramite una bolla. Questa impose l'arcidiacono della cattedrale, la pi\u00f9 importante carica religiosa cittadina dopo il vescovo, quale unica autorit\u00e0 in grado di rilasciare la \"licentia docendi\", provocando non pochi attriti coi professori. In seguito si giunse ad un accordo che formalizz\u00f2 le procedure d'esame dividendolo in due parti, la prima svolta privatamente dinanzi ad una commissione di laurea composta dai docenti, la seconda praticamente una cerimonia pubblica presieduta dall'arcidiacono. Nel 1291 papa Niccol\u00f2 IV dichiar\u00f2 universalmente valido il titolo dello Studium bolognese, aprendo cos\u00ec la possibilit\u00e0 ai laureati bolognesi di insegnare in qualsiasi universit\u00e0 (\"licentia ubique docendi\").\nXIV secolo.\nNel corso del XIV secolo lo \"Studium\" conobbe vari episodi di crisi interna, testimoni di un andamento declinante sin dall'ultimo quarto del secolo precedente. La vicenda pi\u00f9 eclatante fu la condanna a morte avvenuta nel 1321 dello studente Iacopo da Valenza, reo di aver rapito Giovanna, ragazza di illustre famiglia. In questo clima di tensioni e violenze la minaccia delle migrazioni studentesche si fece pi\u00f9 forte, grazie anche alla rilevanza acquisita dai nuovi atenei come quello senese o quello padovano.\nIl Comune nel frattempo riusc\u00ec almeno in parte ad imporre un proprio controllo sull\"'Alma Mater\". Questo processo pass\u00f2 innanzitutto dallo stipendiamento dei docenti, che se allegger\u00ec gli studenti da questo peso, fu determinante per avvicinare i professori al potere politico. Questi infatti vennero progressivamente assunti dal comune e non pi\u00f9 nominati dagli scolari. Accanto a ci\u00f2 altri interventi vennero fatti per limitare le autonomie delle corporazioni studentesche: sin dal 1309 alla nomina dei rettori assistevano un rappresentante del podest\u00e0 e uno del capitano del popolo, mentre nel 1381 venne istituita la magistratura dei quattro \"Riformatori dello Studio\", dedita all'organizzazione didattica e al finanziamento delle cattedre, completando cos\u00ec la municipalizzazione dello Studium. \nAnche il Papato, seppur tra alterne vicende, sostenne lo Studium esercitando una forte influenza su di esso. I vari pontefici si fecero promotori e garanti dei privilegi studenteschi e incentivarono l'afflusso di studiosi. Sebbene scuole teologiche fossero gi\u00e0 presenti a Bologna, in particolar modo attorno a San Domenico, fu solo nel 1360, quando il cardinale Egidio Albornoz riconquist\u00f2 la citt\u00e0, che venne aperta ufficialmente la facolt\u00e0 di teologia. Lo stesso Albornoz quattro anni pi\u00f9 tardi istitu\u00ec il Collegio di Spagna, ancor oggi in attivit\u00e0, per ospitare gli studenti spagnoli, futuri membri della classe dirigente. \nLe Universitates studentesche gradualmente persero potere, schiacciati dalle istituzioni temporali e spirituali e dal crescente peso dei collegi dottorali. I podest\u00e0 cittadini si arrogarono molte competenze giurisdizionali sugli studenti. Ci\u00f2 tuttavia non influ\u00ec sulle attivit\u00e0 e il prestigio dello Studium, tant'\u00e8 che con la ripresa dell'autonomia comunale dal 1376 uno dei pi\u00f9 importanti esponenti politici nonch\u00e9 vicario e ambasciatore pontificio fu il noto giurista Giovanni da Legnano. \nDurante il Trecento emerse un'intensa scuola di medicina, gi\u00e0 in sviluppo dal secolo precedente, che vide come suo pi\u00f9 brillante esponente Mondino dei Liuzzi. Allievo di Taddeo Alderotti, diede un incredibile contributo soprattutto alla scienza anatomica grazie alla nuova impostazione basata sulla dissezione dei cadaveri, procedimento che progressivamente prender\u00e0 piede fino ad essere completamente legalizzato alla fine del '400 con una decretale di papa Sisto IV. \nXV secolo.\nNel corso del XV secolo l'aristocrazia senatoria ottenne come privilegio la restrizione del lettorato universitario ai soli cittadini bolognesi. In compenso il Comune manteneva alcune cattedre (Diritto civile, Medicina, Filosofia e \"Umanit\u00e0\") stipendiando prestigiosi maestri forestieri che altrimenti erano interdetti all'insegnamento. Infatti i finanziamenti erano diventati un problema. Nel 1433 venne stabilito che i proventi della \"Gabella grossa\", ovvero i dazi commerciali bolognesi, venissero destinati all'Universit\u00e0, principio rimasto in vigore fino al XVIII secolo. Nel 1448 papa Niccol\u00f2 V dovette intervenire, fissando i salari minimi e quelli massimi annuali per i docenti, consolidando il numero delle cattedre complessive a quarantasei.\nIl Quattrocento, secolo dell'Umanesimo, vede la diffusione delle nuove idee culturali anche nelle universit\u00e0. A Bologna, gli umanisti della corte di Giovanni II Bentivoglio, hanno ciascuno una propria cattedra nello Studio, con poche eccezioni. Tra questi vanno segnalati Filippo Beroaldo il Vecchio, Antonio Urceo e Vincenzo da Bologna, che dal 1455 al 1485 circa \u00e8 insegnante titolare di ebraico. Il rapporto tra ambiente umanista e universit\u00e0 \u00e8 fertile, basti pensare a Leon Battista Alberti che nei primi anni '30 \u00e8 studente di diritto a Bologna, o alla presenza del cardinal Bessarione, legato pontificio dal 1450 al 1455. I professori universitari inoltre furono tra i protagonisti della diffusione della tipografia a Bologna, che mantenne un ruolo di primo piano per la produzione libraria.\nLo studio vide alternarsi alti e bassi per tutto il secolo, con i primi decenni influenzati dalla pessima amministrazione di Baldassarre Cossa; l'afflusso degli studenti ne risent\u00ec gravemente, e si stima che nella prima met\u00e0 del secolo fossero presenti all'incirca 1.000 studenti, poi cresciuti a 1.500 nella seconda met\u00e0. In generale l'andamento dell'universit\u00e0 seguiva le vicende cittadine: epidemie, guerre, carestie e malgoverno segnavano \"Studium\" e Comune. Tuttavia nel corso del Quattrocento si videro i primi segnali di un declino che emerger\u00e0 chiaramente solo nel secolo successivo, in particolar modo della teologia e del diritto. Soprattutto quest'ultimo risent\u00ec della progressiva affermazione delle scienze politiche e storiografiche rinascimentali, e allo stesso modo i ceti intellettuali non seppero reggere il passo delle novit\u00e0 sociali e culturali.\nXVI secolo.\nNel 1506 Bologna pass\u00f2 sotto lo Stato pontificio, determinando cos\u00ec un nuovo assetto politico e sociale che durer\u00e0 fino alla fine del XVIII secolo, influenzando ovviamente anche l'Universit\u00e0.\nDalla met\u00e0 del XVI secolo infatti inizi\u00f2 un processo di riforma dello Studio, culminato nella costruzione del Palazzo dell'Archiginnasio, fortemente voluto dal Vicelegato Pier Donato Cesi e progettato dall'architetto Antonio Morandi \"il Terribilia\". L'Universit\u00e0 ebbe cos\u00ec per la prima volta una sede unica dove concentrare tutti gli insegnamenti, favorendo cos\u00ec un maggiore controllo da parte delle autorit\u00e0 ecclesiastiche, che nel clima della controriforma imposero la professione di fede a studenti e insegnanti. \nI cambiamenti coinvolsero anche le istituzioni scolastiche. Il potere degli studenti continu\u00f2 il suo profondo declino fino all'abolizione del Rettorato studentesco nel 1580. Le antiche \"Universitates\" continuarono ad esistere seppur molto deboli, dimostrabile anche dal proliferarsi delle \"Nationes\" studentesche. Il governo cittadino costitu\u00ec un'Assunteria di Studio, composta da quattro senatori aristocratici, al fine di controllare l'Universit\u00e0; l'intento di governare anche i finanziamenti della Gabella grossa non riusc\u00ec per via dell'influenza dei collegi dottorali, che acquisirono progressivamente pi\u00f9 potere all'interno dello Studio. \nNonostante la stretta subita dall'affermarsi del controllo religioso, il Cinquecento fu un periodo di rinnovato splendore per gli insegnamenti universitari. Gi\u00e0 dal XV secolo lo studio della matematica ebbe un forte impulso grazie a Luca Pacioli e Scipione del Ferro, sviluppando in particolar modo le conoscenze algebriche. Notevole inoltre la crescita delle scienze naturali, grazie soprattutto all'illustre botanico Ulisse Aldrovandi. Anche le discipline giuridiche si innovarono, fino all'introduzione del diritto penale tra i corsi di studio nel 1509. \nXVII e XVIII secolo.\nIl Seicento fu invece un periodo di declino per l'ateneo. I lettorati subirono un aumento spropositato fino a raggiungere le 120 cattedre, senza per\u00f2 un corrispondente innalzamento culturale. Gli studenti calarono e anche la loro provenienza sub\u00ec una restrizione geografica, connotando l'universit\u00e0 in senso regionale. Nel 1603 su impulso di papa Clemente VIII sette senatori vennero inseriti nella Congregazione della Gabella grossa, fino a quel momento formata esclusivamente da dottori: cos\u00ec facendo l'aristocrazia cittadina ebbe l'opportunit\u00e0 di mettere mano ai finanziamenti universitari. Tuttavia il problema dei fondi era gravoso e nel 1668 venne stabilito il blocco degli insegnamenti per un ventennio, a causa delle difficolt\u00e0 finanziarie. Anche i lettorati tornarono a cifre pi\u00f9 adeguate, assestandosi sulla settantina.\nVerso la fine del secolo un progetto di pi\u00f9 ampia riforma allo scopo di risollevare l'ateneo venne proposto dal cancelliere e arcidiacono Anton Felice Marsili, ma non ebbe seguito poich\u00e9 osteggiata e rifiutata dalle \u00e9lite che governavano lo Studio.\nNonostante ci\u00f2 l'universit\u00e0 rimase famosa in Europa per via dei suoi studi. A emergere da questo processo di decadenza furono i nomi dell'astronomo Giovanni Cassini e soprattutto il celebre Marcello Malpighi che contribu\u00ec notevolmente alla scienza medica dell'epoca. Inoltre l'importanza dello Studio fu marcata anche nella nascente commedia dell'arte, dove la maschera bolognese \u00e8 rappresentata da un dottore in legge: Balanzone.\nPer reagire alla crisi dell'ateneo, si form\u00f2 verso la fine del XVIII secolo un circolo culturale che divenne poi l'Accademia degli Inquieti. Da questa nuova atmosfera scientifica emerse una importante scuola astronomica dominata da Domenico Guglielmini e dal giovane Eustachio Manfredi.\nQuesta esperienza culturale si incroci\u00f2 con le volont\u00e0 di rinnovamento dell'Universit\u00e0 di Luigi Ferdinando Marsili, fratello dell'arcidiacono Anton Felice. Marsili ospit\u00f2 gli Inquieti nel suo palazzo prima di fondare l'Istituto delle Scienze nel 1711, quando l'Accademia conflu\u00ec nella nuova istituzione scientifica. Grazie all'appoggio del governo cittadino nel 1714 venne acquistato Palazzo Poggi per farne la sede dell'Istituto oltre che dell'Accademia delle Scienze ad essa legata e dell'Accademia Clementina di belle arti.\nL'Istituto divenne quindi il centro propulsore della diffusione delle nuove idee scientifiche, sul modello delle moderne accademie europee. Presto raggiunse notoriet\u00e0 anche internazionale e godette della protezione di papa Benedetto XIV, a cui diede un notevole impulso. Dimostrazione della profonda influenza dell'Istituto \u00e8 la figura di Luigi Galvani, il professore di anatomia noto per i suoi studi sull'elettricit\u00e0.\nNel corso del Settecento si vide inoltre un primo, timido tentativo di superare l'imperante maschilismo accademico all'interno dell'Universit\u00e0. Nel 1732 infatti per la prima volta in assoluto venne assegnata una lettura in filosofia a Laura Bassi, all'et\u00e0 di soli ventun anni. Questo importante passo storico inaugur\u00f2 l'ingresso delle donne nel mondo della scienza e della cultura accademica: Laura Bassi fu immediatamente seguita da Faustina Pignatelli, \u00c9milie du Ch\u00e2telet fino alla matematica Maria Gaetana Agnesi e numerose altre.\nDalla seconda met\u00e0 del XVIII secolo furono molte le docenti donne che si distinsero anche a livelli internazionali: l'anatomista Anna Morandi Manzolini eccelse nell'arte della ceroplastica; Nel 1751 la rodigina Cristina Roccati si laure\u00f2 dopo aver frequentato interamente l'universit\u00e0, prima volta per una donna; Clotilde Tambroni ottenne nel 1793 una cattedra di lingua greca senza nemmeno avere la laurea; Maria Dalle Donne, originaria di Loiano fu la prima medica donna dell'universit\u00e0 e si distinse nell'ostetricia.\nIl periodo napoleonico 1796 - 1815.\nCon l'arrivo delle truppe francesi nel 1796 inizi\u00f2 un progressivo susseguirsi di cambiamenti all'interno dell'universit\u00e0, interrotto brevemente solo dall'occupazione austriaca nel 1799.\nInizialmente l'assetto dello studio non fu sconvolto. Con la creazione della Repubblica Cispadana nel 1797 si chiese ai docenti di giurare fedelt\u00e0 alla nuova repubblica; Coloro che non accettarono furono espulsi, seppur per breve tempo dato che vennero reintegrati con l'arrivo degli austriaci. La gestione dell'ateneo pass\u00f2 sotto il Dipartimento del Reno e furono soppressi i collegi dottorali e le corporazioni studentesche, eliminando cos\u00ec gli ultimi retaggi medievali. Sulla scorta dei valori laici della rivoluzione furono abolite le cattedre legate agli insegnamenti religiosi come teologia e diritto canonico, e istituite di nuove come quella di diritto costituzionale, ma complessivamente non furono operate grandi riforme.\nLa restaurazione austriaca ebbe uno scarso peso, dato che gi\u00e0 nel 1802 venne varato ad opera della neonata Repubblica Italiana una nuova legge sull'istruzione pubblica che individuava come Universit\u00e0 statali unicamente Bologna e Pavia, riconoscendo cos\u00ec il prestigioso ruolo dell'ateneo felsineo.\nNella nuova universit\u00e0 vennero istituite in un'ottica professionalizzante solo tre facolt\u00e0: Medicina, Legge e Fisica-Matematica. Nel 1803 inoltre fu deciso lo spostamento dell'ateneo dall'Archiginnasio a Palazzo Poggi, occupando gli spazi dell'Istituto delle Scienze che divenne Istituto Nazionale. Si venne cos\u00ec a costituire un vero e proprio distretto culturale nel quadrante nordorientale della citt\u00e0, che ospitava oltre all'universit\u00e0 anche l'Accademia di Belle Arti con la pinacoteca, il Conservatorio musicale e il nuovo giardino botanico. Inoltre venne impiantato un orto agrario ad opera del docente Filippo Re attorno alla palazzina della Viola, la cui zona oggi prende il suo nome.\nFu grazie all'impostazione napoleonica che si pass\u00f2 dalla tradizionale Universit\u00e0 \"degli studenti\" al moderno concetto di \"Universit\u00e0 degli Studi\". L'ateneo fu definitivamente inquadrato nell'amministrazione statale: per esempio se le facolt\u00e0 di Fisica e Matematica e quella di Medicina erano sottoposte al Ministero dell'Istruzione, la facolt\u00e0 giuridica era sotto il controllo del Ministero dell'Interno, a sottolineare l'apporto giuridico degli studi universitari alla nuova formazione statale.\nXIX secolo.\nLa restaurazione pontificia.\nNonostante la Restaurazione pontificia nel 1815 rimasero i cambiamenti introdotti dalle autorit\u00e0 rivoluzionarie; Tuttavia si ebbe una sorta di ritorno all'ordine con il ripristino delle materie teologiche e l'introduzione da parte del rettore Schiassi dell'obbligo degli esercizi spirituali per gli studenti. La vera inversione di tendenza in senso cattolico si ebbe a partire dal 1824, dopo l'elezione al soglio papale di Leone XII. \nIl nuovo sovrano pontefice eman\u00f2 infatti la costituzione apostolica \"Quod divina sapientia\" con la quale la scienza venne proclamata asservita ai valori religiosi. Le universit\u00e0 dello Stato della Chiesa vennero riformate in senso prettamente cattolico, pesantemente controllate da una Sacra Congregazione per gli studi composta esclusivamente da cardinali. L'ateneo bolognese venne designato come \"Universit\u00e0 primaria\", unico assieme a quello di Roma, e la sua direzione affidata ad un \"Arcicancelliere\", compito assolto dall'Arcivescovo cittadino. Le facolt\u00e0 vennero riportate a quattro: Teologia, Legge, Filosofia e Medicina-Chirurgia.\nIl pesante clima di controllo da parte delle autorit\u00e0 religiose e la pervadente influenza morale cattolica furono contestate in occasione dei Moti del 1830-1831 che portarono ad un'effimera indipendenza cittadina e l'assegnazione temporanea del rettorato al gi\u00e0 rinnegato fisico Francesco Orioli. La situazione rientrer\u00e0 solo con la severa repressione da parte delle truppe austriache.\nL'unit\u00e0 d'Italia.\nIl passaggio al nuovo Stato italiano fu accolto con grande entusiasmo anche negli ambienti universitari, sebbene l'ateneo rimanesse in una sostanziale stagnazione. Solo gradualmente, e nell'arco di diversi decenni, furono eseguiti i necessari interventi e lo stanziamento di fondi per assicurare il rilancio dell\"'Alma Mater\". Tra i primi provvedimenti ci fu l'abolizione definitiva della facolt\u00e0 di teologia e lo spostamento avvenuto nel 1869 delle cliniche universitarie presso l'Ospedale di Sant'Orsola posto fuori le mura.\nL'Universit\u00e0 faceva fatica a trovare il proprio ruolo all'interno del neonato regno. Trascurata dal potere centrale, solo figure di carattere locale come il rettore Giovanni Capellini, illustre geologo, o il parlamentare e presidente del consiglio bolognese Marco Minghetti diedero rilievo all'ateneo; Nonostante ci\u00f2 nel corso degli anni '70 dell'Ottocento vennero istituite diverse scuole \"speciali\" come quella di Magistero nel 1876; la Scuola speciale di Medicina veterinaria, nello stesso anno, su pressione di Giovanni Battista Ercolani; La Scuola di Applicazione per Ingegneri aperta l'anno seguente, con l'aiuto degli enti locali, e poi statalizzata nel 1897.\nMa l'anno di riscatto per l'ateneo fu il 1888: in contemporanea alla grande esposizione emiliana si tengono le celebrazioni dell'ottavo centenario dell'Universit\u00e0 di Bologna. Organizzata dal letterato Giosu\u00e8 Carducci, che tiene la cattedra di Letteratura Italiana sin dal 1860, vede la partecipazione di varie delegazioni dalle universit\u00e0 di tutto il mondo. In questa occasione \u00e8 proprio lui a \"inventare\" la data di fondazione dello \"Studium\" nel 1088, con un solenne discorso. Inoltre in questa stessa occorrenza vengono conferite, per la prima volta in Italia, 120 lauree honoris causa. Tali festeggiamenti riescono nell'obiettivo di far risaltare l'antica \"Alma Mater\" dopo un periodo di latente decadenza. \nDalla fine del secolo fino ai primi anni del '900 l'Universit\u00e0 si ampli\u00f2, passando dai 670 studenti del 1880 ai 1368 solo dieci anni pi\u00f9 tardi. Lavorando di concerto con gli enti locali, vennero stipulate nel corso del tempo varie convenzioni, la prima delle quali nel 1897 con il comune e la provincia; Il risultato fu l'erezione sulla nuova via Irnerio degli istituti scientifici di Mineralogia, Anatomia, Fisica e Botanica. Importanti docenti segnarono questa sorta di rinascita, come il fisico Augusto Righi, il chimico Giacomo Ciamician, il medico Augusto Murri e il matematico Federigo Enriques. Si diede grande impulso alle scienze naturali, grazie anche alla fondazione della scuola di Agraria, ma non vennero sottovalutate le discipline umanistiche: basti pensare ai grandi nomi del gi\u00e0 citato Carducci, Giovanni Pascoli, oppure il grecista Vittorio Puntoni che fu rettore a cavallo tra i due secoli.\nDal XX secolo al nuovo millennio.\nAllo scoppio della prima guerra mondiale l'universit\u00e0 contava 4.000 iscritti, tuttavia a causa del conflitto la fase crescente si arrest\u00f2. Nel dopoguerra, per riprendere i lavori di pianificazione interrotti si acconsent\u00ec alle richieste del nuovo Governo Mussolini che garant\u00ec i fondi necessari allo sviluppo gi\u00e0 programmato dell'ateneo. Infatti le autorit\u00e0 fasciste sin da subito si adoperarono per riorganizzare le universit\u00e0 e la pubblica istruzione tramite la Riforma Gentile del 1923. L'universit\u00e0 venne riorganizzata secondo i nuovi dettami, introducendo il giuramento di fedelt\u00e0 al regime per docenti e accademici e applicando un modello gerarchico che escludeva i ceti meno abbienti.\nNel 1929 venne stipulata la convenzione edilizia tra il rettore Giuseppe Albini, comune e governo. Si riprese cos\u00ec l'ampliamento dell'ateneo che vide nascere numerosi nuovi istituti e la costruzione del nuovo polo di Ingegneria e Chimica Industriale fuori Porta Saragozza, scuole che assieme a quelle di Veterinaria, Farmacia, Economia e Commercio e Agraria vennero trasformate in facolt\u00e0 durante gli anni '30. Durante il rettorato di Alessandro Ghigi l'universit\u00e0 venne ristrutturata sempre pi\u00f9 in maniera marcatamente fascista, riformando gli studi e introducendo nuovi corsi come \"dottrina del fascismo\". Nel 1938 con l'applicazione delle leggi razziali vennero privati dell'insegnamento numerosi docenti.\nLa seconda guerra mondiale segn\u00f2 pesantemente l'universit\u00e0, che tra il 1942 e il 1944 vide calare i propri studenti da 14.000 a poco pi\u00f9 di 5.000. Bologna venne bombardata pesantemente dagli alleati e numerosi edifici vennero distrutti o danneggiati tra cui l'Archiginnasio. Molti studenti e professori presero parte alla guerra di resistenza e lo stesso Palazzo Poggi fu teatro di una battaglia tra militi della Guardia Nazionale Repubblicana e combattenti di Giustizia e Libert\u00e0. Il 20 ottobre del 1944 circa 200 camicie nere circondarono l'Istituto di Geografia dove era stato allestito un covo dai partigiani. Nella violenta battaglia che ne segu\u00ec caddero il comandante della brigata Mario Bastia, Ezio Giaccone, Leo e Luciano Pizzigotti, Stelio Ronzani e Antonino Scaravilli.\nSubito dopo la fine della guerra si pens\u00f2 alla ricostruzione. Nel 1945 venne nominato rettore Edoardo Volterra, gi\u00e0 allontanato dalla docenza nel 1938 perch\u00e9 ebreo. Si ultimarono i piani per i nuovi edifici universitari. Nel 1956 venne stipulata una nuova convenzione con il sindaco Giuseppe Dozza, includendo anche la provincia, la camera di commercio e varie banche locali. Si eseguirono numerosi interventi edilizi, tra cui spiccano l'Istituto di Matematica progettato nel 1960 da Giovanni Michelucci e la creazione della piazza con quadriportico antistante Palazzo Poggi, inserita nel nuovo complesso della Facolt\u00e0 di Economia e Commercio. La sede fu inaugurata nel 1955 alla presenza del Presidente della Repubblica Giovanni Gronchi, e venne completata nel decennio successivo con la moderna biblioteca di Enzo Zacchiroli successivamente intitolata a Walter Bigiavi. Il numero degli studenti aument\u00f2 con un'emergente partecipazione femminile, dovuta soprattutto alla Facolt\u00e0 di Magistero.\nNonostante l'impegno dell'Universit\u00e0 per dotarsi di nuove strutture, gli studenti richiedevano un miglioramento dell'offerta formativa che era ormai in netto calo. Reclamavano l'aggiornamento degli studi, il finanziamento di pi\u00f9 cattedre per coprire gli insegnamenti in modo adeguato e il diritto ad essere coinvolti nella gestione dell'ateneo. Quando alle rimostranze degli studenti si associarono quelle dei precari universitari, si arriv\u00f2 ai movimenti studenteschi del 1967-1968. L'impatto fu tale che il rettore Felice Battaglia fu costretto a dimettersi. Le proteste raggiunsero l'apice nel 1969, quando iniziarono i primi segni di riforma, come la legge che permetteva il libero accesso all'universit\u00e0.\nGli anni '70 furono protagonisti di un grande sviluppo. Sotto il rettorato di Tito Carnacini l'Universit\u00e0 tocc\u00f2 i 50.000 studenti. Nel 1971 venne inaugurato il primo corso di studi del DAMS (Discipline delle Arti, della Musica e dello Spettacolo), un progetto rivoluzionario nato su iniziativa di Benedetto Marzullo e che coinvolse tra i vari docenti l'illustre semiologo e intellettuale Umberto Eco. Nello stesso periodo proseguirono i moti di contestazione studentesca, culminati col Movimento del '77. Bologna fu tragicamente coinvolta nei dolorosi scontri del marzo del 1977 dove perse la vita lo studente Francesco Lorusso durante le cariche delle forze dell'ordine.\nNonostante tutto si arriv\u00f2 al 1988 con le celebrazioni per il IX centenario della fondazione dell'Universit\u00e0, dove 430 rettori da tutta Europa firmarono la \"Magna Charta Universitatum\", documento fondamentale che diede avvio nel decennio successivo al processo di integrazione delle universit\u00e0 europee che da Bologna prese proprio il nome. L\"'Alma Mater\" si riconfermava sulla scena europea e internazionale.\nA partire dagli ultimi decenni del XX secolo l'Universit\u00e0 si espanse in varie direzioni. Nel 1989 venne concessa dallo stato agli atenei italiani l'autonomia gestionale che gi\u00e0 da tempo l'Universit\u00e0 reclamava. Per soddisfare la grande richiesta di spazi vennero acquisiti palazzi e complessi storici del centro cittadino. Gi\u00e0 nel 1973 venne acquistato Palazzo Hercolani, che ristrutturato col tempo, divenne sede della Facolt\u00e0 di Scienze Politiche. Nel 1988 venne inaugurata l'Aula Magna nella ex Chiesa di Santa Lucia, gi\u00e0 sede delle Scuole Aldini Valeriani. Negli anni '90 i dipartimenti di storia e archeologia vengono ospitati nell'ex convento di San Giovanni in Monte e il Dipartimento di Fisica traslato nel nuovo complesso dell'area \"ex Morassutti\". Nel 2004 venne aperto il Dipartimento delle Arti nel Complesso di Santa Cristina. Nei primi decenni del XXI secolo l'Universit\u00e0 ha visto sorgere nuovi plessi nella periferia cittadina, come quello del \"Battiferro\" in zona Navile o il complesso detto \"del Lazzaretto\".\nMa la grande novit\u00e0 di quest'ultimo periodo \u00e8 la completa ristrutturazione dell'Universit\u00e0 in senso policentrico con una vera e propria espansione nella periferia regionale. A partire dalla fine degli anni '80 infatti vennero progressivamente aperte sedi distaccate in Romagna, che con l'eccezione dell'Universit\u00e0 di Cesena (chiusa prima del XIX secolo), non ebbe mai vere e proprie sedi universitarie. La capostipite fu Ravenna che vide gi\u00e0 nel 1986 l'apertura di una segreteria decentrata; tre anni pi\u00f9 tardi sono istituiti i primi corsi di laurea a Ravenna, Cesena, Rimini e Forl\u00ec. Dal 1999 prende forma quel progetto che verr\u00e0 poi definito come \"Ateneo multicampus\", formato dalla sede principale di Bologna e dalle quattro romagnole. Nel 2001 vengono trasformati in \"Poli scientifico-didattici\" e successivamente, nel 2012, prendono il nome di \"Campus\". Ma l'ampliamento dell'Universit\u00e0 passa anche dai centri minori come Imola e Cesenatico, sin da quando negli anni '90 fu trasferita ad Ozzano dell'Emilia la Facolt\u00e0 di Veterinaria.\nL'internazionalizzazione dell'ateneo, iniziata gi\u00e0 negli anni '50 con l'apertura della sede bolognese della Johns Hopkins University e proseguita col tempo, venne confermata dall'apertura di un centro studi a Buenos Aires nel 1998.\nIdentit\u00e0 visiva.\nIl logo attuale dell'Universit\u00e0 \u00e8 stato adottato nel 2002 e riprende direttamente il sigillo elaborato nel 1888 da Augusto Sezanne. Quest'ultimo fu ideato in occasione dei festeggiamenti dell'VIII centenario poich\u00e9 non era stato rinvenuto nessuno stemma dell'antico Studium. Il marchio \u00e8 di colore rosso, Pantone 1805, accompagnato in basso dalla scritta in carattere \"Trojan\", colore grigio (Pantone Cool Gray 11). Per i quattro \"Campus\" e la sede di Buenos Aires vengono utilizzate versioni leggermente differenziate, contraddistinte rispettivamente dal rosso (Pantone 485) e dal blu (Pantone 296).\nSedi.\nL'Universit\u00e0 di Bologna \u00e8 distribuita in diverse sedi sparse per la citt\u00e0 di Bologna e nel territorio regionale. I poli principali sono quelli di Cesena, Forl\u00ec, Ravenna e Rimini che assumono la denominazione di \"Campus\". Altre sedi didattiche sono presenti nella Citt\u00e0 metropolitana di Bologna (Ozzano e Imola), nella provincia di Forl\u00ec-Cesena (Cesenatico e Bertinoro), e in quella di Ravenna (a Faenza). \nA Fano \u00e8 presente un laboratorio del Dipartimento di Scienze Biologiche, Geologiche e Ambientali incentrato sulla biologia marina e sulla pesca. \nL'Universit\u00e0 possiede inoltre il Radiotelescopio \"Croce del Nord\" nel comune di Medicina e un osservatorio astronomico a Loiano, installato nel 1936, dipendente dall'Osservatorio astronomico di Bologna.\nA livello internazionale l'ateneo ha una propria sede in Argentina, impegnata sui temi del processo di integrazione politica ed economica fra l\u2019Unione Europea e l\u2019America Latina e varie rappresentanze a Bruxelles, New York e Shanghai.\nStrutture.\nOrgani.\nMassima carica dell'Ateneo e rappresentante legale \u00e8 il Magnifico rettore, per il mandato 2021-2027 Giovanni Molari. \u00c8 coaudivato da sei prorettori, di cui un Prorettore vicario. Ad essi sono assegnati le seguenti deleghe: Trasformazione digitale; Didattica; Ricerca; Personale; Relazioni internazionali.\nIl senato accademico \u00e8 composto da 35 membri: ne fanno parte il Rettore, 10 direttori di Dipartimento, 15 professori e ricercatori, 3 rappresentanti del personale tecnico-amministrativo e 6 rappresentanti degli studenti.\nIn materia finanziaria e gestionale opera un consiglio di amministrazione composto da 11 membri. Altri organi sono il Collegio dei revisori dei conti, un Nucleo di valutazione e la carica di Direttore generale.\nOrgani ausiliari dell'Universit\u00e0 sono il Consiglio degli studenti, composto da 33 rappresentanti, la Consulta del personale tecnico-amministrativo, la Consulta dei sostenitori, il Garante degli studenti e infine il Comitato Unico di Garanzia.\nDipartimenti e scuole.\nL'Universit\u00e0 \u00e8 organizzata in trentadue dipartimenti:\nArea medica\nArea scientifica\nArea sociale\nArea tecnologica\nArea umanistica\nNel 2018 sono state istituite cinque Scuole con obiettivi di coordinamento e supporto ai dipartimenti, organizzate per vasti campi disciplinari.\nBiblioteche.\nTutte le biblioteche universitarie sono coordinate dal Sistema Bibliotecario di Ateneo (SBA), inserite nel Polo Unificato Bolognese SBN/UBO, gestito dalla stessa Universit\u00e0. La principale e pi\u00f9 importante biblioteca dell'universit\u00e0 \u00e8 la biblioteca universitaria di Bologna (BUB) fondata nel 1712 ed \u00e8 situata a palazzo Poggi. Ad essa si affiancano le biblioteche di dipartimento e quelle centrali, disseminate per le varie sedi e campus.\nSempre gestite dal SBA sono la biblioteca digitale di ateneo, AlmaDL, che risale al 2001 e fornisce una selezione di riviste scientifiche open access pubblicate dai dipartimenti e dai gruppi di ricerca dell'Universit\u00e0, e AlmaRE, che raccoglie tutte le risorse elettroniche prodotte dall'universit\u00e0.\nLa Biblioteca Universitaria inoltre conserva l'Archivio Storico dell'universit\u00e0 che conserva tutto il patrimonio documentario prodotto dall'unit\u00e0 d'Italia fino agli anni '70 del Novecento.\nMusei.\nLe varie collezioni museali dell'universit\u00e0 sono coordinate dal Sistema Museale d'Ateneo (SMA), e sono strutturate in quattordici musei:\nAltre strutture.\nL'Universit\u00e0 ha un proprio Centro Linguistico d'Ateneo (CLA) e numerosi centri di ricerca e formazione. Collabora inoltre a sette Centri Interdipartimentali di Ricerca Industriale (CIRI) e sostiene l'Accademia delle scienze dell'Istituto di Bologna.\nStrutture sanitarie.\nIl Policlinico Sant'Orsola-Malpighi \u00e8 l'Azienda Ospedaliero-Universitaria utilizzata come sede didattica di Medicina e Chirurgia, ed \u00e8 un Istituto di ricovero e cura a carattere scientifico. L'Universit\u00e0 collabora e fa parte di altri IRCCS: a Bologna l'Istituto Ortopedico Rizzoli e l'Istituto delle Scienze Neurologiche, e l'Istituto Scientifico Romagnolo per lo Studio e la Cura dei Tumori a Meldola in provincia di Forl\u00ec-Cesena.\nInoltre l'ateneo gestisce una clinica odontoiatrica a Bologna e l'ospedale veterinario universitario \"Giuseppe Gentile\" a Ozzano dell'Emilia.\nIstituto di Studi Superiori.\nL'Istituto di Studi Superiori (ISS) \u00e8 un ente accademico di ricerca interdisciplinare composto dall'Istituto di Studi Avanzati (ISA) e dal Collegio Superiore, il quale accoglie gli studenti ritenuti pi\u00f9 meritevoli.\nBusiness school.\nL'ateneo ha una propria business school, la Bologna Business School (BBS), con sede in Villa Guastavillani. Si tratta di una fondazione che come soci ha, oltre all'Universit\u00e0, la Fondazione Cassa di Risparmio in Bologna, la Fondazione Guglielmo Marconi, l'Unicredit, la Confindustria locale e varie aziende del territorio come IMA, Marchesini e Ferrari.\nAssociazioni e cooperative studentesche.\nL'Alma Mater Studiorum riconosce e supporta varie associazioni e cooperative di studenti.\nSport.\nIl Centro Universitario Sportivo Bologna \u00e8 l'associazione sportiva dilettantistica riconosciuta dall'Ateneo per la promozione e l'organizzazione delle attivit\u00e0 sportive degli studenti. \"Unibo Motorsport\" \u00e8 la scuderia dell'Universit\u00e0 che dal 2009 partecipa ai campionati della Formula SAE e Motostudent.\nCasa editrice, riviste e altri media.\nBononia University Press.\nBononia University Press (BUP) \u00e8 la casa editrice dell'Universit\u00e0 di Bologna dal 1998.\nRiviste.\nL'Universit\u00e0 possiede un proprio organo ufficiale di informazione online, \"UniboMagazine\". Le riviste edite dall'ateneo comprendono pubblicazioni umanistiche, tecnico-scientifiche e giuridiche, molte delle quali pubblicate online. \nRettori.\nRettori dell'Universit\u00e0 di Bologna dal 1876:"}
{"id": "77879", "revid": "106732", "url": "https://it.wikipedia.org/wiki?curid=77879", "title": "Numero armonico", "text": "In matematica, per ogni intero naturale \"n\" si definisce come n-esimo numero armonico la somma:\nSi tratta evidentemente di numeri razionali e si dimostra che le corrispondenti frazioni ridotte ai minimi termini hanno numeratore dispari e denominatore pari.\nIn concreto i primi termini della successione dei numeri armonici sono:\nI numeratori dei numeri armonici sono detti numeri di Wostenholme e costituiscono la successione\nA001008 dell'OEIS.\nI denominatori costituiscono la successione\nA002805 dell'OEIS.\nI numeri armonici costituiscono le somme parziali della serie armonica, notoriamente divergente. \nNumeri armonici alternati.\nI numeri armonici sono strettamente collegati a quelli che si possono chiamare \"numeri armonici alternati\"\nQuesti sono le somme troncate della serie armonica alternata notoriamente convergente e sono esprimibili mediante i numeri armonici dalle formule\nEspressione analitica.\nI numeri armonici (e quindi anche i numeri armonici alternati) si possono esprimere analiticamente come\nmediante la costante di Eulero - Mascheroni e la funzione digamma (e di conseguenza mediante la funzione gamma)\nNumeri armonici generalizzati.\nIl concetto di numero armonico pu\u00f2 essere generalizzato con la seguente definizione.\nFissati due interi naturali \"m\" ed \"n\", si definisce\ncome \"n-esimo numero armonico generalizzato di esponente m\" la somma:\nSi pu\u00f2 notare che i numeri armonici sono il caso particolare di numeri armonici generalizzati di esponente 1.\nPer \"m\" negativi, si ottiene la somma di potenze di interi successivi\nche \u00e8 strettamente legata ai polinomi di Bernoulli.\nCollegamenti.\nI numeri armonici e i numeri armonici generalizzati che li comprendono si incontrano in numerose aree della matematica riferibili alla combinatoria e allo studio delle funzioni speciali. Essi intervengono nello studio di funzioni speciali particolari, ad es. della funzione poligamma della funzione polilogaritmo e della funzione zeta di Riemann; essi inoltre si incontrano in recenti sviluppi di elevata generalit\u00e0, come le questioni collegate all'approssimazione di Hermite-Pad\u00e9."}
{"id": "77882", "revid": "227211", "url": "https://it.wikipedia.org/wiki?curid=77882", "title": "Numero armonico generalizzato", "text": ""}
{"id": "77883", "revid": "599", "url": "https://it.wikipedia.org/wiki?curid=77883", "title": "Numero di Wostenholme", "text": ""}
{"id": "77886", "revid": "838137", "url": "https://it.wikipedia.org/wiki?curid=77886", "title": "130 a.C.", "text": ""}
{"id": "77888", "revid": "599", "url": "https://it.wikipedia.org/wiki?curid=77888", "title": "Numero armonico alternato", "text": ""}
{"id": "77889", "revid": "838137", "url": "https://it.wikipedia.org/wiki?curid=77889", "title": "131 a.C.", "text": ""}
{"id": "77890", "revid": "838137", "url": "https://it.wikipedia.org/wiki?curid=77890", "title": "132 a.C.", "text": ""}
{"id": "77891", "revid": "838137", "url": "https://it.wikipedia.org/wiki?curid=77891", "title": "133 a.C.", "text": ""}
{"id": "77892", "revid": "838137", "url": "https://it.wikipedia.org/wiki?curid=77892", "title": "135 a.C.", "text": ""}
{"id": "77893", "revid": "1718925", "url": "https://it.wikipedia.org/wiki?curid=77893", "title": "Giovanni delle Bande Nere", "text": "Biografia.\nInfanzia e giovent\u00f9.\nDiscendente da parte di madre dal famoso condottiero Muzio Attendolo Sforza, era figlio del fiorentino Giovanni de' Medici (detto \"il Popolano\") e di Caterina Sforza, la signora guerriera di Forl\u00ec e Imola, una delle donne pi\u00f9 famose del Rinascimento, che si era strenuamente difesa da Cesare Borgia nella sua rocca forlivese. Venne chiamato Ludovico in onore dello zio Ludovico il Moro, duca di Milano, ma alla morte del padre, avvenuta quando aveva pochi mesi d'et\u00e0, la madre gli cambi\u00f2 il nome in Giovanni. Fu l'ultimo capitano delle compagnie di ventura e assistette al tramonto della cavalleria pesante. Fu ritenuto da Niccol\u00f2 Machiavelli l'unico capace di difendere gli Stati italiani dalla discesa di Carlo V.\nGiovanni pass\u00f2 la propria infanzia in un convento, poich\u00e9 la madre era prigioniera di Cesare Borgia. Nel 1509 Caterina Sforza mor\u00ec e, essendo morto anche Luffo Numai, primo tutore di Giovanni, la tutela del giovane pass\u00f2 al canonico Francesco Fortunati e al ricchissimo fiorentino Jacopo Salviati, marito di Lucrezia de' Medici, figlia di Lorenzo il Magnifico. Jacopo Salviati dovette spesso rimediare con la propria autorit\u00e0 e fama alle numerose intemperanze del ragazzo, ma nel 1511 non pot\u00e9 evitargli il bando da Firenze per l'uccisione di un suo coetaneo in una lite tra bande di ragazzi, bando ritirato l'anno successivo. Quando il Salviati fu nominato ambasciatore a Roma nel 1513, Giovanni lo segu\u00ec, e qui fu iscritto nelle milizie pontificie, grazie all'intercessione del Salviati presso papa Leone X, fratello di Lucrezia de' Medici.\nTuttavia non passava giorno in cui Giovanni non si cacciasse in qualche fastidio. Una bravata che lo rese celebre ai tempi fu lo scontro avvenuto sul ponte di Castel Sant'Angelo tra lui e alcuni suoi nuovi amici romani contro un gruppo di armati pi\u00f9 numerosi, appartenenti a Camillo Orsini, della famiglia Orsini. Giovanni si scaravent\u00f2 contro il comandante di quel gruppo, detto \"Brancaccio\", e lo uccise. La notizia fece scalpore, in quanto l'ucciso era un uomo abituato alla guerra che aveva servito con diversi capitani: il fatto che Giovanni, nemmeno diciassettenne, lo avesse passato a fil di spada rese celebre il giovane. Tuttavia Jacopo Salviati decise di allontanare da Roma quel figlioccio, mandandolo a Napoli, anche se per breve tempo visto che anche l\u00ec il comportamento del ragazzo non cambi\u00f2. Quindi il Salviati non pot\u00e9 far altro che rimandarlo a Firenze.\nAl servizio del papa.\nIl suo \"battesimo del fuoco\" nel nuovo ruolo di soldato papale avvenne il 5 marzo 1516 nella guerra contro Urbino, al seguito di Lorenzo de' Medici. La guerra dur\u00f2 solo ventidue giorni, dopo i quali Francesco Maria I Della Rovere si arrese; nonostante la propria indole irrequieta, Giovanni riusc\u00ec a insegnare agli uomini della sua compagnia - indisciplinati, rozzi e individualisti - disciplina e obbedienza. Ebbe anche modo di osservare, con acume caratteristico, il declino della cavalleria pesante. Al momento di crearsi una propria compagnia, Giovanni scelse perci\u00f2 di impiegare cavalli piccoli e leggeri, preferibilmente turchi o berberi, adatti a compiti tattici quali schermaglie d'avanguardia o imboscate; individu\u00f2 nella mobilit\u00e0 l'arma pi\u00f9 utile da usare.\nUn accento particolare fu messo sullo spirito di corpo, allora assai carente. I nuovi venuti ricevevano un addestramento particolare, spesso impartito da Giovanni personalmente; sovente i traditori erano condannati a morte. Nel 1520 sconfisse diversi signorotti ribelli marchigiani, tra i quali Lodovico Euffreducci, che rest\u00f2 ucciso in battaglia presso Falerone. Nel 1521 Leone X si alle\u00f2 con l'imperatore Carlo V contro Francesco I di Francia, per consentire agli Sforza di tornare padroni di Milano e per occupare le citt\u00e0 perdute di Parma e Piacenza; Giovanni venne assoldato e posto sotto il comando di Prospero Colonna. In quell'anno Giovanni venne in aiuto con le sue truppe alla sorellastra Bianca Riario, nata dal primo matrimonio della madre Caterina Sforza con Girolamo Riario, la quale si era presa cura di Giovanni al tempo in cui Caterina era prigioniera del papa a Castel Sant'Angelo.\nBianca, rimasta vedova ed erede di Troilo I nel 1521, era molestata da un parente, Bernardo de' Rossi vescovo di Treviso, che vantava diritti sui beni in San Secondo. Nel 1522 venne affrontato nella battaglia di San Secondo dal de' Medici, che occup\u00f2 le sue terre e restitu\u00ec la contea alla sorellastra. In quel tempo pare che il condottiero abbia conosciuto una delle sue amanti, Camilla de' Rossi, figlia di Troilo I de' Rossi e di Bianca (e quindi sua nipote) in occasione di un soggiorno a Reggio, durante il quale incontr\u00f2 anche il poeta Pietro Aretino in fuga da Roma, che da allora lo segu\u00ec e gli rimase amico sino alla sua morte a Mantova nel 1526. Partecip\u00f2 in novembre alla battaglia di Vaprio d'Adda: oltrepass\u00f2 il fiume controllato dai francesi e li mise in fuga, aprendo la strada per Pavia, Milano, Parma e Piacenza.\nIl 1\u00ba dicembre 1521 mor\u00ec Leone X e Giovanni, per manifestare il lutto, fece annerire le insegne, che fino ad allora erano a righe bianche e viola, diventando cos\u00ec famoso presso i posteri come \"Giovanni delle Bande Nere\". Nel 1522 Giovanni fu assoldato dai francesi e prese parte sia all'assedio di Pavia sia alla battaglia della Bicocca. Nell'agosto 1523 Giovanni venne ingaggiato dagli imperiali; nel gennaio del 1524 attacc\u00f2 di notte il campo del francese Cavalier Baiardo, che nel frattempo dormiva, mettendolo in fuga e facendo prigionieri oltre trecento soldati. Successivamente affront\u00f2 gli svizzeri, la pi\u00f9 temuta fanteria dell'epoca, che intanto erano calati dalla Valtellina in aiuto dei francesi; Giovanni li sconfisse a Caprino Bergamasco, costringendo l'armata francese a lasciare l'Italia. Intanto a Roma divenne papa Clemente VII, della famiglia Medici, cugino del padre di Giovanni, Giovanni il popolano.\nIl nuovo pontefice pag\u00f2 tutti i debiti di Giovanni, chiedendogli per\u00f2 in cambio di passare con i francesi. Questo accadde nel novembre-dicembre 1524, quando Francesco I entr\u00f2 nuovamente in Italia per una campagna militare e ritorn\u00f2 in Lombardia schierandosi sotto Pavia, dove sub\u00ec la celebre cocente sconfitta e la prigionia. La compagnia di Giovanni non partecip\u00f2 alla battaglia di Pavia: in una scaramuccia il 18 febbraio 1525 Giovanni \"fu da uno archibuso in uno stinco di gamba gravemente ferito\". Spesso vengono confusi i fatti e gli \"attrezzi\" del febbraio 1525 con quelli del novembre 1526, quando, effettivamente, Giovanni venne ferito a una coscia da un colpo di falconetto. Anche Pietro Aretino, nella famosissima e suggestiva lettera (la n. 4 del primo libro) d\u00e0 la medesima versione: \"... ecco (oim\u00e8) un moschetto che gli percuote quella gamba gi\u00e0 ferita d'archibuso...\".\nGiovanni venne subito trasportato a Piacenza, come relaziona Maestro Abramo, il medico inviato dal marchese di Mantova, ma il 7 di marzo Giovanni arriv\u00f2 nel parmense: \"... si fece portare nel parmigiano a i castelli della sorella\". Solo nel mese di maggio Giovanni si recher\u00e0 a Venezia, dove pot\u00e9 giovarsi, nell'ultima parte della convalescenza, dei ben\u00e8fici bagni termali della vicina Abano. Le sue Bande Nere in parte lo seguirono, in parte si sciolsero. A Venezia Giovanni avrebbe potuto mettersi al servizio della Serenissima, ma era tipo troppo ribelle e declin\u00f2 con la frase: \u00abN\u00e9 a me si conviene per esser io troppo giovane, n\u00e9 ad essa perch\u00e9 troppo attempata\u00bb.\nFerimento e morte.\nNel 1526 re Francesco I torn\u00f2 libero e, in maggio, nacque la lega di Cognac contro l'Impero; papa Clemente si schier\u00f2 con il re Francesco e a Giovanni fu affidato il comando delle truppe pontificie. Il 6 luglio il capitano generale Francesco Maria I della Rovere, di fronte alle soverchianti forze imperiali, abbandon\u00f2 Milano, ma Giovanni rifiut\u00f2 di ritirarsi e attacc\u00f2 a Governolo, alla confluenza del Mincio con il Po, i lanzichenecchi, mercenari tedeschi capeggiati dal generale Georg von Frundsberg, scesi in Italia per dare una punizione al papa.\nLe truppe germaniche, scese per la valle del Chiese, transitarono per lo Stato gonzaghesco attraverso la porta di Curtatone del Serraglio, con il consenso del marchese di Mantova Federico II Gonzaga. La sera del 25 novembre, nel corso di un'aspra battaglia nelle vicinanze di Governolo, Giovanni venne colpito alla gamba destra da un colpo di falconetto (probabilmente fornito da Alfonso I d'Este), che gli procur\u00f2 una gravissima ferita.\nVenne subito trasportato a San Nicol\u00f2 Po, ma non si trov\u00f2 un medico e perci\u00f2 fu trasportato a Mantova presso il palazzo di Luigi Gonzaga, marchese di Castel Goffredo, dove il chirurgo Abramo Ari\u00e9, che gi\u00e0 lo aveva curato con successo due anni prima, gli amput\u00f2 la gamba. Per effettuare l'operazione il medico chiese che dieci uomini tenessero fermo Giovanni. Pietro Aretino, testimone oculare, descrisse le sue ultime ore in una lettera a Francesco Albizi:\nLa gangrena fu per\u00f2 inarrestabile e nel giro di pochi giorni lo port\u00f2 alla morte. Il valoroso condottiero si spense il 30 novembre 1526, e venne sepolto tutto armato nella chiesa di San Francesco a Mantova. Giovanni, in agonia, aveva inizialmente pensato di affidare il comando delle truppe a Lucantonio Cuppano, uno dei suoi pi\u00f9 fidi soldati, o al nipote Pier Maria III de' Rossi di San Secondo Parmense, figlio della sorella Bianca Riario, ma fu tutto inutile: prive del loro capo e del suo carisma, le bande si sciolsero. Sempre Pietro Aretino testimonia:\nE anche Giovan Girolamo de' Rossi, nipote di Giovanni e fratello del conte di San Secondo, conferma:\nDalla chiesa di San Francesco in Mantova, nel 1685 il corpo venne traslato e posto nella cripta delle Cappelle Medicee a Firenze, accanto alla moglie Maria Salviati.\nNel 1857, durante una prima ricognizione delle salme dei Medici, cos\u00ec venne ritrovato il suo corpo: \nDiscendenza.\nIl 15 novembre 1516 spos\u00f2 Maria Salviati, figlia di Jacopo e nipote di Lorenzo il Magnifico. Dall'unione nacque un figlio, Cosimo, destinato un giorno a diventare Granduca di Toscana. Giovanni, sposando Maria, un\u00ec idealmente i due rami medicei principali, fondando su questi due pilastri la linea granducale, che govern\u00f2 Firenze e la Toscana per altri due secoli. Tramite la sua discendente Maria de' Medici Giovanni fu anche antenato dei re di Francia a partire da Luigi XIII.\nLe Bande Nere.\nL'origine delle Bande Nere pu\u00f2 farsi risalire alle compagnie che il giovane Giovanni de' Medici comand\u00f2 durante la guerra di Urbino del 1517. Questo breve conflitto fu per Giovanni una \"scuola militare\" nella quale egli si form\u00f2 per la fase cruciale delle guerre d'Italia, quella compresa tra il 1521 e il 1527, dove si guadagn\u00f2 grande fama prima di essere mortalmente ferito a Governolo. Durante questi anni Giovanni e le sue Bande cambiarono ripetutamente campo, passando prima al servizio di Carlo V, poi di Francesco I, poi ancora di Carlo V e quindi nuovamente di Francesco I.\nFerito alcuni giorni prima della battaglia di Pavia, Giovanni fu portato a Piacenza per esservi curato. Le sue Bande, rimaste senza il loro capitano, nulla poterono contro la massa dei Lanzichenecchi imperiali sortiti dalla citt\u00e0 assediata. Nel volgere di breve tempo, sotto la guida di Giovanni, le Bande diventarono una formazione d'\u00e9lite, con pochi riscontri nel panorama delle compagnie di ventura italiane, di cui costituirono l'ultimo e pi\u00f9 importante esempio. Le Bande Nere sopravvissero alla morte di Giovanni per quasi due anni.\nRitratti.\nUn ritratto di Giovanni delle Bande Nere, dipinto da Gian Paolo Pace, \u00e8 conservato presso la Galleria degli Uffizi a Firenze. La genesi dell'opera \u00e8 piuttosto complessa e per molto tempo si \u00e8 creduto che il quadro fosse opera di Tiziano. Alla morte del condottiero, Pietro Aretino fece eseguire a Giulio Romano l'impronta del suo volto, in gesso. L'Aretino diede il calco ad Alfonso Lombardi, poich\u00e9 questi aveva promesso di ricavarne un ritratto, ma ci\u00f2 non avvenne, e l'impronta torn\u00f2 tra le mani del suo primo proprietario solo nel 1543.\nTra la morte del Lombardi e il 1543 la \"maschera\" era finita tra le mani di un artista - forse identificabile con il Castelbolognese -, che voleva eseguire un'incisione di cristallo (non sappiamo se vi fosse riuscito). Questi, d'accordo con Aretino, affid\u00f2 l'incarico del ritratto a Tiziano (1545), che per\u00f2 non lo pot\u00e9 realizzare a causa degli innumerevoli impegni. Per l'Aretino fu una delusione: se ne lament\u00f2 in una missiva a Cosimo I de' Medici, figlio di Giovanni, e si rivolse infine a Gian Paolo Pace, il quale realizz\u00f2 l'opera alla fine del 1545, ricevendo i complimenti del committente.\nLa statua che lo ritrae seduto in Piazza San Lorenzo a Firenze, invece, fu commissionata da Cosimo I de' Medici a Baccio Bandinelli. Un suo ritratto ottocentesco si trova anche in una nicchia nel lato corto degli Uffizi verso l'Arno, accanto ad altri famosi condottieri fiorentini (Francesco Ferrucci, Pier Capponi e Farinata degli Uberti). Presso il Museo Stibbert di Firenze \u00e8 visibile il corsaletto funebre di Giovanni delle Bande Nere. La cantante italiana Anna Oxa gli ha dedicato il brano \"Giovanni\".\nRicerche paleopatologiche.\nIl 19 novembre 2012 \u00e8 iniziato lo studio dei resti scheletrici di Giovanni e di sua moglie, Maria Salviati. La tomba \u00e8 stata aperta e i resti studiati nella cripta del Museo delle Cappelle Medicee a Firenze, nell'ambito di una ricerca finanziata dalla Societ\u00e0 Italiana di Ortopedia e Traumatologia e condotta dalla Divisione di Paleopatologia dell'Universit\u00e0 di Pisa, diretta dal professor Gino Fornaciari e sostenuta dal Dipartimento Radiologico dell'ospedale di Santa Maria Nuova di Firenze, diretto dal dottor Ilario Menchi.\nLe due sepolture di Giovanni delle Bande Nere e di sua moglie vennero ispezionate nel 1948 da Gaetano Pieraccini e, come le altre indagate durante i lavori del 'Progetto Medici', furono danneggiate dall'alluvione di Firenze del 4 novembre 1966 e, per questo, necessitavano di una revisione conservativa.\nLe indagini effettuate dal paleopatologo Gino Fornaciari dell'Universit\u00e0 di Pisa hanno definitivamente accertato che la causa della morte di Giovanni fu la setticemia, causata dal colpo di falconetto che ricevette in battaglia a Governolo il 25 novembre 1526. L'indagine paleopatologica ha confermato che la morte sopraggiunse a seguito della gangrena che rese necessaria l'amputazione della gamba destra. Ci\u00f2 esclude con certezza scientifica le voci che circolarono al tempo sulla responsabilit\u00e0 del medico ebreo Abram, che esegu\u00ec anzi un ottimo intervento su Giovanni, provvedendo a completare la semi-amputazione traumatica causata dal falconetto e a regolarizzare i monconi ossei, arginando la gangrena ma non potendo poi far nulla per la setticemia gi\u00e0 avanzata. Le analisi hanno accertato anche lo sviluppo di callo osseo nell'arto destro, come esito a seguito di ferimento l'anno precedente (il 18 febbraio, durante la battaglia di Pavia) per un colpo di archibugio.\nFilmografia.\nAlla figura del condottiero vennero ispirati e girati diversi film:"}
{"id": "77894", "revid": "2225", "url": "https://it.wikipedia.org/wiki?curid=77894", "title": "Die Unendliche Geschichte", "text": ""}
{"id": "77895", "revid": "850170", "url": "https://it.wikipedia.org/wiki?curid=77895", "title": "136 a.C.", "text": ""}
{"id": "77898", "revid": "287204", "url": "https://it.wikipedia.org/wiki?curid=77898", "title": "137 a.C.", "text": ""}
{"id": "77899", "revid": "2812", "url": "https://it.wikipedia.org/wiki?curid=77899", "title": "Alma mater studiorum - Universit\u00e0 di Bologna", "text": ""}
{"id": "77900", "revid": "345405", "url": "https://it.wikipedia.org/wiki?curid=77900", "title": "Alma mater studiorum", "text": ""}
{"id": "77901", "revid": "838137", "url": "https://it.wikipedia.org/wiki?curid=77901", "title": "139 a.C.", "text": ""}
{"id": "77903", "revid": "2225", "url": "https://it.wikipedia.org/wiki?curid=77903", "title": "Die unendliche Geschichte", "text": ""}
{"id": "77904", "revid": "838137", "url": "https://it.wikipedia.org/wiki?curid=77904", "title": "140 a.C.", "text": ""}
{"id": "77905", "revid": "49700", "url": "https://it.wikipedia.org/wiki?curid=77905", "title": "Manuel Noriega", "text": "In quanto leader militare di Panama \u00e8 stato \"de facto\" il vero capo dello Stato e dittatore del paese centro-americano dal 1983 al 1989. Soprannominato \"Faccia d'ananas\" (\"Cara de pi\u00f1a\") a causa del viso vistosamente butterato per le cicatrici. Fu inizialmente supportato dalla CIA dagli anni cinquanta al 1986, mentre dal 1987 circolarono accuse contro di lui per commercio di droga: Noriega fin\u00ec per trovarsi in conflitto con gli Stati Uniti del presidente George H. W. Bush, che decise l'invasione di Panama nel dicembre 1989; Noriega si rifugi\u00f2 dunque nella nunziatura apostolica. Nel 1990 si consegn\u00f2 agli americani e nel 1992 venne processato e condannato a 40 anni di carcere per spaccio di droga e violazione dei diritti umani.\nBiografia.\nNoriega intraprese la carriera di soldato, studiando alla scuola militare di Chorrillos a Lima, capitale del Per\u00f9 e alla scuola americana di Fort Benning, in Georgia. Entr\u00f2 nella Guardia nazionale nel 1967 e venne promosso tenente nel 1968. Ebbe un ruolo importante nel colpo di Stato militare che rimosse Arnulfo Arias dal potere; secondo quello che disse Noriega, n\u00e9 lui n\u00e9 il suo mentore Omar Torrijos furono coinvolti. Nella lotta di potere che segu\u00ec il colpo di Stato, che includeva un fallito attentato nel 1969, Noriega aiut\u00f2 Torrijos.\nEgli ricevette la promozione a tenente colonnello e ricevette il comando dei servizi segreti militari (polizia segreta) di Torrijos, comandante delle Forze Armate del nuovo governo. In tale veste, condusse una brillante campagna contro i guerriglieri contadini nell'ovest di Panama e ci furono dichiarazioni secondo cui egli orchestr\u00f2 la \"scomparsa\" di alcuni oppositori politici. Comunque, Noriega stesso afferm\u00f2 che, seguendo le istruzioni di Torrijos, negozi\u00f2 un'amnistia per 400 guerriglieri sconfitti, rendendo loro possibile il ritorno dall'esilio in Honduras e in Costa Rica.\nOmar Torrijos mor\u00ec in un incidente aereo nel 1981 (in un libro intitolato \"Confessioni di un sicario dell'economia\", pubblicato nel 2004, l'autore John Perkins dichiara che una bomba fu messa a bordo dell'aereo per interessi americani). Gli succedette Rub\u00e9n Dar\u00edo Paredes, mentre Noriega divent\u00f2 capo di stato maggiore e increment\u00f2 ulteriormente il suo potere e la sua influenza con la sua promozione a generale nell'agosto 1983. Noriega propose poi un'alleanza agli Stati Uniti; nonostante il trattato del Canale, permise agli USA di istituire posti d'ascolto a Panama, ag\u00ec come intermediario diplomatico con il presidente cubano Fidel Castro e accett\u00f2 una richiesta del governo statunitense di dare rifugio allo sci\u00e0 dell'Iran.\nNoriega sostenne inoltre le forze filostatunitensi in El Salvador e in Nicaragua, agendo come canale per i finanziamenti statunitensi e, secondo alcune fonti, per le armi. Comunque, Noriega sostenne che la propria politica durante quel periodo fu essenzialmente neutrale, permettendo ai partigiani di ambo le parti dei vari conflitti libert\u00e0 di movimento a Panama, fintanto che non cercassero d'adoperare la sua nazione come base per operazioni militari. Respinse le richieste dell'esponente della destra salvadoregna Roberto D'Aubuisson di limitare i movimenti dei capi dell'FMLN (insorti salvadoregni di sinistra) a Panama, e similarmente respinse le richieste del tenente colonnello statunitense Oliver North di fornire assistenza militare ai Contras del Nicaragua. Noriega insistette nel dire che il suo rifiuto di andare incontro alle richieste di North stesse alla base della campagna statunitense per estrometterlo.\nCarriera politica e deposizione.\nNell'ottobre 1984, si tennero le prime elezioni presidenziali dal 1972, vinte, tra sospetti di frode, da Nicolas Ardito Barletta con un piccolo margine di 1.723 voti. Barletta era stato uno studente del Segretario di Stato degli Stati Uniti George Shultz, ed era appoggiato dagli USA e da Noriega. Barletta si ritir\u00f2 dalla carica nel settembre 1985 e gli succedette il vicepresidente, Eric Arturo Delvalle. Secondo dichiarazioni rilasciate nel 1988 dall'ex direttore della CIA, l'ammiraglio Stansfield Turner, Noriega era sul libro-paga della CIA fin dai primi anni Settanta, e mantenne l'appoggio statunitense fino al 5 febbraio 1988, quando la DEA lo incrimin\u00f2 per traffico di droga in relazione alle sue attivit\u00e0 precedenti al 1984.\nIl 25 febbraio Delvalle eman\u00f2 un decreto, dichiarando che Noriega era stato sollevato dai suoi incarichi. Noriega ignor\u00f2 il decreto, che egli sostiene non avere basi legali, e Delvalle part\u00ec per gli USA. Noriega sostiene che il 18 marzo 1988 si incontr\u00f2 con i funzionari del Dipartimento di Stato degli USA William Walker e Michael Kozak, che gli offrirono 2 milioni di dollari perch\u00e9 andasse in esilio in Spagna, ma il panamense dice di aver rifiutato l'offerta. Il 7 marzo 1988 la faccia butterata di Manuel Noriega campeggi\u00f2 sulla copertina del prestigioso \"Time\": il panamense era stato ufficialmente accusato dalla redazione del giornale (e quindi dagli Stati Uniti) di spaccio di droga e di riciclaggio di denaro.\nGli USA incoraggiarono la formazione della Crociata civica, che, secondo Noriega, fu creata dall'incaricato d'affari dell'ambasciata statunitense John Maisto, che organizz\u00f2 il viaggio dei capi della Crociata Civica nelle Filippine per apprendere le tattiche del movimento appoggiato dagli USA per rovesciare Ferdinand Marcos. I sostenitori di Noriega facevano riferimento alla Crociata Civica come alla creatura dei \"rabiblancos\" (le \"code bianche\"), l'\u00e9lite benestante di estrazione europea che dominava il mondo degli affari panamense. Noriega, come Torrijos, diceva di rappresentare la maggior parte della popolazione panamense (egli stesso era meticcio), povera e di discendenza mista spagnola, amerinda e africana. I sostenitori di Noriega sbeffeggiavano le dimostrazioni della Crociata Civica come \"le proteste della Mercedes Benz\", deridendo le signore benestanti che percuotevano pentole e padelle rivestite in Teflon (invece che le pi\u00f9 rozze e rumorose pentole e padelle tradizionalmente usate dai poveri nelle proteste in Sud America), o che mandavano le loro donne di servizio a protestare al posto loro. La stampa statunitense comunque mostr\u00f2 molta simpatia per queste dimostrazioni.\nLe elezioni del 1989 furono molto controverse. Un americano, Kurt Muse, mise in piedi una sofisticata installazione di radio e strumenti informatici studiata per disturbare le radio panamensi e trasmettere falsi risultati elettorali. Il governo panamense decise di far continuare le elezioni; il candidato di Noriega perse per il 37% dei voti contro il candidato degli USA, Guillermo Endara Galimany. Ci furono accuse di irregolarit\u00e0 elettorali da entrambe le parti, ma le elezioni vennero dichiarate legittime dall'ex presidente statunitense Jimmy Carter e da un alleato statunitense, il vescovo Marcos McGrath. Noriega cancell\u00f2 le elezioni e us\u00f2 le sue truppe per reprimere le proteste.\nGli USA imposero delle sanzioni economiche e le truppe americane fecero grandi esercitazioni e manovre, che Noriega consider\u00f2 provocatorie e in violazione del trattato del Canale di Panama. Il 15 dicembre 1989, la stampa statunitense riport\u00f2 che Noriega aveva dichiarato lo stato di guerra contro il governo USA. Noriega, successivamente, ha sempre duramente contestato questa caratterizzazione, sostenendo che le sue dichiarazioni si riferivano alle azioni statunitensi contro Panama, e non rappresentavano una dichiarazione di ostilit\u00e0 da parte di Noriega. Le sue forze uccisero un marine a Citt\u00e0 di Panama. Si disse anche che le sue forze si impegnarono in diffuse molestie nei confronti di altri soldati statunitensi, tra cui almeno un caso di abuso sessuale.\nIl 20 dicembre 1989 gli USA invasero Panam\u00e1 con 27.000 soldati nell'operazione \"Just Cause\" e Guillermo Endara Galimany prest\u00f2 giuramento come presidente in un'installazione militare USA (cinque anni dopo, nell'elezione successiva, Endara perse contro Ernesto P\u00e9rez Balladares del Partito Rivoluzionario Democratico di Noriega). Gli scontri tra soldati USA e forze della difesa panamense durarono per cinque giorni. Secondo fonti governative USA, diverse centinaia di panamensi rimasero uccisi (principalmente civili), e morirono 23 soldati statunitensi.\nFonti latino-americane e internazionali hanno stimato il tributo di sangue dei civili nell'ordine delle 3.000 unit\u00e0, oltre a 20.000/30.000 senzatetto. Noriega trov\u00f2 rifugio nella Nunziatura Vaticana, e le truppe americane usarono la guerra psicologica, suonando musica rock ad altissimo volume, per far uscire Noriega dal rifugio. Il Vaticano protest\u00f2 con il Presidente Bush a causa di ci\u00f2 e le truppe statunitensi cessarono il baccano. A seguito di una dimostrazione avvenuta pochi giorni dopo, da parte di migliaia di panamensi che ne chiedevano il processo per violazione dei diritti umani, Noriega si arrese il 3 gennaio 1990.\nIl processo, la malattia e la morte.\nNoriega venne trasportato in aereo negli USA e processato con otto capi d'imputazione, tra cui traffico di droga, estorsione e riciclaggio di denaro sporco, nell'aprile 1992. Il suo processo si tenne a Miami, in Florida.\nL'accusa present\u00f2 un caso che \u00e8 stato criticato da molti osservatori. L'impianto accusatorio venne rivisto completamente diverse volte, man mano che si sviluppavano problemi con i testimoni, le cui storie si contraddicevano l'un l'altra. Il procuratore statunitense tratt\u00f2 con 26 diversi trafficanti, tra cui Carlos Lehder, che ottennero riduzioni di pena, pagamenti in contanti, e il permesso di tenersi i proventi della droga, in cambio della testimonianza contro Noriega. Diversi di questi testimoni erano stati arrestati da Noriega per traffico di droga a Panam\u00e1.\nAlcuni testimoni in seguito ritrattarono le loro deposizioni, e agenti di CIA, DEA, DIA, e del Mossad israeliano, che erano a conoscenza del traffico di droga in Centro America, hanno dichiarato pubblicamente che il processo era una messinscena. Noriega venne trovato colpevole e condannato il 16 settembre 1992 a 40 anni di prigione per traffico di droga e estorsione. La condanna venne ridotta a 30 anni nel 1999, rendendo Noriega candidato alla libert\u00e0 condizionata entro il 2007.\nNel 1999 il governo panamense cerc\u00f2 di ottenere l'estradizione di Noriega per affrontare delle accuse di omicidio a Panama, essendo stato trovato colpevole in contumacia nel 1995. Pochi giorni prima della scarcerazione, alla fine di agosto 2007, il giudice americano William Turnoff concesse il via libera all'estradizione in Francia dell'ex dittatore, che deve scontare un'ulteriore condanna del tribunale francese (dove era stato condannato in contumacia nel 1999 a 10 anni per riciclaggio di denaro ricavato dai traffici di cocaina e altri reati), respingendo cos\u00ec la richiesta degli avvocati di Noriega di permettergli il ritorno a Panama.\nRientr\u00f2 in patria dalla Francia, dov'era detenuto, nel dicembre 2011. Nel marzo 2012 venne resa pubblica la notizia che l'ex dittatore aveva un tumore al cervello. Agli inizi del 2017 fu posto in detenzione domiciliare, per affrontare l'intervento che avrebbe dovuto rimuovere la neoplasia. L'operazione fall\u00ec a causa di un'emorragia cerebrale, che lasci\u00f2 Noriega in condizioni critiche. Mor\u00ec il 29 maggio, con l'ufficialit\u00e0 del decesso comunicata da Juan Carlos Varela (presidente di Panama) su Twitter."}
{"id": "77909", "revid": "9", "url": "https://it.wikipedia.org/wiki?curid=77909", "title": "Aix en Provence", "text": ""}
{"id": "77910", "revid": "129019", "url": "https://it.wikipedia.org/wiki?curid=77910", "title": "Aix-en-Provence", "text": "Aix-en-Provence (in italiano anche: \"Acqui in Provenza\" o \"Aqui di Provenza\", in provenzale: \"Ais de Proven\u00e7a\" secondo la norma classica o \"Ais de Prouv\u00e8n\u00e7o\" secondo la norma mistraliana) \u00e8 una citt\u00e0 del sud della Francia situata nel dipartimento delle Bocche del Rodano, nella regione della Provenza-Alpi-Costa Azzurra, sede di sottoprefettura. Aix-en-Provence \u00e8 chiamata la \"Citt\u00e0 delle mille fontane\".\nGeografia fisica.\n\u00c8 situata in una pianura percorsa dal fiume Arc, dalla cui sponda destra dista circa due chilometri. La citt\u00e0 \u00e8 situata su un leggero pendio volto a sud, in prossimit\u00e0 delle prime colline che circondano la montagna di Sainte Victoire.\nAix \u00e8 ben collegata: si trova a 20 minuti da Marsiglia, a 30 minuti dalle spiagge, a 2 ore e mezza dalle piste da sci, a 15 minuti dall'Aeroporto di Marsiglia-Provence e a circa 3 ore da Parigi tramite TGV.\nStoria.\nAix venne fondata nel 123 a.C. dal console romano Gaio Sestio Calvino, da cui prese il nome originario, \"Aquae Sextiae\". Nel 102 a.C. nelle sue vicinanze si svolse la battaglia di Aquae Sextiae, in cui i Romani, sotto la guida di Gaio Mario, sconfissero i Teutoni che, con i Cimbri, erano in procinto di varcare le Alpi per giungere in Italia. Nel IV secolo fu capitale della provincia romana di Narbonense Seconda (\"Narbonensis Secunda\").\nFu occupata dai Visigoti nel 477 e nel secolo successivo venne ripetutamente saccheggiata dai Franchi e dai Longobardi. Nel 731 fu occupata dai Saraceni.\nDurante il Medioevo fu la capitale della contea della Provenza e raggiunse l'apice del suo sviluppo solo dopo il XII secolo, quando, sotto i casati degli Aragonesi e degli Angioini, si trasform\u00f2 in un centro artistico e culturale.\nCon il resto della Provenza, entr\u00f2 a far parte del regno di Francia nel 1487. Nel 1501 Luigi XIII stabil\u00ec in Aix il Parlamento della Provenza, che dur\u00f2 fino alla rivoluzione francese nel 1789. Nel XVII e XVIII secolo la citt\u00e0 fu sede della generalit\u00e0 della Provenza.\nMonumenti e luoghi d'interesse.\nAix \u00e8 un centro studentesco importante, essendo la sede delle facolt\u00e0 di legge e di lettere dell'universit\u00e0 di Provenza, Aix-Marsiglia. Molti piccoli appartamenti della citt\u00e0 vecchia sono adibiti ad alloggi per studenti, mentre la parte nuova della citt\u00e0 offre strutture di studio e di alloggio attorno alle sedi dell'universit\u00e0. La vita notturna \u00e8 molto movimentata, soprattutto nei pressi della rue de la Verrerie.\nAix possiede inoltre molte belle fontane, tra le quali, quella nel Corso \"Mirabeau\", \u00e8 sormontata da una statua del \"bon Roi Ren\u00e9\", conte di Provenza, che regn\u00f2 ad Aix nel XV secolo e che \u00e8 rappresentato mentre tiene in mano un grappolo di uva moscata che egli ha introdotto nella regione.\nAltre fontane importanti sono: \nEsistono diverse sorgenti termali, notevoli per la loro temperatura e per contenere carbonati di calcio e acido carbonico. Le terme pubbliche furono costruite nel 1705 vicino al luogo delle terme romane di Sextius, di cui rimangono ancora resti.\nCultura.\nIl Museo d'arte della citt\u00e0 \u00e8 il Museo Granet, aperto nel 1838 e rinnovato nel 2007. \u00c8 uno dei maggiori musei di Francia.\nLa Fondazione Vasarely, museo dedicato al padre della Op Art Victor Vasarely.\nLa citt\u00e0 \u00e8 sede annualmente di numerose manifestazioni culturali, di festival, mostre, etc. di carattere prevalentemente musicale e teatrale, che ne fanno\nuna delle sedi urbane pi\u00f9 interessanti e \"colte\" della Francia, grazie anche al \"turismo universitario\" internazionale che la distingue.Aix-en-Provence \u00e8 stata anche il set del film thriller \"Delitto in Provenza\" (2016), diretto da Claude-Michel Rome.\nIstruzione.\nLa citt\u00e0 ospita diversi campus dell'Universit\u00e0 di Aix-Marseille.\nInfrastrutture e trasporti.\nFerrovie.\nLa stazione ferroviaria del centro citt\u00e0 \u00e8 la Stazione di Aix-en-Provence.\nDal 2001 la citt\u00e0 \u00e8 servita anche dalla stazione di Aix-en-Provence TGV (a circa 15 km dal centro), snodo ferroviario della linea ad alta velocit\u00e0 che collega Marsiglia con Parigi.\nGeografia antropica.\nSuddivisioni amministrative.\nCantoni.\nFino al 2014 il territorio comunale della citt\u00e0 era ripartito su tre cantoni\nA seguito della riforma approvata con decreto del 18 febbraio 2014, che ha avuto attuazione dopo le elezioni dipartimentali del 2015, il territorio comunale della citt\u00e0 \u00e8 stato ripartito su due cantoni\nNessun altro comune \u00e8 compreso nei due cantoni.\nSport.\nLa citt\u00e0 \u00e8 rappresentata nel football americano dagli Argonautes d'Aix-en-Provence, che hanno vinto 8 volte il Casco di Diamante, 2 volte il Casco d'Oro e una volta la Coppa di Francia."}
{"id": "77911", "revid": "1576011", "url": "https://it.wikipedia.org/wiki?curid=77911", "title": "La Pantera Rosa", "text": "La Pantera Rosa (\"The Pink Panther\") \u00e8 una serie cinematografica di undici film incentrati sul personaggio dell'ispettore Clouseau. Ispirati ai titoli di testa del primo film della serie venne realizzata una serie di cortometraggi animati incentrati sull'omonimo personaggio che vi era esordito, ideato nel 1963 da Isadore \"Friz\" Freleng; seguirono anche varie serie animate televisive e videogiochi oltre a un vasto merchandising ispirato al personaggio.\nTrama.\nL'ispettore Clouseau, un imbranato ispettore di polizia francese in corpo alla S\u00fbret\u00e9 di Parigi, ha a che fare di volta in volta con furti o delitti e deve risolvere il caso affidandosi al proprio istinto, che lo porta a deduzioni che lasciano tutti sconcertati, ma che lo conducono inevitabilmente alla conclusione corretta.\nNel primo film \"La Pantera Rosa\" Clouseau affronta un misterioso ladro internazionale, che lascia sempre sul luogo dei propri misfatti un guanto con il monogramma \"P\" (iniziale di \"Phantom\", \"fantasma\"), che egli identifica con Sir Charles Lytton e del quale deve sventare il furto del celebre diamante Pantera Rosa di propriet\u00e0 della principessa Dala. Nel secondo film, \"Uno sparo nel buio\", si trova a dover risolvere una serie di delitti di cui in apparenza sembra colpevole la cameriera Maria Gambrelli. Nel terzo film \"L'infallibile ispettore Clouseau?\" l'ispettore viene chiamato a Londra per indagare su di un'organizzazione criminale che mette in atto una serie di rapine in Svizzera mascherandosi dallo stesso Clouseau.\nNel quarto episodio \"La Pantera Rosa colpisce ancora\" torna a indagare sul furto della Pantera Rosa, ora di propriet\u00e0 del governo del Lugash, fronteggiando nuovamente Sir Charles Lytton. Il quinto film \"La Pantera Rosa sfida l'ispettore Clouseau\" vede invece l'ispettore capo Charles Dreyfus, ossessivamente perseguitato dall'idea di eliminare Clouseau, allearsi con dei criminali cos\u00ec da mettere in atto un piano per uccidere il suo sottoposto. Nel sesto capitolo della serie \"La vendetta della Pantera Rosa\", l'ispettore viene fatto oggetto di attentati da parte del trafficante di droga francese Philippe Douvier e finge la propria morte cos\u00ec da poter meglio indagare sul mandante.\nNel settimo film \"Sulle orme della Pantera Rosa\" Clouseau \u00e8 chiamato a indagare su un nuovo furto della Pantera Rosa, ma durante il suo viaggio che lo porta nel Lugash, l'aereo scompare, lasciando credere a tutti che sia morto. Nell'ottavo capitolo \"Pantera Rosa - Il mistero Clouseau\" scopriamo che Clouseau non era morto, ma, alleatosi a Marie Jouvet, la vera responsabile del furto del diamante, si \u00e8 sottoposto a una plastica cos\u00ec da assumere le fattezze di Roger Moore.\nNel nono capitolo \"Il figlio della Pantera Rosa\", viene chiamato a indagare sul rapimento della figlia di un re arabo il figlio illegittimo di Clouseau, Jacques Gambrelli, avuto dall'ispettore con Maria Gambrelli.\nProduzione.\nLa \"Pantera Rosa\" \u00e8 un prezioso diamante rubato del primo film e, per antonomasia, identifica l'intera serie di film diretti quasi sempre da Blake Edwards e interpretati da Peter Sellers nel ruolo dell'ispettore Clouseau.\nIl primo film della serie aveva come titoli di testa una sequenza animata creata da DePatie-Freleng in cui compare per la prima volta il personaggio della Pantera Rosa, con il brano jazz \"Pink Panther Theme\" di Henry Mancini come colonna sonora.\nLa serie originale \u00e8 composta da nove film, otto dei quali diretti da Blake Edwards e in cinque l'ispettore Clouseau \u00e8 interpretato da Peter Sellers (il terzo film, apocrifo, diretto da Bud Yorkin, \u00e8 interpretato da Alan Arkin), il quale aveva iniziato a girare anche il settimo film ma mor\u00ec dopo aver girato poche scene e il film fu finito montando spezzoni dei precedenti capitoli. La serie venne continuata con il ritorno di altri personaggi del primo film del 1963. Nell'ottavo capitolo David Niven (che non riusc\u00ec nemmeno lui a completare il doppiaggio del film, causa decesso) e Capucine, rispettivamente nei panni del ladro \"The Phantom\" e di Simone, moglie dell'Ispettore Clouseau.\nIl nono e ultimo film della serie, girato dieci anni dopo, vede il ritorno di Claudia Cardinale, che tuttavia non impersona pi\u00f9 Dala, la principessa del Lugash proprietaria della Pantera Rosa, ma Maria Gambrelli (parte che in \"Uno sparo nel buio\", secondo capitolo della saga, era interpretata da Elke Sommer), madre del gendarme Jacques Gambrelli, figlio dell'ispettore Clouseau, interpretato da Roberto Benigni.\nNel 2006 Shawn Levy dirige il primo di due \"reboot\" della serie, \"La Pantera Rosa\" (\"The Pink Panther\"), in cui l'ispettore Clouseau viene interpretato da Steve Martin. Nel 2009 viene distribuito il \"sequel\" di questo film, sempre con Clouseau interpretato da Martin, diretto da Harald Zwart."}
{"id": "77916", "revid": "287204", "url": "https://it.wikipedia.org/wiki?curid=77916", "title": "La pantera rosa (film)", "text": ""}
{"id": "77918", "revid": "441662", "url": "https://it.wikipedia.org/wiki?curid=77918", "title": "Hash table", "text": "In informatica un'hash table, in italiano tabella hash, \u00e8 una struttura dati usata per mettere in corrispondenza una data \"chiave\" con un dato \"valore\". Viene usata per l'implementazione di strutture dati astratte associative come Map o Set.\n\u00c8 molto utilizzata nei metodi di ricerca nominati \"hashing\" ovvero un'estensione della ricerca indicizzata da chiavi che gestisce problemi di ricerca nei quali le chiavi di ricerca non presentano queste propriet\u00e0. Una ricerca basata su hashing \u00e8 completamente diversa da una basata su confronti: invece di muoversi nella struttura data in funzione dell'esito dei confronti tra chiavi, si cerca di accedere agli elementi nella tabella in modo diretto tramite operazioni aritmetiche che trasformano le chiavi in indirizzi della tabella.\nEsistono vari tipi di algoritmi di hashing. Per quanto affermato, in una tabella di hashing ben dimensionata il costo medio di ricerca di ogni elemento \u00e8 indipendente dal numero di elementi. L'hashing \u00e8 un problema classico dell'informatica; molti algoritmi sono stati proposti, studiati a fondo e impiegati in pratica. Due metodi molto diffusi sono l'hashing statico e l'hashing estendibile e lineare, metodi utilizzati anche dai programmi DBMS.\nDescrizione.\nFunzionamento e implementazione.\nIl primo passo per realizzare algoritmi di ricerca tramite hashing \u00e8 quello di determinare la \"funzione di hash\": il dato da indicizzare viene trasformato da un'apposita funzione di hash in un intero compreso tra formula_1 ed formula_2 che viene utilizzato come indice in un array di lunghezza m. Supponendo che formula_3 sia l'universo delle chiavi e formula_4 una tabella hash, una funzione hash h, stabilisce una corrispondenza tra formula_3 e le posizioni nella tabella hash, quindi:\nformula_6\nIdealmente, chiavi diverse dovrebbero essere trasformate in indirizzi differenti, ma poich\u00e9 non esiste la funzione di hash \"perfetta\", ovvero totalmente iniettiva, \u00e8 possibile che due o pi\u00f9 chiavi diverse siano convertite nello stesso indirizzo. \nIl caso in cui la funzione hash applicata a due chiavi diverse genera un medesimo indirizzo viene chiamato collisione e pu\u00f2 essere gestito in vari modi. La scelta di una buona funzione di hash \u00e8 indispensabile per ridurre al minimo le collisioni e garantire prestazioni sempre ottimali. Il risultato migliore si ha con funzioni pseudo-casuali che distribuiscono i dati in input in modo uniforme.\nMolto spesso per\u00f2, una buona funzione di hash pu\u00f2 non bastare: infatti le prestazioni di una \"hash table\" sono fortemente legate anche al cosiddetto fattore di carico (\"load factor\") calcolato come formula_7 e che dice quanta probabilit\u00e0 ha un nuovo elemento di collidere con uno gi\u00e0 presente nella tabella. Questa probabilit\u00e0, in realt\u00e0, \u00e8 pi\u00f9 alta di quanto si possa pensare, come dimostra il paradosso del compleanno. \u00c8 bene dunque mantenere il load factor il pi\u00f9 basso possibile (di solito un valore di 0.75 \u00e8 quello ottimale) per ridurre al minimo il numero di collisioni. Ci\u00f2 pu\u00f2 essere fatto, ad esempio, ridimensionando l'array ogni volta che si supera il \"load factor\" desiderato.\nGestione delle collisioni.\nDi seguito vengono riportati i metodi pi\u00f9 diffusi per la gestione delle collisioni.\nOpen Hash.\nNell'indirizzamento aperto, tutti gli elementi sono memorizzati nella tavola hash stessa; ovvero ogni cella della tavola contiene un elemento dell'insieme dinamico o la costante NULL. Quando cerchiamo un elemento, esaminiamo sistematicamente le celle della tavola finch\u00e9 non troviamo l'elemento desiderato o finch\u00e9 non ci accorgiamo che l'elemento non si trova nella tavola.\nDiversamente dal concatenamento, non ci sono liste n\u00e9 elementi memorizzati all'esterno della tavola. Quindi nell'indirizzamento aperto, la tavola hash pu\u00f2 \"riempirsi\" al punto tale che non possono essere effettuati altri inserimenti.\nIl vantaggio dell'indirizzamento aperto sta nel fatto che esclude completamente i puntatori, \"calcoliamo\" la sequenza delle celle da esaminare (ispezione).\nUn concetto importante al riguardo \u00e8 il cosiddetto hashing uniforme. Rappresenta l'hashing ideale, ovvero ogni cella della tabella ha la stessa probabilit\u00e0 di contenere un dato elemento. \nEsistono diverse tecniche di ispezione, le tre tecniche pi\u00f9 comunemente utilizzate sono: ispezione lineare, ispezione quadratica e doppio hashing. Tuttavia, nessuna di queste tecniche soddisfa l'ipotesi di hashing uniforme, in quanto nessuna di esse \u00e8 in grado di generare pi\u00f9 di formula_8 sequenze di ispezione differenti (anzich\u00e9 formula_9, come richiede l'hashing uniforme).\nTecniche comunemente utilizzate di ispezione.\nIspezione lineare.\nformula_10\nQuando si incontra una collisione non si fa altro che utilizzare l'indice successivo a quello che collide, sino a che non si trovi una casella libera.\nIspezione quadratica.\nformula_11\nQuando si incontra una collisione non si fa altro che utilizzare l'indice che collide elevato al quadrato con normalizzazione rispetto alla grandezza della tabella dell'indice ottenuto, sino a che non si trovi una casella libera.\nDoppio Hashing.\nformula_12 dove, per esempio possiamo porre formula_13 e formula_14.\nSe facendo l'hash di una chiave si incontra una collisione, allora si somma all'indice ottenuto il risultato di una nuova funzione hash (generalmente diversa dalla prima e che ha come parametro l'indice ottenuto precedentemente), e si tenta l'inserimento nel nuovo indice cos\u00ec ottenuto, riapplicando la seconda funzione sino a che non si trovi una casella libera.\nHashing statico.\nNell'hashing statico si utilizza il concetto di bucket, che \u00e8 l'insieme di pagine contenenti le etichette dei record di dati. \nSe una pagina bucket primaria \u00e8 piena, viene creata una pagina di overflow. Per cercare l'etichetta corrispondente alla chiave formula_15 (formula_16 numero di bucket) si utilizza la seguente formula di hash\nformula_17 a cui appartiene l'etichetta. \nLa funzione di hash formula_18 agisce sul campo della chiave di ricerca del record formula_19 e deve distribuire i valori su formula_20 (formula_21 bucket). Le prestazioni della ricerca dipendono molto dalla funzione formula_18.\nLe pagine di bucket primarie, nell'hashing statico, sono allocate consecutivamente. Questo pu\u00f2 portare ad avere il problema di lunghe catene di overflow che degradano le prestazioni dato che non abbiamo pagine contigue.\nEsempio di funzione hash.\nformula_23 (con formula_24 e formula_25 costanti)\nHashing estendibile.\nSostanzialmente \u00e8 un miglioramento dell'hashing statico, perch\u00e9 oltre ad inserire bucket di overflow permette di raddoppiare il numero di bucket e di riorganizzare le etichette. \nL'unico problema sta nella riorganizzazione delle etichette, dato che questa operazione \u00e8 costosa in termini di tempo. Esistono due soluzioni. La prima (hashing estendibile) gestisce una directory di puntatori ai bucket primari, la seconda (hashing lineare) permette di risolvere il problema senza l'utilizzo delle directory ma con una famiglia di funzioni hash. \nNell'hashing estendibile si parla di profondit\u00e0 di directory e si intende il numero minimo di bit che permette di rappresentare il numero di elementi contenuti nella directory.\nHashing lineare.\nL'hashing lineare, come accennato nel paragrafo precedente, permette di risolvere il problema delle lunghe catene di overflow senza l'utilizzo delle directory. \nL'idea di base \u00e8 quella di utilizzare una famiglia di funzioni hash formula_26 dove formula_27 ha un range che \u00e8 la met\u00e0 di quello di formula_28. Questo vuol dire che il range di formula_29 \u00e8 formula_30 \nEsempio.\nSe formula_31 allora il numero minimo di bit per la rappresentazione del numero \u00e8 5. Quindi formula_32 cio\u00e8 formula_33\nLa prossima funzione formula_34 avr\u00e0 range formula_35 e potr\u00e0 rappresentare i bucket da 0 a 63. La funzione di hash sar\u00e0 come segue formula_36\nBilanciamento spazio/tempo.\nIn base alla grandezza dell'array in cui avviene la ricerca e la memorizzazione delle informazioni, si ha una tabella della complessit\u00e0 computazionale del tempo necessario alla ricerca stessa. A maggiore spazio disponibile, corrisponder\u00e0 un minor tempo necessario nel caso peggiore.\nAd formula_37 corrisponde il numero di elementi presenti nell'array, ad formula_38 il numero di posti disponibili mentre formula_39 \u00e8 il fattore di carico.\nAnalisi del costo di scansione.\nIl numero di passi da effettuare per una scansione completa della tabella \u00e8 data nel caso medio da:\ndove \u03b1 \u00e8 il fattore di carico."}
{"id": "77921", "revid": "45511262", "url": "https://it.wikipedia.org/wiki?curid=77921", "title": "Funzioni di Bessel", "text": ""}
{"id": "77925", "revid": "1543377", "url": "https://it.wikipedia.org/wiki?curid=77925", "title": "Cygnus X-1", "text": "Cygnus\u00a0X-1 (abbreviato in Cyg\u00a0X-1) \u00e8 una nota sorgente di raggi X osservabile nella costellazione del Cigno. Scoperta in seguito a una campagna osservativa nel 1964, \u00e8 una delle sorgenti di raggi X pi\u00f9 intense rilevabili dalla Terra, con un picco di densit\u00e0 di flusso pari a (). La sorgente \u00e8 un oggetto compatto, molto probabilmente un buco nero, la cui massa, secondo le stime pi\u00f9 recenti, ammonterebbe a 14,8 volte quella del Sole (M\u2299).\nCygnus X-1 fa parte di una binaria a raggi X di grande massa formata, oltre che dall'oggetto compatto, da una supergigante blu variabile (catalogata come HDE\u00a0226868); la stella e l'oggetto compatto orbitano attorno al baricentro del sistema ogni 5,6 giorni, con una separazione media di 0,2 UA. Il vento emesso dalla stella spiraleggia attorno al buco nero alimentando un disco di accrescimento dalle cui regioni pi\u00f9 interne, scaldate a temperature di milioni di kelvin, si origina l'emissione di raggi X osservata. Perpendicolarmente al disco si dipartono due getti relativistici, che espellono nello spazio interstellare una parte della materia che va ad affluire verso il buco nero.\nCygnus\u00a0X-1 avrebbe un'et\u00e0 di circa 5 milioni di anni e si sarebbe formata a partire da una stella massiccia di 40 M\u2299, che avrebbe perso gran parte della propria materia attraverso il vento stellare. Secondo i modelli pi\u00f9 accreditati, il nucleo della stella, al termine della fase di fusione del silicio, sarebbe collassato direttamente in un buco nero, senza determinare l'esplosione dell'astro in supernova: infatti, qualora ci\u00f2 fosse accaduto, la forza rilasciata dall'esplosione avrebbe determinato l'espulsione del residuo compatto e, quindi, la disgregazione del sistema.\nIl sistema appartiene con probabilit\u00e0 all'associazione OB Cygnus\u00a0OB3, un'associazione stellare che dista circa 6070 anni luce dal sistema solare.\nCygnus\u00a0X-1 \u00e8 stata l'oggetto nel 1974 di una scommessa scherzosa tra i fisici Stephen Hawking e Kip Thorne, nella quale Hawking scommise che la sorgente non fosse originata da un buco nero. Il fisico britannico decise per\u00f2 di arrendersi quando, a partire dal 1990, i dati osservativi rinforzarono l'ipotesi dell'esistenza del buco nero, oggi in larga parte confermata.\nScoperta e osservazione.\nOsservare l'emissione di raggi X da parte dei corpi celesti permette agli astronomi di studiare i fenomeni che coinvolgono i gas riscaldati a temperature dell'ordine dei milioni di kelvin; tuttavia, dal momento che la radiazione X \u00e8 bloccata dall'atmosfera terrestre, l'osservazione a queste lunghezze d'onda \u00e8 possibile soltanto tramite strumenti lanciati a quote alle quali la radiazione X non \u00e8 ancora assorbita. Cygnus\u00a0X-1 fu infatti scoperta nel 1964 nell'ambito di una campagna osservativa mirata ad analizzare le sorgenti X e condotta tramite dei contatori Geiger collocati su una serie di razzi lanciati in volo suborbitale. I rilevatori erano impostati per rilevare l'emissione X alle lunghezze d'onda di 0,1-1,5 nm in una porzione di cielo estesa per 8,4\u00b0; gli strumenti riuscirono comunque ad analizzare tutto il cielo man mano che i razzi ruotavano sul proprio asse, producendo una mappa di scansioni ravvicinate fra loro.\nAttraverso questa indagine furono scoperte otto sorgenti, tra cui Cygnus X-1, che inizialmente fu denominata Cygnus\u00a0XR-1; quest'ultima \u00e8 stata individuata alle coordinate 19h53m di ascensione retta e 34,6\u00b0 di declinazione. La sorgente X non sembrava associata ad alcuna controparte radio o ottica particolarmente brillante che fosse localizzata a tali coordinate.\nVista la necessit\u00e0 di studi sul lungo periodo, Riccardo Giacconi ed Herb Gursky proposero nel 1963 di lanciare in orbita un satellite in grado di studiare le sorgenti X. La NASA accolse la proposta lanciando nel 1970 il satellite Uhuru, che individu\u00f2 altre 300 sorgenti X. Le osservazioni condotte dal satellite permisero di scoprire che Cygnus\u00a0X-1 possedeva delle fluttuazioni nell'intensit\u00e0 dei raggi X, che si verificano diverse volte al secondo; questa peculiarit\u00e0 fu spiegata assumendo che l'energia venisse generata in una regione di spazio relativamente piccola, stimata in 105 km (equivalente alla distanza percorsa dalla luce in 0,3 secondi).\nNell'aprile-maggio del 1971, Luc Braes e George K. Miley dell'Osservatorio di Leida e, indipendentemente, Robert M. Hjellming e Campbell Wade del National Radio Astronomy Observatory, individuarono delle emissioni nelle onde radio provenienti da Cygnus\u00a0X-1, notando che coincidevano con una stella di magnitudine 9 denominata AGK2\u00a0+35 1910 (catalogata anche come HDE\u00a0226868), visibile a circa mezzo grado di distanza da , una stella di quarta magnitudine. Si tratta di una stella supergigante la cui temperatura superficiale non era in grado di spiegare, da sola, l'emissione di raggi X di Cygnus X-1; pertanto \u00e8 stata ipotizzata la presenza di un compagno in grado di riscaldare i gas fino ai milioni di kelvin necessari per produrre l'intensa radiazione X osservata.\nL'effettiva scoperta di quest'oggetto ipotetico fu annunciata nel 1971 da Louise Webster e Paul Murdin del Royal Greenwich Observatory, e, indipendentemente, da Charles Thomas Bolton del David Dunlap Observatory dell'Universit\u00e0 di Toronto, i quali misurarono l'effetto Doppler dello spettro di HDE\u00a0226868. Sulla base dell'elevato valore della massa dedotto per il compagno, gli astronomi ipotizzarono che potesse trattarsi di un buco nero, dal momento che la stella di neutroni pi\u00f9 massiccia teoricamente possibile non pu\u00f2 superare una massa pari a tre volte quella del Sole.\nLe osservazioni successive hanno rinforzato quest'ipotesi, tant'\u00e8 che gi\u00e0 dalla fine del 1973 la comunit\u00e0 astronomica ritiene elevata la probabilit\u00e0 che Cygnus X-1 sia un buco nero. Misure pi\u00f9 precise hanno inoltre mostrato delle variazioni nell'emissione X che si estrinsecano nell'arco di un millisecondo, accompagnate da improvvisi flash della durata di circa 0,3 secondi, imputate alle turbolenze caratteristiche dei dischi di accrescimento che circondano i buchi neri.\nCygnus\u00a0X-1 \u00e8 stata poi ampiamente studiata tramite strumenti sia da terra sia nello spazio, che hanno mostrato delle somiglianze tra l'emissione delle binarie a raggi X e quella delle galassie attive, suggerendo un comune meccanismo di liberazione dell'energia che coinvolge un buco nero, un disco di accrescimento e i getti relativistici associati. Per tali motivi lo studio delle binarie a raggi X pu\u00f2 permettere una maggiore comprensione dei fenomeni che caratterizzano le galassie attive. Inoltre, per via dell'emissione radio, Cygnus\u00a0X-1 \u00e8 annoverata tra i microquasar, oggetti simili ai quasar ma di dimensioni notevolmente inferiori.\nMoti spaziali e ambiente galattico.\nDistante dal sistema solare 1860\u00a0\u00b1\u00a0120 pc (~6070 a.l.), il sistema HDE\u00a0226868/Cygnus\u00a0X-1 possiede un moto spaziale simile a quello dell'associazione OB denominata Cygnus\u00a0OB3, il che indicherebbe che il sistema e l'associazione si sarebbero formati nello stesso luogo e pressappoco nello stesso periodo, circa 5\u00a0\u00b1\u00a01,5 milioni di anni or sono. Il moto del sistema rispetto a Cygnus\u00a0OB3 \u00e8 pari a 9\u00a0\u00b1\u00a03 km/s, un valore tipico indicativo dei moti casuali che avvengono all'interno delle associazioni stellari. HDE\u00a0226868 dista circa 60 parsec dal centro dell'associazione.\nLa regione galattica in cui si trovano Cygnus X-1 e l'associazione Cygnus\u00a0OB3 \u00e8 una delle pi\u00f9 studiate del cielo, a causa della presenza lungo la sua linea di vista di un esteso sistema di nubi molecolari giganti in cui hanno luogo importanti processi di formazione stellare, probabilmente fra i pi\u00f9 attivi di tutta la Galassia. Alla regione di Cygnus X appartengono diversi oggetti notevoli, come l'estesa nebulosa IC 1318 e un gran numero di associazioni\u00a0OB, fra le quali spicca Cygnus OB2, una delle pi\u00f9 massicce conosciute e famosa per ospitare la stella supermassiccia Cygnus\u00a0OB2-12. Cygnus\u00a0OB3 si trova tuttavia a una distanza leggermente superiore rispetto alla maggior parte dei complessi molecolari del Cigno, cos\u00ec da trovarsi sul tratto iniziale del Braccio di Orione, appena dopo la sua diramazione dal Braccio del Sagittario.\nCon una distanza stimata mediamente attorno ai 2000\u00a0parsec, Cygnus OB3 si accompagna ad altre due associazioni OB: una, situata a una distanza angolare minore e probabilmente fisicamente pi\u00f9 vicina ad essa, \u00e8 Cygnus\u00a0OB8, mentre nella direzione opposta si trova il complesso di Vulpecula\u00a0OB1, circondato dalla regione H II Sh2-86 e da una superbolla in espansione. Secondo alcuni studi, l'origine del Braccio di Orione andrebbe ricercata proprio nei pressi di Vulpecula\u00a0OB1, in particolare in corrispondenza della sorgente di radiazione infrarossa IRAS\u00a019410+2336. Contrapposta a questa teoria vi \u00e8 quella secondo cui il punto di origine del Braccio di Orione sia da ricercarsi a una distanza maggiore, fino a 5500\u00a0parsec, dove si trova il sistema nebuloso di W51, indicato come possibile punto di biforcazione in base a studi sulla parallasse.\nA circa 2700\u00a0parsec, dunque a una distanza forse un po' superiore rispetto a Cygnus OB3, si troverebbe la Nebulosa Tulipano (Sh2-101), che dalla prospettiva terrestre \u00e8 visibile proprio in prossimit\u00e0 di Cygnus\u00a0X-1; si tratta di una grande nebulosa ionizzata probabilmente dalla radiazione della gigante blu HD\u00a0227018 e ospitante alcuni fenomeni di formazione stellare, data la presenza al suo interno di quattro sorgenti infrarosse identificate dall'IRAS.\nIn corrispondenza di Cygnus\u00a0OB3, ma a una latitudine galattica pi\u00f9 elevata, si trova infine l'ammasso aperto NGC 6819, uno dei pi\u00f9 antichi conosciuti, con un'et\u00e0 stimata attorno ai 2,5 miliardi di anni. Si tratta di un ammasso molto concentrato, sopravvissuto alla progressiva disgregazione cui va incontro la quasi totalit\u00e0 degli ammassi aperti nel giro di qualche centinaio di milioni di anni; al suo interno sono state osservate delle \"blue stragglers\", oggetti di frequente riscontro in ambienti ad elevata densit\u00e0 stellare.\nIl sistema.\nHDE\u00a0226868 e Cygnus\u00a0X-1 formano un sistema binario le cui componenti orbitano attorno al comune centro di massa ogni 5,599829\u00a0\u00b1\u00a00,000016 giorni. Dal momento che le componenti non vanno incontro a reciproche eclissi, si deduce che il piano orbitale non sia parallelo alla linea di vista terrestre; tuttavia, l'esatto valore dell'inclinazione orbitale \u00e8 incerto, con stime che variano tra 27\u00b0 e 65\u00b0. Uno studio del 2007 riporta un valore stimato di 48,0\u00a0\u00b1\u00a06,8\u00b0, da cui \u00e8 stato derivato un semiasse maggiore di circa 0,2 unit\u00e0 astronomiche (UA), approssimativamente il doppio del raggio della supergigante. Il valore dell'eccentricit\u00e0 orbitale \u00e8 stimato in 0,0018\u00a0\u00b1\u00a00,002, che corrisponde ad un'orbita quasi perfettamente circolare.\nL'oggetto compatto.\nVi sono incertezze riguardo alla massa dell'oggetto compatto. Le stime, stando ai modelli sull'evoluzione stellare, sono comprese entro un intervallo piuttosto ampio, che va da 10 a 25\u00a0masse solari (M\u2299); le misurazioni delle periodicit\u00e0 nell'emissione X hanno comunque permesso di ottenere un valore pi\u00f9 preciso, pari a 14,8\u00a0\u00b1\u00a01 M\u2299. In ogni caso, un valore cos\u00ec grande induce a ritenere che possa trattarsi di un buco nero, una regione di spazio nella quale il campo gravitazionale \u00e8 cos\u00ec intenso da intrappolare la radiazione elettromagnetica. Il confine di questa regione \u00e8 detto orizzonte degli eventi e possiede un raggio, il raggio di Schwarzschild, pari a 26\u00a0km.\nLe prime evidenze dell'orizzonte degli eventi risalgono alle osservazioni nell'ultravioletto condotte nel 1992 tramite l\"High Speed Photometer\" del telescopio spaziale Hubble, quando furono osservati dei caratteristici lampi di radiazione emessi dalla materia in precipitazione verso il buco nero. Infatti, mentre spiraleggia verso il buco nero, la materia emette radiazione elettromagnetica in una serie di impulsi, i quali subiscono un redshift gravitazionale quando si allontanano dall'oggetto compatto; nel momento in cui la materia oltrepassa l'orizzonte degli eventi questo non si verifica pi\u00f9. L'osservazione di due fenomeni di questo genere costituisce un importante indizio che Cygnus X-1 sia un buco nero.\nSebbene le analisi dei dati ottenuti dal \"Chandra X-ray Observatory\" nei primi anni duemila suggerissero che il buco nero di Cygnus\u00a0X-1 non ruotasse in maniera significativa sul proprio asse, i dati resi noti nel 2011 hanno invece indicato che l'oggetto ruoti molto rapidamente, all'incirca 790 volte al secondo.\nFormazione.\nLa stella pi\u00f9 massiccia individuata nell'associazione Cygnus\u00a0OB3 possiede una massa 40 volte quella del Sole; dal momento che le stelle pi\u00f9 massicce evolvono molto pi\u00f9 rapidamente rispetto ad astri di massa inferiore, \u00e8 lecito ritenere che la stella progenitrice di Cygnus\u00a0X-1 avesse pi\u00f9 di 40 M\u2299. A partire dalla massa attualmente stimata per il buco nero, si ritiene che la stella progenitrice abbia perso oltre 30 M\u2299 della sua massa originaria, in parte trasferendola ad HDE\u00a0226868, il resto disperdendola attraverso un forte vento stellare. Una prova dell'avvenuto trasferimento di massa \u00e8 data dalle elevate percentuali di elio riscontrate nell'atmosfera esterna di HDE\u00a0226868. \u00c8 probabile inoltre che la stella progenitrice si sia evoluta in una stella di Wolf-Rayet, una tipologia stellare caratterizzata da elevati tassi di perdita di massa.\nDopo la fase di Wolf-Rayet, si ritiene che la stella sia collassata direttamente in un buco nero senza passare per l'esplosione in supernova, o, al massimo, determinando un'esplosione molto modesta. Questo \u00e8 stato dedotto dal fatto che l'oggetto compatto \u00e8 ancora legato alla stella compagna: infatti, come confermano le osservazioni di oggetti simili, l'esplosione avrebbe determinato l'espulsione del residuo compatto e la conseguente disgregazione del sistema.\nEmissione di raggi X dal disco di accrescimento.\nAttorno all'oggetto compatto orbita un sottile disco di accrescimento, la cui materia \u00e8 intensamente riscaldata dall'attrito che si sviluppa tra il gas ionizzato in rapido movimento delle regioni centrali e quello pi\u00f9 lento delle regioni periferiche. Pertanto \u00e8 possibile suddividere il disco in due parti: una regione interna, contenente gas altamente ionizzato e plasma, e una regione esterna costituita da gas meno ionizzato che si estende per circa 500 volte il raggio di Schwarzschild del buco nero, circa 15000\u00a0km.\nNonostante le elevate irregolarit\u00e0 e variabilit\u00e0, Cygnus\u00a0X-1 \u00e8 ritenuta la sorgente costante di raggi X duri (con un'energia che va da 30 ad alcune centinaia di keV) pi\u00f9 brillante del cielo. I raggi X si originano come radiazione di frenamento (bremsstrahlung) termica prodotta dagli elettroni accelerati all'interno del gas, che si trova a temperature di diversi milioni di K. La radiazione \u00e8 emessa dalle regioni interne del disco inizialmente come fotoni a pi\u00f9 bassa energia, i quali acquistano energia sia interagendo con gli elettroni accelerati a velocit\u00e0 relativistiche (effetto Compton inverso) contenuti all'interno di una corona quasi trasparente che circonda e avvolge il disco, sia in seguito a un'ulteriore riflessione dalla superficie del disco. Un'ipotesi alternativa suggerisce che i raggi X siano soggetti all'effetto Compton alla base dei getti relativistici anzich\u00e9 nella corona del disco.\nL'emissione X varia secondo un pattern in un certo modo ripetitivo denominato oscillazioni quasi periodiche (QPO, acronimo dell'inglese \"quasi-periodic oscillations\"). Sembra che sia la massa dell'oggetto compatto a determinare la distanza alla quale il plasma circostante inizia ad emettere radiazione con simili oscillazioni, con una proporzionalit\u00e0 diretta tra la distanza e la massa: infatti, al decrescere della massa corrisponde una diminuzione della distanza. Questo fenomeno \u00e8 stato sfruttato per stimare la massa di Cygnus\u00a0X-1, fornendo inoltre un controllo incrociato con altre stime di tale parametro.\nNon sono state riscontrate delle pulsazioni con un periodo stabile, tipiche invece delle stelle di neutroni, dal cui campo magnetico sono originate. Infatti, per il teorema dell'essenzialit\u00e0, i buchi neri non possiedono poli magnetici; un caso emblematico \u00e8 a tal proposito la binaria a raggi X V 0332+53, ritenuta ospitare un possibile buco nero finch\u00e9 non furono scoperte queste pulsazioni stabili. Cygnus\u00a0X-1 non ha inoltre mai mostrato delle esplosioni di raggi X simili a quelle osservate nelle stelle di neutroni; la sorgente anzi varia in maniera imprevedibile tra due stati di emissione. Nello stato pi\u00f9 frequente si ha l'emissione di raggi X duri, a pi\u00f9 alta energia, mentre nello stato meno comune e pi\u00f9 variabile si ha l'emissione di raggi X molli, meno energetici dei raggi X duri. Si ritiene che il primo stato, quello dei raggi X duri, si origini in una corona che circonda la regione interna del disco di accrescimento, mentre il secondo stato si verificherebbe quando la materia del disco si avvicina all'oggetto compatto (possibilmente pi\u00f9 vicino di 150\u00a0km), andando incontro ad un raffreddamento o all'espulsione della corona. Nel momento in cui si genera una nuova corona, Cygnus\u00a0X-1 opera una nuova transizione verso l'emissione di raggi X duri.\nIl flusso di radiazione X varia periodicamente ogni 5,6 giorni, specialmente durante la congiunzione superiore, la fase dell'orbita in cui i due oggetti orbitanti appaiono pi\u00f9 vicini e l'oggetto compatto si presenta pi\u00f9 distante lungo la linea di vista; questo indica che le emissioni sono in parte bloccate da materia circumstellare, che potrebbe essere il vento prodotto da HDE\u00a0226868. Vi \u00e8 inoltre un'altra periodicit\u00e0 pari a 300 giorni, imputata al moto di precessione del disco.\nGetti relativistici.\nMan mano che spiraleggia verso l'oggetto compatto, la materia perde energia potenziale gravitazionale, una parte della quale viene dissipata attraverso dei getti relativistici, flussi di materia accelerata a velocit\u00e0 relativistiche (ovvero a frazioni significative della velocit\u00e0 della luce) disposti perpendicolarmente al disco. I getti consentono al disco di disperdere l'eccesso sia di energia gravitazionale sia di momento angolare e potrebbero essere vincolati dal campo magnetico generato dai gas che circondano l'oggetto compatto.\nI getti possiedono una potenza media di 9\u00a0\u00b1\u00a05\u00d71029 W, oltre mille volte la potenza emessa dal Sole; nonostante ci\u00f2, i getti di Cygnus\u00a0X-1 sono considerati dei \"radiatori inefficienti\", dal momento che emettono nello spettro elettromagnetico soltanto una piccola parte della loro energia, apparendo di conseguenza \"scuri\". L'inclinazione stimata dei getti rispetto alla linea di vista \u00e8 di 30\u00b0 e si suppone siano soggetti al moto di precessione. Uno dei getti collide con una regione relativamente densa del mezzo interstellare, formando un anello energetico osservabile nelle onde radio e nel visibile, nel quale appare come una tenue nebulosit\u00e0. Nessuna struttura analoga \u00e8 stata osservata nella direzione opposta, dal momento che la densit\u00e0 del mezzo interstellare di quella regione \u00e8 inferiore.\nNel 2006 Cygnus\u00a0X-1 \u00e8 diventato il primo buco nero del quale \u00e8 stata individuata l'emissione anche nella banda pi\u00f9 energetica (circa 100 GeV) dei raggi \u03b3. L'emissione \u00e8 stata osservata in corrispondenza di un flash di raggi X duri, suggerendo un legame tra i due eventi: infatti, il flash di raggi X potrebbe esser stato prodotto alla base del getto, mentre i raggi \u03b3 si originerebbero nel punto in cui il getto interagisce col vento di HDE\u00a0226868.\nLa supergigante blu: HDE\u00a0226868.\nLa componente stellare della binaria a raggi X \u00e8 HDE\u00a0226868, una supergigante blu di classe spettrale O9,7\u00a0Iab, proprio al limite tra la classe O e la classe B. Possiede una temperatura superficiale stimata di 31000 K, una massa stimata tra 20 e 40 M\u2299, un raggio equivalente a 15-17 R\u2299 e una luminosit\u00e0 circa 300\u00a0000\u2013400\u00a0000 volte quella del Sole.\nLa superficie della stella \u00e8 sottoposta a una distorsione mareale prodotta dalla gravit\u00e0 dell'oggetto compagno, che le conferisce un aspetto a goccia ulteriormente deformato dalla rotazione della stella. Questa deformazione fa s\u00ec che la luminosit\u00e0 ottica della stella vari di 0,06 magnitudini ogni 5,6 giorni, che corrispondono al periodo dell'orbita, con la magnitudine minima raggiunta quando il sistema si presenta allineato alla linea di vista. Il pattern ellissoidale della variazione luminosa deriva dall'oscuramento al bordo e dall'oscuramento gravitazionale della superficie stellare.\nConfrontando lo spettro di HDE\u00a0226868 con quello di una stella simile, come Alnilam (), si nota una particolare abbondanza di elio e una carenza di carbonio nell'atmosfera. Inoltre, le linee spettrali della stella nell'ultravioletto e nella banda H-\u03b1 mostrano dei profili analoghi a quelli dello spettro di P Cygni, il che indica che la stella \u00e8 circondata da un involucro gassoso, che si allontana dalla stella alla velocit\u00e0 di circa 1500\u00a0km/s.\nSi ritiene che HDE\u00a0226868, similmente ad altre stelle del medesimo tipo spettrale, perda una parte considerevole della propria massa attraverso il vento stellare, ad un tasso stimato di 2,5 \u00d710\u22126 M\u2299 all'anno, equivalente a una massa solare di materia persa ogni 400\u00a0000 anni. L'influenza gravitazionale dell'oggetto compatto sembra modellare in maniera importante la geometria del vento stellare, producendo una struttura focalizzata piuttosto che una geometria sferica; inoltre, i raggi X emessi dalla regione circostante l'oggetto compatto riscaldano e ionizzano il vento stellare. Man mano che l'oggetto si sposta durante la sua orbita attraverso diverse regioni del vento stellare, variano sia l'emissione UV e radio, sia la stessa emissione X.\nIl lobo di Roche di una stella definisce la regione di spazio attorno alla stella nella quale il materiale orbitante rimane gravitazionalmente legato ad essa; la materia che passa oltre questo limite ricade verso il compagno. Si ritiene che, nel caso di HDE\u00a0226868, la superficie sia prossima al lobo di Roche ma non lo superi, motivo per il quale essa non viene strappata via dall'oggetto compatto; tuttavia quest'ultimo riesce a catturare gran parte del vento stellare, quando questo supera il lobo di Roche.\nI gas e le polveri interstellari che si interpongono tra il Sole ed HDE\u00a0226868 ne determinano una riduzione nella magnitudine apparente ed un arrossamento del colore (le lunghezze d'onda prossime al rosso riescono a penetrare meglio le polveri del mezzo interstellare). Il valore stimato dell'estinzione operata dal mezzo interstellare (AV) \u00e8 pari a 3,3 magnitudini; di conseguenza se non vi fossero le polveri la stella apparirebbe di quinta magnitudine, risultando visibile anche ad occhio nudo in un cielo perfettamente buio.\nLa scommessa tra Stephen Hawking e Kip Thorne.\nNel 1975 Cygnus\u00a0X-1 \u00e8 stata l'oggetto di una scommessa tra due famosi fisici, Stephen Hawking e Kip Thorne, nella quale Hawking punt\u00f2 sulla non esistenza dei buchi neri. Nel suo libro del 1988 \"Dal big bang ai buchi neri. Breve storia del tempo\" (\"A Brief History of Time\") Hawking descrive tale scommessa come una sorta di \"polizza assicurativa\":\nSuccessivamente, come riportato nell'edizione celebrativa del decimo anniversario della pubblicazione di \"Breve storia del tempo\", Hawking si arrese (\"per l'oltraggio dell'emancipata moglie di Kip\") in seguito alle scoperte che rendevano ormai certa la presenza del buco nero in Cygnus X-1. Nel suo libro \"Black Holes and Time Warps\", Thorne riport\u00f2 la reazione di Hawking: mentre Thorne si trovava in Russia, Hawking irruppe nel suo ufficio, trov\u00f2 la scommessa incorniciata e la firm\u00f2.\nCuriosit\u00e0.\n\"Cygnus X-1 Book I: The Voyage\" e \"Cygnus X-1 Book II: Hemispheres\" sono due brani composti dal gruppo progressive rock canadese Rush, che compaiono rispettivamente negli album \"A Farewell to Kings\" ed \"Hemispheres\"."}
{"id": "77928", "revid": "6923", "url": "https://it.wikipedia.org/wiki?curid=77928", "title": "Massa solare", "text": "In astronomia, la massa solare (simbolo M\u2609) \u00e8 un'unit\u00e0 di misura, usata per esprimere la massa delle stelle e di oggetti pi\u00f9 grandi quali le galassie. Equivale alla massa del Sole, pari a circa due quintilioni di chilogrammi. Il suo valore convenzionale stabilito \u00e8:\nLa massa solare \u00e8 pari a circa volte la massa della Terra.\nIncertezze sulla costante gravitazionale rendono similarmente impreciso il calcolo della massa solare.\nUna massa solare equivale a:"}
{"id": "77929", "revid": "9", "url": "https://it.wikipedia.org/wiki?curid=77929", "title": "Cyg X-1", "text": ""}
{"id": "77930", "revid": "125803391", "url": "https://it.wikipedia.org/wiki?curid=77930", "title": "Avignone", "text": "Avignone (Avignon in francese, \"Avignoun\" in provenzale in grafia mistraliana, \"Avinhon\" in occitano in grafia classica), \u00e8 una citt\u00e0 della Francia meridionale, la prefettura del dipartimento di Vaucluse, di cui \u00e8 il capoluogo, nella regione amministrativa della Provenza-Alpi-Costa Azzurra. Si affaccia sulla riva sinistra del Rodano. I suoi abitanti si chiamano avignonesi (\"avignonnais\").\nOrigini del nome.\nIl nome della citt\u00e0 risale a circa il VI secolo a.C., quando si trovava nei territori dei Galli \"Cavari\" (\"Aouenion\"). Del nome esistono due interpretazioni: \"citt\u00e0 del vento violento\" o \"signore del fiume\". Altre fonti ne fanno rimontare l'origine al termine celtico \"mignon\" (palude costiera), preceduto dall'articolo.\nStoria.\nLa frequentazione umana nel sito della citt\u00e0 risale al periodo paleolitico. Un villaggio neolitico della \"cultura di Chassey\" nacque intorno al 3000 a.C. e si svilupp\u00f2 nel millennio successivo fino ad occupare una notevole estensione tra le pendici del \"Rocher des Doms\" e la riva del fiume.\nFu emporio foceo, con propria monetazione (con il nome di \"Aoye\"). Sotto i Romani con il nome di Avenio \u00e8 citata sotto Augusto tra le citt\u00e0 della Gallia e fu colonia latina sotto Claudio e ottenne la cittadinanza romana sotto Adriano. Nell'alto Medioevo fu cittadella avanzata dei Burgundi. Nel 1129 divenne comune indipendente, con governo presieduto dal vescovo. Alleata di Tolosa fu presa dal re Luigi VIII di Francia nel 1226, all'inizio della crociata albigese, e le mura furono distrutte. Le mura ricostruite furono ancora smantellate quando nel 1251 la citt\u00e0 entr\u00f2 a far parte dei domini del duca di Angi\u00f2. \nAvignone \u00e8 conosciuta come antica citt\u00e0 papale, a seguito della scelta di papa Giovanni XXII nel 1316 di farne la propria sede. Questo periodo \u00e8 meglio conosciuto col nome di \"cattivit\u00e0 avignonese\". In totale otto papi governarono sul seggio cittadino, dei quali due scismatici, risiedendo nel castello detto \"Palazzo dei Papi\" che fu progressivamente ampliato dai vari pontefici:\nDopo la partenza dei papi, la citt\u00e0 - che continu\u00f2, con il circostante Contado Venassino, a fare parte dello Stato della Chiesa - fu governata da un legato pontificio e poi da vice-legati. Come exclave straniera in Francia benefici\u00f2 di un notevole ruolo in campo commerciale e finanziario. Il 20 agosto 1372 ad Avignone venne firmato il famoso trattato di pace da Giovanna I di Napoli e Federico IV di Aragona e con l'assenso di Papa Gregorio XI che pose fine al conflitto dei Vespri siciliani.\nIl 12 settembre 1791, durante la rivoluzione francese, la citt\u00e0 vienne annessa alla Francia in seguito ad un referendum, annessione confermata nel 1797 dal Trattato di Tolentino. Nel XIX secolo divenne capoluogo di un dipartimento a vocazione prevalentemente agricola. Alla fine dello stesso secolo si ebbe una rinascita culturale provenzale che culmin\u00f2 con l'assegnazione a Fr\u00e9d\u00e9ric Mistral del Premio Nobel per la letteratura nel 1904.\nLa vocazione turistica si svilupp\u00f2 soprattutto dopo la creazione del festival teatrale nel 1948.\nMonumenti e luoghi d'interesse.\nLa citt\u00e0 \u00e8 circondata dalle mura difensive e le sue case antiche hanno grande fascino. Il Palazzo dei Papi e il ponte di Avignone (\"pont Saint-B\u00e9nezet\"), uno dei simboli della citt\u00e0, fanno parte dei Patrimoni mondiali dell'umanit\u00e0 dell'UNESCO.\nArchitetture civili.\nIl Palazzo dei Papi.\nIl Palazzo dei Papi fu contemporaneamente residenza papale, luogo di culto, fortezza e sede amministrativa.\nClemente V al suo arrivo ad Avignone si era insediato nel vasto Convento dei predicatori, sulle rive del fiume, mentre il suo successore Giovanni XXII, che era stato vescovo della citt\u00e0, si trasfer\u00ec nel suo vecchio palazzo episcopale, che fece ingrandire e ridecorare, aggiungendovi sul lato sud una sala di udienza. Trasform\u00f2 inoltre l'antica chiesa di Santo Stefano, sul fianco sinistro della cattedrale, in cappella pontificale. A partire dal 1334 Benedetto XII intraprese grandi lavori nel palazzo, incaricandone Pierre Poisson. Inizialmente fu costruita una grande torre a sud del vecchio palazzo episcopale e una nuova grande cappella pontificale su due livelli sovrapposti. Successivamente verso nord vennero costruite le ali degli appartamenti privati e la torre dello Studio. Contemporaneamente venivano progressivamente distrutte le altre ali del palazzo pi\u00f9 antico, sostituite da nuovi corpi di fabbrica, articolati ciascuno intorno ad un cortile: ad est gli ambienti ufficiali della corte, a ovest gli alloggi dei familiari, a sud i vasti appartamenti per gli ospiti. I lati sud e est furono fortificati da un possente bastione.\nClemente VI ingrand\u00ec ancora il palazzo: fu costruita la torre del Guardaroba che si addossava alla precedente torre del Papa e fu affidato l'incarico di costruire nuovi corpi di fabbrica verso sud e ovest a Jean de Louvres, originario della regione parigina, che realizz\u00f2 a partire dal 1345 l'ala meridionale, con la \"Grande Audience\" e la \"Grande Chapelle\", e l'ala ovest per alloggiare i principali dignitari della corte. A quest'epoca risale la maggior parte delle decorazioni del palazzo: il pittore Matteo Giovannetti e la sua bottega crearono i cicli di affreschi sui temi della grandezza della Chiesa e sui legami tra Roma e Avignone. Negli appartamenti privati del papa altri pittori non identificati realizzarono una decorazione naturalistica inedita, che rappresentava una foresta con le attivit\u00e0 di caccia e pesca.\nSotto Innocenzo VI furono costruite le torri di san Lorenzo e della Grazia e sotto Urbano V cre\u00f2 la \"galerie Roma\" nel giardino superiore.\nIl ponte di Avignone.\nIl ponte di Saint-B\u00e9nezet, secondo la leggenda, fu edificato da un giovane pastore di nome B\u00e9nezet per ordine divino. Dapprima il progetto non venne nemmeno considerato dal re cui il pastore aveva chiesto di poterlo costruire, ma infine il re propose di accettare la richiesta di B\u00e9nezet a patto che egli riuscisse a spostare un gigantesco masso. L'impresa ebbe buon frutto e il ponte fu edificato. Completato nel 1185 e pi\u00f9 volte ricostruito, ne restano oggi solo quattro arcate e una cappella per via di varie inondazioni. Dal ponte di Avignone prende il nome la tradizionale canzone per bambini \"Sur le pont d'Avignon\".\nArchitetture militari.\nMura.\nLa citt\u00e0 ebbe una nuova cinta fortificata a partire dal 1356, tuttora conservata con restauri di Eug\u00e8ne Viollet-le-Duc nel XIX secolo per la parte meridionale.\nCultura.\nLa scuola di Avignone.\nSi definisce con questa denominazione la pittura francese compresa tra gli inizi del XIV secolo e la fine del XV secolo, anche se alcuni critici la suddividono in due periodi distinti: il primo appartenente al Trecento e caratterizzato dalla presenza di artisti italiani; il secondo, relativo al secolo seguente, segnato dalle influenze prima dei Fiamminghi e poi nuovamente degli italiani. Gli artisti stranieri furono attratti dalla prosperit\u00e0 economica della Provenza e dalle iniziative della corte pontificia.\nIl primo periodo inizi\u00f2 con le decorazioni del Palazzo Papale volute da papa Giovanni XXII, sotto la guida di Pietro Massonier. I maggiori artefici dei lavori artistici furono Simone Martini e Matteo Giovannetti, il primo dal 1340 al 1344 si distinse per gli affreschi nella chiesa di Notre-Dame-des-Doms attraverso i quali il gusto per i pittoreschi accessori e la rappresentazione di donne e uomini vestiti dei pi\u00f9 ricchi broccati un\u00ec felicemente gli stili della scuola senese con il gusto Gotico , mentre il secondo, nel periodo che va dal 1344 al 1367 si mise in evidenza per gli eleganti affreschi nel Palazzo Papale, dalla Sala delle Udienze alla Camera del Guardaroba, ma anche per le opere alle cappelle di San Marziale e di San Giovanni.\nLa figura pi\u00f9 importante del secondo periodo fu Enguerrand Quarton (o Charonton), che si impose con pregevoli opere quali la \"Piet\u00e0 d'Avignone\" (1457), frutto di un connubio fra la scuola toscana e la sua cultura pittorica di origine.\nFestival d'Avignone.\nOgni anno in luglio, la citt\u00e0 accoglie il Festival d'Avignone, durante il quale numerosi attori di teatro, ballerini e cantanti vengono a tenere spettacoli. Il festival fu iniziato da Jean Vilar nel 1948 e costituisce oggi la pi\u00f9 importante manifestazione teatrale della Francia, comparabile in Europa al solo Festival di Edimburgo per numero di compagnie presenti e di spettatori. In origine si svolgeva nella prestigiosa Corte d'Onore del Palazzo dei Papi, ma presto gli spettacoli sono stati rappresentati anche in altri luoghi, per lo pi\u00f9 all'interno del centro storico di Avignone, ma anche lontani quanto la Certosa di Villenuve-lez-Avignon (nel dipartimento del Gard) e le cave di Boulbon (nel dipartimento delle Bocche del Rodano).\nA partire dalla fine degli anni sessanta si sono aggiunti al festival ufficiale (\"Festival In\") decine e quindi centinaia di altre rappresentazioni e spettacoli (\"Festival Off\"). Il festival si svolge nelle ultime tre settimane di luglio e durante questo periodo la citt\u00e0 viene totalmente trasformata e ogni luogo che possa ospitare almeno una trentina di persone viene utilizzato per qualche rappresentazione.\nCentro Internazionale dei Convegni.\nIl Centro Internazionale dei Convegni della citt\u00e0 di Avignone \u00e8 stato creato nel 1976, all'interno del monumentale Palazzo dei Papi, ed attualmente vi si svolgono numerose manifestazioni.\nAmministrazione.\nL'attuale sindaco di Avignone \u00e8 Cecile Helle (PS) dal 2014. Prima di lei, gli ultimi suoi predecessori sono stati:\nAvignone \u00e8 capoluogo del dipartimento di Vaucluse, della circoscrizione (\"arrondissement\") di Avignone e di quattro cantoni:\nInoltre Avignone \u00e8 la sede della Comunit\u00e0 di agglomerazione della Grande Avignone (\"Communaut\u00e9 d'agglom\u00e9ration du Grand Avignon\"), creata nel 2001 in sostituzione di una comunit\u00e0 di comuni che esisteva dal 1995. La comunit\u00e0 comprende dodici comuni (nel dipartimento di Vaucluse, nella regione di Provenza-Alpi-Costa Azzurra, oltre ad Avignone, i comuni di Caumont-sur-Durance, Jonquerettes, Mori\u00e8res-l\u00e8s-Avignon, Le Pontet, Saint-Saturnin-l\u00e8s-Avignon, Ved\u00e8ne e Velleron; nel dipartimento del Gard, nella regione amministrativa di Linguadoca-Rossiglione, i comuni di Les Angles, Rochefort-du-Gard, Saze e Villeneuve-l\u00e8s-Avignon).\nGemellaggi.\nAvignone \u00e8 gemellata con:"}
{"id": "77931", "revid": "124693353", "url": "https://it.wikipedia.org/wiki?curid=77931", "title": "Minidisc", "text": "Il Minidisc (MD) \u00e8 un supporto digitale magneto-ottico usato principalmente per la registrazione e riproduzione audio, lanciato ufficialmente da Sony nel 1992, la cui produzione \u00e8 terminata nella primavera del 2013.\nIl disco \u00e8 integrato in una custodia di plastica rigida di 7\u00d77 cm che lo protegge dagli urti, dai graffi e dalla polvere e pu\u00f2 contenere circa 145 MB di informazione digitale. Grazie all'algoritmo di compressione audio ATRAC di tipo lossy proprietario della Sony (analogo all'MP3) su di un Minidisc si possono memorizzare circa 74-80 minuti di audio (il doppio se la registrazione \u00e8 effettuata in mono). Sebbene sia stato pensato come il successore digitale della musicassetta (anche il DCC della Philips doveva essere il successore della musicassetta), il Minidisc non ha goduto di una vasta diffusione, soprattutto a causa del successo del compact disc come supporto e dell'MP3 come algoritmo di compressione audio.\nIl principale vantaggio del Minidisc rispetto ai supporti digitali precedenti \u00e8 che, collegato all'impianto di riproduzione (generalmente un lettore portatile che funziona anche da masterizzatore), \u00e8 totalmente riscrivibile. Pertanto questo conferisce al Minidisc una grande versatilit\u00e0, e si pensava che questa fosse la frontiera ultima della musica su dispositivo portatile, almeno fino all'avvento dei lettori MP3, che hanno una notevole capienza, combinata con una trasmissione file molto pi\u00f9 veloce, dato che non implica alcuna masterizzazione di disco. \nPer la stagione 1997-1998 \u00e8 stato main sponsor della Juventus.\nCompressione.\nL'audio registrato sul Minidisc viene compresso usando il codec ATRAC (Adaptive TRansform Acoustic Coding), mentre un normale CD contiene musica non compressa a 16-bit stereo in PCM lineare. ATRAC \u00e8 un tipo di compressione a perdita che utilizza la psicoacustica per escludere o modificare le frequenze presenti nella musica non compressa, ma che l'orecchio umano non riuscirebbe comunque a percepire. In questo modo, l'ascoltatore non dovrebbe trovare nessuna differenza tra l'audio compresso e quello originale. L'ultima versione del codec ATRAC \u00e8 \"ATRAC3plus\" il quale ha portato la compressione a livelli pi\u00f9 alti, raggiungendo per\u00f2 un inferiore livello di qualit\u00e0 acustica.\nAnti-skip.\nIl Minidisc ha il grande vantaggio di prevenire salti nella riproduzione, grazie alla lettura dei dati in una memoria di buffer ad alta velocit\u00e0 di accesso interposta tra il pick-up ottico ed il decoder ATRAC: il flusso di dati compressi provenienti dal pick-up a 1,4 megabit/secondo \u00e8 molto pi\u00f9 rapido di quello richiesto dal decoder a 0,3 Mb/s. I dati sono pertanto immagazzinati nella memoria da 1 Megabit e da qui trasferiti al decoder. Se il minidisc viene scosso, o subisce un urto la riproduzione continua normalmente, mentre il laser si riposiziona dove c'\u00e8 stato il salto e inizia di nuovo a leggere. Data la compressione dei dati, la memoria di buffer assicura una riproduzione praticamente continua in ogni situazione. Questo sistema permette all'apparecchio anche di consumare pochissimo le batterie, perch\u00e9 il motore si muove soltanto per brevi periodi.\nMDLP.\nNel 2000, Sony ha annunciato il MDLP (MiniDisc Long Play), che ha aggiunto nuove modalit\u00e0 di registrazione basate su una versione evoluta del codec ATRAC, ovvero l'ATRAC3. Oltre alla modalit\u00e0 standard (SP) il MDLP permette registrazioni in LP2 (una compressione doppia) e LP4 (compressione di 4 volte). In questo modo su un Minidisc da 80 minuti si possono registrare fino a 320 minuti di musica stereo.\nIl bitrate per la modalit\u00e0 SP mode \u00e8 di 292 kbit/s, e usa una codifica separata per i canali destro e sinistro. LP2 ha un bitrate di 132 kbit/s e anche questo usa una codifica separata dei due canali, mentre LP4, che ha un bitrate di 66 kbit/s usa una codifica detta a joint stereo, che riesce a sfruttare le similarit\u00e0 tra i due canali per ottenere una compressione su un canale unico. Durante la decodifica poi si ottiene di nuovo la separazione dei canali. La qualit\u00e0 dell'LP2 \u00e8 molto buona e quasi indistinguibile dall'SP. La compressione a LP4 pu\u00f2 portare a distorsioni del suono per alcune frequenze, ma si ha comunque un suono ricco e dinamico.\nLe tracce registrate in MDLP non possono essere lette dai vecchi lettori Minidisc, che interpreteranno il tutto come silenzio.\nNetMD.\nLa tecnologia NetMD ha permesso ai Minidisc di collegarsi, tramite USB, ai PC dotati di queste porte. In questo modo, oltre alle comuni operazioni di registrazioni, l'utente pu\u00f2 trasferire (in modo univoco da PC a MD) la sua musica preferita. Nella modalit\u00e0 LP4 la velocit\u00e0 arriva a 32x, permettendo il trasferimento di un CD da 80 minuti in pochi minuti.\nNetMD si avvale di un software chiamato SonicStage che permette il trasferimento di comuni CD, ma anche la conversioni di file musicali (mp3 e altro) per il successivo trasferimento. I brani trasferiti, grazie al collegamento con il servizio CDDB, vengono automaticamente titolati, in modo che l'utente pu\u00f2 sempre sapere il titolo della canzone che sta ascoltando.\nHi-MD.\nL'ultima innovazione per il Minidisc \u00e8 stata l'introduzione sul mercato, nel 2004, dei nuovi Hi-MD. I registratori Hi-MD utilizzano il codec ATRAC3plus e possono leggere e scrivere sia i normali Minidisc che i nuovi supporti Hi-MD che, utilizzando una nuova tecnologia di lettura/scrittura, hanno una capacit\u00e0 di 1GB (mentre i comuni Minidisc, formattati coi nuovi apparecchi hanno una capacit\u00e0 di 305 MB). \nOltre a immagazzinare musica, gli Hi-MD funzionano come periferiche di storage dati: una volta collegati a un PC dotato di porta USB, il PC li interpreter\u00e0 come dei veri e propri mini-harddisk esterni, permettendo all'utente di trasferire ogni tipo di dati.\nIl nuovo codec ATRAC3plus ha quattro possibilit\u00e0 di bitrate per la registrazione: 256 kbit/s, 64 kbit/s, 48 kbit/s e in pi\u00f9 il PCM Lineare (ovvero nessuna compressione).\nUna volta formattati secondo il nuovo codec, per\u00f2, i Minidisc ordinari non saranno letti dai vecchi apparecchi, che mostreranno solo una dicitura Hi-MD, senza per\u00f2 riuscire a riprodurre il disco.\nNel corso del 2004 la Sony ha osato di pi\u00f9: sono stati prodotti alcuni apparecchi che, oltre a registrare/riprodurre musica, hanno una fotocamera digitale incorporata. Quindi, il nuovo supporto Hi-MD pu\u00f2 anche funzionare come memoria per foto. Ma in seguito non \u00e8 stato mai prodotto un modello da banco o interno ad un PC, cosa che avrebbe reso la conservazione dei dati molto pi\u00f9 sicura rispetto ad un normale CD che non ha alcun tipo di protezione esterna.\nDal mese di marzo del 2013 sul catalogo di Sony non sono pi\u00f9 presenti i Mini Disc player in quanto il progetto \u00e8 stato abbandonato."}
{"id": "77932", "revid": "4", "url": "https://it.wikipedia.org/wiki?curid=77932", "title": "Fra Luca Pacioli", "text": ""}
{"id": "77933", "revid": "4", "url": "https://it.wikipedia.org/wiki?curid=77933", "title": "Fra Luca Bartolomeo de Pacioli", "text": ""}
{"id": "77936", "revid": "4", "url": "https://it.wikipedia.org/wiki?curid=77936", "title": "Luca Bartolomeo de Pacioli", "text": ""}
{"id": "77937", "revid": "287204", "url": "https://it.wikipedia.org/wiki?curid=77937", "title": "Codice INSEE", "text": "In Francia, i codici Insee o codici INSEE sono codici numerici o alfanumerici utilizzati nella designazione di persone fisiche, imprese, ed enti locali, e nella registrazione ed elaborazione dei dati che li riguardano. Sono assegnati dall' Institut national de la statistique et des \u00e9tudes \u00e9conomiques ( INSEE ), l'istituto francese di statistica, omologo dell'italiano ISTAT.\nCodice Ufficiale Geografico.\nIl Codice Ufficiale Geografico (COG - Code Officiel G\u00e9ographique) \u00e8 il riferimento numerico ufficiale assegnato dall'INSEE alle suddivisioni amministrative territoriali.\nAi comuni francesi \u00e8 assegnato un codice di cinque cifre: le prime due indicano il dipartimento, le ultime tre corrispondono alla posizione del comune nella lista in ordine alfabetico dei comuni di quel dipartimento.\nPer la Francia d'oltremare il codice assegnato \u00e8 composto di tre cifre per il territorio d'oltremare, e due per la localit\u00e0. Ad esempio, il codice di Papeete \u00e8 98735: 35 \u00b0 posto nella Polinesia francese (987).\nPer i paesi esteri, il codice inizia sempre con la sequenza numerica 99, seguita da un numero che denota il continente (1: Europa; 2: Asia, 3: Africa, 4: America, 5: Oceania). Il codice per l'Italia \u00e8 99127.\nTali codici rappresentano una semplificazione rispetto al codice cantonale completo e al codice comunale completo.\nIl codice cantonale completo, prevede:\nIl codice comunale completo prevede (separate da uno spazio):\nIdentificazione degli individui.\nIl Numero d'Iscrizione al Registro delle Persone Fisiche (\"Num\u00e9ro d'inscription au r\u00e9pertoire des personnes physiques\" abbreviato NIRPP o semplicemente NIR) \u00e8 il codice identificativo personale, analogo al codice fiscale italiano. Noto anche con il nome di \"numero di sicurezza sociale\".\nIl codice \u00e8 composto da quindici cifre, con il seguente significato:\nStoria del NIR.\nIl NIR fu creato da Ren\u00e9 Carmille tra l'aprile e l'agosto 1941. Il suo uso da parte del governo di Vichy fu finalizzato al perseguimento della politica razziale. La prima cifra, oggi usata per individuare il sesso (1 o 2, corrispondenti al sesso maschile e femminile), poteva allora essere anche 3 o 4 (uomini e donne di origine algerina), 5 o 6 (ebrei), 7 o 8 (stranieri), 9 o 0 (altri status differenti dai precedenti o non meglio definiti).\nTale classificazione \u00e8 stata abolita nel 1944.\nNel 1946 la gestione del NIR fu affidata all'INSEE. Tale istituzione \u00e8 anche responsabile del mantenimento del Registro Nazionale d'Identificazione delle Persone Fisiche (RNIPP - (R\"\u00e9pertoire National d'Identification des Personnes Physiques\"), che abbina al NIR le generalit\u00e0 del titolare.\nCondizioni di utilizzo del NIR.\nIl 21 marzo 1974 il quotidiano Le Monde pubblic\u00f2 un articolo (\"Une division de l'informatique est cr\u00e9\u00e9e \u00e0 la chancellerie: \"Safari\" ou la chasse aux Fran\u00e7ais\", di Philippe Boucher) che svelava l'esistenza del progetto SAFARI - \"Syst\u00e8me Automatis\u00e9 pour les Fichiers Administratifs et le R\u00e9pertoire des Individus\" (Sistema Automatizzato per gli Archivi Amministrativi e la Registrazione degli Individui). Il progetto comprendeva l'uso dei codici INSEE e NIR. Le informazioni provenivano da informatici del Ministero dell'Interno preoccupati per la salvaguardia delle libert\u00e0 individuali. La reazione dell'opinione pubblica spinse il governo guidato dal primo ministro Pierre Messmer ad approvare, il 6 gennaio 1978, la \"Loi \u00abInformatique et Libert\u00e9s\u00bb\" (Legge \u00abInformatica e Libert\u00e0\u00bb) e la costituzione della CNIL, Commissione Nazionale per l'informatica e le Libert\u00e0. L'utilizzo del NIR nell'elaborazione automatizzata delle informazioni \u00e8 stato da allora limitato e strettamente regolamentato.\nIdentificazione delle imprese.\nIl numero SIREN.\nIl numero SIREN viene attribuito alle imprese francesi al momento della loro immatricolazione. Il numero \u00e8 nazionale, immodificabile e dura per tutta la vita dell'impresa. Corrisponde al NIR delle persone fisiche.\n\u00c8 composto da nove cifre: le prime otto sono assegnate sequenzialmente, salvo che per gli organismi pubblici, che cominciano per \"1\" e \"2\", e la nona \u00e8 una chiave di controllo.\nPer esempio: 451 784 745\nIl numero SIRET.\nIl numero SIRET corrisponde all'identificativo di uno stabilimento di un'impresa. In effetti, un'impresa pu\u00f2 avere uno o pi\u00f9 stabilimenti (locazioni geografiche). Il SIREN associato a un NIC, \"Num\u00e9ro Interne de Classement\" (\"Numero interno di classificazione\"), composto da cinque cifre (le prime quattro sequenziali e la quinta \u00e8 una chiave di controllo), forma il numero SIRET.\nPer esempio: 451 784 745 00054 corrisponde al quinto stabilimento dell'impresa al paragrafo precedente.\nIl numero di TVA intracomunitario.\n\u00c8 stato creato il 1\u00ba gennaio 1993, per garantire gli scambi commerciali intracomunitari. Il numero TVA (Taxe sur la valeur ajout\u00e9e) corrisponde alla partita IVA italiana.\nPer la Francia, \u00e8 composto delle lettere \"FR\" con l'aggiunta di una chiave di due cifre attribuita dal centro delle imposte della zona di esercizio dell'impresa, e dal numero SIREN.\nPer esempio: FR74451784745.\nLa validit\u00e0 di questo identificativo, pu\u00f2 essere verificata presso il sito della commissione europea al relativo collegamento esterno sottostante.\nIdentificazione delle attivit\u00e0 professionali.\nIl codice APE.\nActivit\u00e9 Principale Exerc\u00e9e (indica il codice che identifica la principale attivit\u00e0 di un'impresa).\nIl codice NAF.\nNomenclature d'activit\u00e9s fran\u00e7aise, (in italiano Nomenclatura delle Attivit\u00e0 Francese), indica l\u2019attivit\u00e0 prevalente della persona immatricolata."}
{"id": "77941", "revid": "1613689", "url": "https://it.wikipedia.org/wiki?curid=77941", "title": "Ordini di grandezza (massa)", "text": ""}
{"id": "77943", "revid": "125188353", "url": "https://it.wikipedia.org/wiki?curid=77943", "title": "Cisco Systems", "text": "Cisco Systems Inc., nota semplicemente come Cisco, \u00e8 una azienda multinazionale specializzata nella fornitura di apparati di networking.\nStoria.\nNasce nel dicembre 1984 a San Francisco, California, da Leonard Bosack, responsabile dei computer del dipartimento di informatica della Stanford University, e da sua moglie Sandy Lerner, che gestiva i computer della Graduate School of Business. Bosack, che continua a lavorare a Stanford insieme a Kirk Lougheed, si focalizza sulla produzione di router basandosi moltissimo sul software dell'universit\u00e0 al punto che nel luglio 1986 \u00e8 costretto a dimettersi con molte polemiche.\nNel 1987 comunque Stanford concede in licenza il software del router e due schede informatiche. Il primo team della societ\u00e0, chiamata Cisco dal nome della citt\u00e0 di San Francisco (il logo rappresenta le due torri del Golden Gate Bridge), \u00e8 formato da Bosack, dalla moglie, da Lougheed, da un programmatore, Greg Satz, e da un responsabile delle vendite, Richard Troiano. Il primo Ceo dell'azienda \u00e8 Bille Graves, dal 1987 al 1988, quando viene sostituito da John Morgridge.\nIl 16 febbraio 1990 Cisco Systems diventa pubblica (con una capitalizzazione di mercato di 224 milioni di dollari) ed \u00e8 quotata al NASDAQ. Sei mesi pi\u00f9 tardi, il 28 agosto 1990, Sandy Lerner viene licenziata. E il marito, Leonard Bosack, si dimette in segno di protesta. Buonuscita per i due di 170 milioni di dollari, il 70% devoluto alla propria organizzazione di beneficenza.\nNel luglio 2015 John Chambers, alla guida dell'azienda per vent'anni, dal 1995, lascia l'incarico di CEO a Chuck Robbins mantenendo il ruolo di presidente esecutivo. Due anni e mezzo pi\u00f9 tardi, nel dicembre 2017 si dimette anche da quell'incarico che viene assunto da Robbins.\nDal 2019, Cisco collabora con l'operatore telefonico Iliad Italia per la realizzazione della rete proprietaria di quest'ultimo.\nProdotti.\nCisco produce apparati per il funzionamento delle reti LAN, MAN, WAN e VLAN e il sistema operativo IOS che le pilota. Nell'ottica della fornitura di soluzioni complete, Cisco \u00e8 entrata anche nel mercato della sicurezza, con Firewall e VPN, in quello della telefonia con IP Telephony, dell'archiviazione con Storage Area Network (SAN), e del computing su piattaforma x86.\nL'azienda ha inoltre sviluppato un programma mondiale di formazione, chiamato Cisco Networking Academy Program, che permette agli studenti di imparare a progettare, realizzare e mantenere reti in grado di supportare organizzazioni nazionali e globali, tramite una piattaforma di e-learning.\nSicurezza.\nNel 2014, The Guardian ha rivelato che la NSA intercetta della merce Cisco destinata all'esportazione per integrare degli spyware e backdoor all'insaputa del costruttore. Dei router, server e altri dispositivi di rete sono implicati. Cisco ha dichiarato di non partecipare in nessuna maniera all'indebolimento dei suoi prodotti. Tuttavia, una foto proveniente dai documenti di Edward Snowden mostrano un pacco Cisco essere aperto da quattro dipendenti.\nCertificazioni industriali.\nEsistono 5 livelli di certificazione: Entry, Associate, Professional, Expert e Architect.\nI 7 differenti percorsi e specializzazioni:\nCCNA.\nLa \"Cisco Certified Network Associated\" (CCNA) \u00e8 la certificazione di primo livello rilasciata da \"Cisco Systems\" a chi intende operare professionalmente su reti Cisco. L'esame per la CCNA richiede conoscenze di base su networking, routing (RIP, OSPF, EIGRP), switching (ARP, STP), redundancy protocol (HSRP,VRRP, GLBP) e sui protocolli utilizzati nelle reti LAN (ethernet) e WAN (in particolare PPP, Frame Relay). \u00c8 presente anche una sezione riguardo all'IPv6.\nCisco Users Group.\nAlcuni anni fa Cisco Press, sinergia tra Cisco Systems e Pearson Education, ha lanciato un programma ufficiale per i \"Cisco Users Group\"."}
{"id": "77944", "revid": "124123", "url": "https://it.wikipedia.org/wiki?curid=77944", "title": "Robert Metcalfe", "text": "Pioniere della tecnologia, Robert Metcalfe \u00e8 l'inventore di Ethernet e fondatore di 3Com. A lui si deve la formulazione della legge di Metcalfe\nBiografia.\nSi \u00e8 laureato al Massachusetts Institute of Technology in due lauree di primo livello: un BS), una in ingegneria elettronica e l'altra in business alla Sloan School of Management del MIT. Ha conseguito un Master of Science (MSc) in informatica, sempre al MIT, nel 1970. Ha conseguito un PhD alla Harvard University nel 1973 con una tesi sul packet switching.\nBob Metcalfe lavorava per la Xerox al Palo Alto Research Center (PARC) nel 1973 quando invent\u00f2 Ethernet, uno standard per connettere insieme computer a brevi distanze. Nel 1979 Metcalfe lasci\u00f2 il PARC e fond\u00f2 3Com, un'azienda produttrice di equipaggiamenti LAN.\nNel 1980 ricevette il Grace Murray Hopper Award dall'Association for Computing Machinery per il suo lavoro di sviluppo sulle LAN e principalmente su Ethernet.\nNel 1990 Metcalfe lasci\u00f2 3Com in seguito a una disputa con il consiglio di amministrazione e spese il suo tempo in scritti e conferenze pubbliche. Scrive per molte riviste scientifiche come Computerworld, Communications Week, Digital Media, Network Computing, Technology review. Attualmente scrive soprattutto per Infoworld.\nNel dicembre 1995 \u00e8 stato protagonista di una curiosa \"gaffe\": in un suo articolo per la rivista Infoworld afferm\u00f2 con fierezza \"Internet... ben presto esploder\u00e0 in modo spettacolare, come una supernova, e nel 1996 collasser\u00e0 catastroficamente\" (\"Almost all of the many predictions now being made about 1996 hinge on the Internet's continuing exponential growth. But I predict the Internet, which only just recently got this section here in Infoworld, will soon go spectacularly supernova and in 1996 catastrophically collapse.\"). Metcalfe era cos\u00ec sicuro della propria previsione che promise di \"rimangiarsi le proprie parole\" se essa non si fosse avverata. Ebbene, il 10 aprile 1997, alla Sixth International World Wide Web Conference (WWW6), tramite un frullatore ridusse pubblicamente in poltiglia il proprio articolo e se lo mangi\u00f2 tra lo stupore e il divertimento della platea.\nNello stesso anno ha ricevuto due lauree \"honoris causa. Una alla\" DePaul University e l'altra alla University of Maine.\nNel 2003, Metcalfe \u00e8 stato premiato con la National Medal of Technology and Innovation."}
{"id": "77945", "revid": "88740", "url": "https://it.wikipedia.org/wiki?curid=77945", "title": "Tamaulipas", "text": "Il Tamaulipas \u00e8 uno dei 31 stati del Messico, \u00e8 situato nella parte nord-orientale del paese.\nConfina a sud con il Veracruz, a sud-ovest con San Luis Potos\u00ed e a ovest con il Nuevo Le\u00f3n. Si affaccia a est sul golfo del Messico e a nord confina con il Texas, USA.\nIl nome dello stato deriva dalla parola \"Tamaholipa\" un termine \"huasteco\"; il prefisso \"tam-\" significa \"il posto dove\" mentre non vi \u00e8 accordo fra gli studiosi sul significato del termine \"holipa\", anche se l'interpretazione prevalente \u00e8 \"alte colline\".\nGeografia fisica.\nLa parte orientale dello stato \u00e8 formata dal Golfo del Messico con ampie spiagge e numerose lagune, mentre la zona occidentale \u00e8 solcata dalle catene della Sierra Madre e attraversata da valli tropicali; al nord dominano ampie pianure aride.\nStoria.\nDurante il periodo arcaico lo stato fu abitato da popolazioni nomadi; successivamente singole trib\u00f9 vi si stabilirono e gi\u00e0 nel 1100 a.C. si svilupp\u00f2 l'arte della ceramica, attribuita agli huaxtechi. Le prime fasi di questa epoca formativa sono chiamate \"Pav\u00f3n\", \"Ponce\" e \"Aguilar\", fino al 350 a.C.. Le successive epoche preclassicsa, classica e postclassica sono classificate partendo da \"P\u00e1nuco I\" fino a \"P\u00e1nuco V\". Non si sa con precisione da dove e quando gli huaxtechi arrivarono in questa area: si presume che intorno al 2000 a.C. abbiano abbandonato la regione meridionale della costa del Golfo, culla delle culture mesoamericane. L'area di insediamento degli huaxtechi si estendeva dal Tamaulipas fino ad alcune zone di San Luis Potos\u00ed, Hidalgo e Quer\u00e9taro, nonch\u00e9 nella parte settentrionale del Veracruz.\nIl primo insediamento spagnolo nell'area fu a Tampico nel 1554. Il territorio fu inizialmente incorporato nel 1746 come provincia separata della Nuova Spagna con il nome di Nuevo Santander.\nNel 2003 la parte nord orientale dello stato fu colpita dell'uragano Erika.\nSociet\u00e0.\nSuddivisione amministrativa.\nLo Stato di Tamaulipas \u00e8 suddiviso in 43 comuni (\"Municipalidades\"):"}
{"id": "77947", "revid": "121657722", "url": "https://it.wikipedia.org/wiki?curid=77947", "title": "Legge di Metcalfe", "text": "La legge di Metcalfe afferma che \"L'utilit\u00e0 e il valore di una rete sono proporzionali al quadrato del numero degli utenti\". Ossia, indicando con \"n\" il numero degli utenti, il numero massimo di connessioni possibili \u00e8:\nche \u00e8 asintotico a \"n\"\u00b2 per valori grandi di \"n\". \nTale legge, che prende il nome da Robert Metcalfe, inventore delle reti Ethernet, spiega molti degli effetti delle economie di rete di tecnologie della comunicazione quali Internet e il World Wide Web.\nPer mostrare la legge ad esempio usiamo una rete di macchine fax:\nFuturo della legge di Metcalfe.\nOggi si sta rivalutando la legge di Metcalfe. In un articolo pubblicato nel marzo 2005, due ricercatori dell'universit\u00e0 del Minnesota, Andrew Odlyzko e Benjamin Tilly, sostengono che la legge di Metcalfe \u00e8 eccessivamente ottimista. Secondo i ricercatori il difetto principale della legge di Metcalfe \u00e8 che essa considera tutti i componenti di una rete di uguale importanza, quando in effetti non lo sono. Prendiamo, per esempio, un computer generico connesso alla rete ed una macchina server che fornisce milioni di utenti. In questo caso \u00e8 ovvio che il valore del server sar\u00e0 molto pi\u00f9 alto di quello del generico computer. I ricercatori propongono una nuova legge che regola la crescita del valore di una rete in modo logaritmico, che tiene conto di questo fattore importante. Il valore della rete e la sua crescita avviene dunque in modo meno ottimistica."}
{"id": "77949", "revid": "36050206", "url": "https://it.wikipedia.org/wiki?curid=77949", "title": "INSEE", "text": ""}
{"id": "77950", "revid": "19312", "url": "https://it.wikipedia.org/wiki?curid=77950", "title": "Distretto Federale Messicano", "text": ""}
{"id": "77951", "revid": "110157", "url": "https://it.wikipedia.org/wiki?curid=77951", "title": "Institut national de la statistique et des \u00e9tudes \u00e9conomiques", "text": "L'Istituto nazionale della statistica e degli studi economici (in francese: \"Institut national de la statistique et des \u00e9tudes \u00e9conomiques\"; INSEE) \u00e8 un'agenzia governativa francese, sotto la direzione del Ministero dell'economia e delle finanze, che funge da istituto nazionale di statistica della Francia.\nL'attuale direttore \u00e8 Jean-Luc Tavernier, in carica dal 24 febbraio 2012.\nStoria.\nL'INSEE fu fondato il 27 aprile 1946 su iniziativa del Governo provvisorio della Repubblica francese, tramite gli articoli 32 e 33 della legge di bilancio, per sostituire il Servizio nazionale di statistica, istituito nel 1940 dal Governo di Vichy.\nMissione.\nL'INSEE organizza ed esegue i censimenti della popolazione e pubblica i dati della popolazione in Francia. I diversi indici INSEE (indice dei prezzi, costo degli immobili) sono utilizzati per la revisione dei prezzi di alcuni contratti. Il codice INSEE serve ad identificare le collettivit\u00e0 locali, in particolare i comuni francesi, cos\u00ec come gli individui attraverso il numero chiamato di \"sicurezza sociale\", le imprese e i loro diversi stabilimenti tramite il codice SIREN e SIRET e le attivit\u00e0 professionali con i codici APE (\"Attivit\u00e0 principale esercitata\") i relazione ai codici NAF (\"Nomenclatura delle attivit\u00e0 francesi\").\nInsegnamento e ricerca.\nIl Gruppo di scuole nazionali di economia e statistica (\"Groupe des \u00c9coles Nationales d'\u00c9conomie et Statistique\") raccoglie le attivit\u00e0 di insegnamento e di ricerca dell'INSEE e comprende:"}
{"id": "77953", "revid": "120800186", "url": "https://it.wikipedia.org/wiki?curid=77953", "title": "Giorgio Monicelli", "text": "Fondatore di \"Urania\" nel 1952 e ideatore della parola \"fantascienza\" (parola d'autore creata con un calco linguistico dell'inglese \"science fiction\"), \u00e8 considerato colui che ha introdotto il genere in Italia. Ha utilizzato anche gli pseudonimi di Tom Arno e Patrizio Dalloro. \nBiografia.\nFiglio naturale di Tomaso Monicelli e dall'attrice Elisa Severi, apprese da autodidatta la lingua inglese e francese. La zia Andreina Monicelli fu la moglie dell'editore Arnoldo Mondadori e il cugino era Alberto Mondadori. Avendo affinit\u00e0 con la famiglia Mondadori, si trov\u00f2 presto nel mondo dell'editoria. Inizi\u00f2 la sua carriera nel mondo dei libri a 18 anni, traducendo dal francese e dall'inglese. Tradusse dal francese Estauni\u00e9, Dorgel\u00e8s, Maupassant, Zola e Simenon. Nel 1935 venne assunto dalla edizioni Walt Disney-Mondadori, traducendo albi a fumetti. Fu nominato direttore del settimanale illustrato \u201cIl Cerchio verde\u201d, come successore di Gino Marchiori (gennaio 1936).\nNel 1937 spos\u00f2 Italia Buzzi da cui ebbe tre figlie. Ebbe un'altra figlia da un matrimonio precedente.\nDurante la guerra l'attivit\u00e0 editoriale di Monicelli fu discontinua, Monicelli si un\u00ec alla Brigata partigiana Garibaldi, sub\u00ec l'arresto e la prigionia a S. Vittore. L'aver preso parte alla Resistenza lo port\u00f2 a ricoprire, per un brevissimo periodo al termine della guerra, dietro incarico del CLN, l'ufficio di questore di Varese. Dal 1946 riprese l'attivit\u00e0 di traduzione con maggiore regolarit\u00e0.\nFond\u00f2 e diresse, nel 1949, la collana di narrativa contemporanea della Mondadori \"Medusa\", quindi, nel 1952, la rivista \"Urania\" (1952-1953) e la collana \"I romanzi di Urania\" (che alcuni anni dopo abbrevi\u00f2 il suo nome in \"Urania\"), illustrata all'epoca da disegnatori come Kurt Caesar e Carlo Jacono. Fu proprio Monicelli, sulle pagine di \"Urania\", a coniare il neologismo \"fantascienza\", calco dell'inglese \"science fiction\".\nNel 1951 si separ\u00f2 dalla moglie e da allora visse con la sua ultima compagna, Maria Teresa Maglione detta \"Mutty\", anche lei traduttrice alla Mondadori, meglio nota come scrittrice con lo pseudonimo di Lina Gerelli, che era stata in precedenza compagna di Giorgio Scerbanenco, il migliore amico di Monicelli.\nNel 1956-57 fu contemporaneamente il curatore, sotto lo pseudonimo di Tom Arno, della collana concorrente di breve vita \"Galassia\" dell'Editrice Galassia di Udine (fondata dall'amico Luigi Rapuzzi), dove figura anche come redattore con lo pseudonimo di Patrizio Dalloro. Per l'editore Ponzoni di Milano realizz\u00f2 quindi la collana \"I Romanzi del Cosmo\" (giugno 1958), che cur\u00f2 come Tom Arno per 10 numeri. Dal 1952 al 1959 cur\u00f2 la parte narrativa per la rivista \"Visto\", pubblicando (e traducendo) centinaia di racconti, nella massima parte fantascientifici, spesso in forma condensata.\nNel 1961 abbandon\u00f2 la direzione della collana \"Urania\" per seri problemi di salute, ma anche per gravi divergenze con i dirigenti della Mondadori. Monicelli continu\u00f2 brevemente a prestare la sua opera di traduttore; per alcuni numeri, la curatela della rivista venne assunta da Andreina Negretti (in redazione dal 1958), fino all'avvento di Carlo Fruttero.\nOltre a fantascienza e gialli, Monicelli si occup\u00f2 anche di traduzioni di testi della narrativa inglese, come George Orwell e Malcolm Lowry, e di quella americana, come Ernest Hemingway, Nelson Algren e Ray Bradbury (\"Fahrenheit 451\" e \"Cronache marziane\").\nMor\u00ec nell'autunno del 1968 per una cirrosi epatica."}
{"id": "77956", "revid": "129019", "url": "https://it.wikipedia.org/wiki?curid=77956", "title": "I diari della motocicletta", "text": "I diari della motocicletta (\"Diarios de motocicleta\") \u00e8 un film del 2004 diretto da Walter Salles sulle avventure del giovane Ernesto \"Che\" Guevara, ispirato dai diari di viaggio \"Latinoamericana (Notas de viaje)\" dello stesso Guevara e \"Un gitano sedentario (Con el Che por America Latina)\", del compagno di viaggio del \"Che\", Alberto Granado. Il film \u00e8 stato presentato in concorso al 57\u00ba Festival di Cannes.\nTrama.\nIl film ripercorre il lungo e avventuroso viaggio intrapreso dal giovane Ernesto Guevara e il suo amico Alberto Granado nel 1952 attraverso l'America Latina, inizialmente in sella alla motocicletta di quest'ultimo (una Norton 500 M18 del 1939 soprannominata \"la Poderosa\") e successivamente a piedi o con i pi\u00f9 disparati mezzi di fortuna.\nAll'epoca Ernesto \"Fuser\" Guevara \u00e8 ancora un ventiduenne studente della facolt\u00e0 di medicina e rugbista con il Club Atl\u00e9tico de San Isidro, mentre Alberto \u00e8 un giovane biochimico ventinovenne che lavora in un ospedale locale. L'obiettivo che li spinge al viaggio \u00e8 di lavorare in una colonia di lebbrosi in Per\u00f9 anche se inizialmente lo fanno per il divertimento e l'avventura. Desiderano vedere il pi\u00f9 possibile l'America Latina, mentre Granado non disprezza di accontentare tutte le donne che cadranno tra le sue braccia.\nIl loro percorso pianificato \u00e8 ambizioso, pi\u00f9 di 14.000 chilometri in soli quattro mesi e mezzo, portandoli a nord attraverso le Ande, lungo la costa del Cile, attraverso il deserto di Atacama e nell'Amazzonia peruviana per raggiungere il Venezuela giusto in tempo per il trentesimo compleanno di Granado, il 2 aprile. Tuttavia, a causa della rottura di La Poderosa, sono costretti a viaggiare a un ritmo molto pi\u00f9 lento, spesso a piedi, e non arrivano a Caracas che a fine luglio.\nDurante la loro spedizione, Guevara e Granado incontrano la povert\u00e0 dei contadini indigeni, e il film assume una maggiore seriet\u00e0 quando gli uomini ottengono un migliore senso della disparit\u00e0 tra gli \"abbienti\" (a cui appartengono) e gli \"sfruttati\" che costituiscono la maggioranza di coloro che incontrano viaggiando a piedi. In Cile, ad esempio, incontrano una coppia squattrinata e perseguitata costretta a vivere per strada a causa delle loro convinzioni comuniste. I due, quindi, accompagnano la coppia alla miniera di rame di Chuquicamata, dove Guevara si arrabbia per il trattamento degli operai.\nTuttavia, \u00e8 una visita alle antiche rovine Inca di Machu Picchu in Per\u00f9 che cambiano qualcosa nel Guevara in quanto le sue riflessioni si concentrano sul modo in cui una civilt\u00e0 indigena capace di costruire tale bellezza possa essere distrutta dai creatori del degrado urbano inquinato della vicina Lima. Le sue riflessioni sono interrotte da Granado, che condivide con lui un sogno per rivoluzionare e trasformare pacificamente il moderno Sud America, a cui Guevara replica rapidamente: \"Una rivoluzione senza armi da fuoco? Non funzioner\u00e0 mai\".\nPi\u00f9 tardi, in Per\u00f9, fanno volontariato per tre settimane nella colonia di lebbrosi di San Pablo. L\u00ec, Guevara osserva sia letteralmente che metaforicamente la divisione della societ\u00e0, tra lo staff dei medici che vivono sul lato nord di un fiume e i lebbrosi che vivono al di l\u00e0 del fiume a sud. Per dimostrare la sua solidariet\u00e0 e la sua convinzione medica che la lebbra non \u00e8 contagiosa, Guevara rifiuta di indossare guanti di gomma durante la sua visita, come richiede la suora, scegliendo invece di stringere le mani nude e interagire normalmente con i pazienti lebbrosi sorpresi.\nAlla fine del film, dopo il suo soggiorno nella colonia dei lebbrosi, Guevara conferma i suoi nascenti impulsi egualitari e anti-autoritari, mentre fa un brindisi di compleanno, che \u00e8 anche il suo primo discorso politico. In esso invoca un'identit\u00e0 pan-latinoamericana che trascenda i confini arbitrari sia della nazione che della razza.\nGuevara fa il suo simbolico \"ultimo viaggio\" di notte quando, nonostante il pericolo e la sua asma, nuota attraverso il fiume che separa le due societ\u00e0 del lebbrosario, per trascorrere la notte in una baracca lebbrosa, invece che nelle cabine dei dottori. Pi\u00f9 tardi, mentre si salutano in un aeroporto, Granado rivela che il suo compleanno non era in realt\u00e0 il 2 aprile, ma piuttosto l'8 agosto, e che l'obiettivo di cui sopra era semplicemente un motivatore: Guevara replica che l'aveva sempre saputo. Il film si chiude con l'apparizione del vero Alberto Granado, 82enne, insieme con le foto del viaggio reale e una breve menzione all'esecuzione del 1967 di Che Guevara nella giungla boliviana.\nProduzione.\nGael Garc\u00eda Bernal aveva gi\u00e0 interpretato Ernesto \"Che\" Guevara nel film TV statunitense del 2002 \"Fidel - La storia di un mito\". L'unico cambiamento \u00e8 stato nella versione in italiano del film: se nel primo era doppiato da Riccardo Rossi, in questo secondo il doppiatore ufficiale del \"Che\" diventa Massimiliano Alto.\nAccoglienza.\nIncassi.\nIn tutto il mondo il film ha ricavato 57,66 milioni di dollari al botteghino.\nCritica.\nIl film ha ricevuto recensioni molto positive da parte dei critici ed ha ricevuto una \"standing ovation\" al Sundance Film Festival del 2004. \nDi diverso avviso il critico Roger Ebert, che ha giudicato le recensioni positive \"una questione di politicamente corretto, presumo; \u00e8 impopolare essere contro Che Guevara.\" MYmovies.it, invece, lo ha definito \"una bella lezione 'morale' senza moralismi n\u00e9 agiografie\".\nSu Metacritic il film ha ottenuto un punteggio di 75/100 sulla base di 37 recensioni, denotando \"recensioni generalmente favorevoli\". Invece, su Rotten Tomatoes il film ha una media dell'83% di approvazione, sulla base di 157 recensioni, con un punteggio medio di 7,5 su 10. \nInoltre, lo storico britannico Alex von Tunzelmann, che recensisce film per il \"The Guardian\", ha valutato il film con un A- per quanto riguarda l'accuratezza storica."}
{"id": "77965", "revid": "1718925", "url": "https://it.wikipedia.org/wiki?curid=77965", "title": "Ordini di grandezza (lunghezza)", "text": ""}
