{"id": "51147", "revid": "15756", "url": "https://it.wikipedia.org/wiki?curid=51147", "title": "Arginina", "text": "L'arginina \u00e8 un amminoacido polare (con catena laterale idrofila) basico. La basicit\u00e0 dell'amminoacido \u00e8 dovuta al gruppo guanidinico che caratterizza la sua catena laterale e che \u00e8 fortemente basico. \u00c8 una molecola chirale. L'enantiomero L \u00e8 uno dei 20 amminoacidi ordinari.\nFu isolata per la prima volta dal chimico svizzero Ernst Schultze nel 1886 precipitandone il sale d'argento da un estratto di germoglio di lupino e deve quindi il suo nome al latino \"argentum\"\nPu\u00f2 subire processi di metilazione ed \u00e8 fortemente rappresentata all'interno delle proteine istoniche dove, proprio grazie alla sua capacit\u00e0 di metilarsi, si riserva come componente fondamentale per la regolazione dell'espressione genica. La metilazione delle proteine (oltre al DNA) del citoplasma si verifica anch'essa su residui di arginina ed \u00e8 mediata da una classe di enzimi specifici.\nNegli esseri umani l'arginina \u00e8 considerata \"essenziale\" nei bambini, ovvero va assunta tramite l'alimentazione perch\u00e9 l'organismo non \u00e8 in grado di sintetizzarne una quantit\u00e0 sufficiente; negli adulti viene sintetizzata nel ciclo dell'urea.\nOltre a questa via metabolica, l'arginina pu\u00f2 essere decarbossilata a dare l'agmatina, che tra l'altro \u00e8 una delle ammine biogene presenti nei prodotti di fermentazione batterica intestinale. La conversione in citrullina tramite l'enzima \"ossido nitrico sintasi\" produce anche ossido nitrico, che agisce da vasodilatatore. L'arginina \u00e8 anche il donatore del gruppo guanidinico all'amminoacido glicina per la sintesi endogena della creatina.\n\u00c8 commercializzata anche come prodotto coadiuvante per il trattamento della oligoastenospermia, situazione di insufficiente produzione di spermatozoi, causa frequente di ipo-fertilit\u00e0 nell'uomo. L'arginina \u00e8 conosciuta anche come uno stimolo endogeno per il rilascio di ormone della crescita.\nLa L-arginina si trova in quasi tutte le proteine e in forma libera in molte piante, per esempio nel grano saraceno, nelle Cucurbitacee e nelle aghifoglie.\nAvvertenze.\n\"Herpes simplex:\" L\u2019arginina promuove la replicazione del virus ed \u00e8 quindi consigliato ridurne il consumo nell\u2019alimentazione quando si contrae l\u2019herpes simplex. va invece aumentato il consumo di lisina. Ci\u00f2 sebbene uno studio citi che l\u2019arginina inibisce la crescita del virus herpes simplex tipo 1 (herpes labiale) dipendentemente dalla concentrazione. In vitro e in vivo, l'amminoacido \u00e8 risultato particolarmente efficace nelle prime 6 ore successive all'infezione. L'aggiunta di arginina dopo la replicazione del DNA virale non modifica il rilascio di particelle virali infettive, a indicare come l'amminoacido non interferisca direttamente con la formazione di particelle virali attive. In vitro, \u00e8 stato inoltre evidenziato come l'aggiunta dell'amminoacido al terreno di cultura virale permetta di ridurre la temperatura a cui il virus risulta inattivato, in modo dose-dipendente. Questa osservazione \u00e8 stata confermata anche per il virus dell'influenza di tipo A.\nArginina nello sport.\nPropriet\u00e0 vasodilatatorie.\nL'arginina viene comunemente proposta come amminoacido in grado di promuovere una dilatazione dei vasi sanguigni, o vasodilatazione, godendo di una certa diffusione nel mondo del bodybuilding. I prodotti vasodilatatori sul mercato hanno la pretesa di stimolare il flusso sanguigno e di conseguenza di migliorare il trasporto di nutrienti ai muscoli, con conseguente aumento dell'ipertrofia muscolare e della forza. Questi prodotti sono composti per una buona parte da arginina. Si ritiene che la somministrazione di arginina sia in grado di stimolare la sintesi di ossido nitrico (NO) nei vasi sanguigni.\nLa teoria potrebbe essere raffigurata nel modo seguente:\nLa teoria della vasodilatazione \u00e8 relativamente semplice. L'arginina \u00e8 il precursore per la sintesi di ossido nitrico ed \u00e8 stato dimostrato che l'infusione di alte dosi di arginina direttamente nel sangue pu\u00f2 portare a vasodilatazione in esseri umani sani a digiuno. In realt\u00e0, dosi elevate possono portare a una diminuzione dell'acqua corporea totale e di sodio. Dosi inferiori a 10 grammi sono state associate a disturbi gastrici se consumate per via orale.\nAltri ricercatori dimostrarono che lo stress gastrico indotto dall'assunzione orale di arginina riduceva la quantit\u00e0 assimilata impedendo che i test potessero essere completati in modo efficace. Nonostante l'assunzione di 7 grammi all'ora per 3 ore da parte di un uomo di 90\u00a0kg, i ricercatori dichiararono: \"Tutti i nostri soggetti hanno riportato lievi crampi intestinali e diarrea che sono durati per circa cinque ore\".\nInoltre questi dosaggi di arginina non hanno avuto alcun effetto significativo sul successivo accumulo di glicogeno nella fase post-esercizio. Poich\u00e9 l'arginina orale ha una biodisponibilit\u00e0 del 70%, e fino al 50% di questa pu\u00f2 essere convertita in ornitina, nelle ricerche l'arginina non viene assunta in compresse o in polvere. \u00c8 per questo che negli studi scientifici l'arginina \u00e8 solitamente infusa direttamente nel sangue periferico e anche in questo caso \u00e8 comune una dose di 30 grammi.\nInfatti uno studio ha confrontato l'effetto dell'infusione e dell'assunzione orale. I ricercatori hanno scoperto che 6 grammi di arginina non hanno avuto effetto tramite entrambe le vie di somministrazione, mentre per ottenere vasodilatazione ci sono voluti 30 g per infusione. Ci\u00f2 significa che per ottenere dei risultati dalla sua assunzione sono necessari almeno 30 grammi per infusione endovenosa. Se si volessero ottenere questi risultati da una dose orale, sarebbe necessario assumerne almeno 43 grammi, essendone biodisponibile il 70%. Se solo 10 grammi di arginina possono causare disturbi gastrici, allora non sarebbe possibile ottenerne i benefici da una dose adeguata di almeno 43 grammi assunta per via orale. Poich\u00e9 queste conclusioni potrebbero essere interpretate come casi isolati, altri studi hanno investigato l'effetto di alte dosi orali di arginina e il flusso sanguigno indotto dall'ossido nitrico e non hanno mostrato alcun effetto con l'assunzione di 21 grammi (7 g per 3 volte al giorno). Due ulteriori studi in cui sono stati assunti 20 grammi al giorno per 28 giorni non hanno evidenziato effetti.\nInizialmente questa completa assenza di effetti poteva sorprendere, considerando che l'arginina \u00e8 il precursore per la sintesi di ossido nitrico. Da un esame pi\u00f9 approfondito \u00e8 emerso che i livelli naturali di arginina sono di gran lunga superiori a quelli che dovrebbero attivare l'enzima responsabile della produzione di ossido nitrico, un effetto noto come il \"paradosso dell'arginina\".\nIn un altro studio una dieta della durata di 6 giorni con assenza di arginina non ha influenzato la sintesi di ossido nitrico. Ci\u00f2 indica che l'arginina non \u00e8 il fattore limitante per la produzione di ossido nitrico e la sua regolazione \u00e8 molto pi\u00f9 complicata di quanto le aziende di integratori possono far credere.\nNaturalmente, il completo riposo e il digiuno non sono condizioni applicabili agli atleti, per cui gli effetti hanno un'ulteriore variabilit\u00e0 nel contesto sportivo. In uno studio degno di nota (Robinson et al., 1992) vennero somministrati 10 grammi di arginina con 70 grammi di carboidrati in soggetti che avevano effettuato un allenamento coi pesi o un esercizio in bicicletta. I risultati indicarono che non ci fosse alcun cambiamento nel flusso sanguigno o nell'assorbimento di glucosio rispetto al placebo, indipendentemente dalla modalit\u00e0 di esercizio utilizzata. Questo \u00e8 importante perch\u00e9 contraddice le affermazioni dei produttori di integratori.\nArginina \u03b1-chetoglutarato (AKG).\nLa sigla \"NO2\", che corrisponde alla formula chimica del diossido di azoto, rappresenta una classe di integratori usati comunemente nel culturismo con una presunta capacit\u00e0 potenziata di produrre vasodilatazione e produzione di ossido nitrico (NO) rispetto alla sola arginina. Alcuni potrebbero sostenere che, anche se l'integrazione di normale arginina non crei gli effetti desiderati, ci\u00f2 avverrebbe con sostanze di tipo \"NO2\". Questo perch\u00e9 tale prodotto contiene arginina \u03b1-chetoglutarato (AKG), e non semplice arginina. La teoria \u00e8 che l'AKG renderebbe questo supplemento veramente efficace. Questo prodotto specifico \u00e8 stato analizzato tramite diversi studi, che sono stati presentati alla conferenza del International Society of Sports Nutrition nell'estate del 2004. Sebbene i risultati non provenissero da pubblicazioni e review scientifiche, danno comunque importanti informazioni circa l'efficacia, o l'assenza di efficacia, di questo supplemento.\nIl primo studio ha esaminato i livelli ematici di arginina e il tempo di assimilazione dell'arginina (a seguito di una supplementazione di 4 grammi con ciascuna) per determinare se questa migliorasse il mantenimento dei livelli ematici di arginina per un certo periodo di tempo. Il motivo di questo studio era volto a verificare se fosse fondata l'affermazione che \"NO2\" favorisse uno speciale meccanismo di rilascio di arginina nel flusso ematico, con conseguente pompaggio costante. I risultati rilevarono che i livelli di arginina nel sangue erano molto simili e, a volte pi\u00f9 bassi del 30%, nel rilascio nel sangue rispetto all'arginina pura. Il motivo rimane elusivo, ma potrebbe essere un ridotto assorbimento intestinale, un maggiore assorbimento da parte dei tessuti, o altre ragioni sconosciute.\nIl secondo studio valut\u00f2 gli effetti del \"NO2\" sulla composizione corporea, la forza muscolare e la resistenza. Per 8 settimane i soggetti hanno assunto 12 grammi di NO2 o un placebo seguendo un protocollo di allenamento coi pesi. Al termine del periodo, i soggetti dei diversi gruppi non presentavano differenze di massa muscolare o di percentuale di grasso corporeo. \u00c8 interessante notare che il gruppo che assumeva \"NO2\" guadagn\u00f2 un miglioramento delle prestazioni tradotte in un aumento di 19 libbre (circa 8,5\u00a0kg) sulla capacit\u00e0 massimale (1-RM) su panca, mentre il gruppo placebo guadagn\u00f2 in media 6 libbre (2,7\u00a0kg circa). Questo supplemento da solo apparentemente aggiunse una media di pi\u00f9 di 13 libbre (circa 6\u00a0kg) su 1-RM panca rispetto al placebo, senza un cambiamento concomitante della massa muscolare. Ci\u00f2 indicherebbe che i cambiamenti sono strettamente di origine neurale.\nSui ratti \u00e8 stato visto che l'ossido nitrico pu\u00f2 avere un effetto negativo sulla forza di contrazione muscolare, ma questo effetto non \u00e8 ancora stato dimostrato negli esseri umani, e non meriterebbe quindi una seria considerazione. Inoltre, tutte le prove scientifiche indicano che non \u00e8 ancora possibile per l'uomo consumare livelli abbastanza alti di arginina per aumentare efficacemente i livelli di ossido nitrico. Dal momento che questo studio non pubblicato \u00e8 stato usato per pubblicizzare l'integratore, \u00e8 necessario esaminare meglio i risultati in dettaglio.\nSe i soggetti dello studio non fossero stati allenati, avrebbero tutti ottenuto un considerevole miglioramento della forza senza variazioni di massa muscolare entro le prime settimane di allenamento. In quel caso, questi rapidi adattamenti neurali si sarebbero verificati in entrambi i gruppi, ma non spiegherebbero l'eventualit\u00e0 che l'arginina apparentemente avesse triplicato il miglioramento nell'attivazione del sistema nervoso. Tuttavia, dato che i soggetti erano allenati, la situazione \u00e8 ancora pi\u00f9 sconcertante. A differenza dei soggetti non allenati, l'aumento della forza nei soggetti allenati tende a essere il risultato della crescita muscolare, il che significa che si sarebbero dovuti verificare alcuni aumenti della massa magra assieme agli altri guadagni, cosa che non si \u00e8 verificata.\nArginina e GH.\nUn ulteriore presunto punto di forza dell'arginina sarebbe la sua funzione nello stimolo dell'ormone della crescita (GH), un effetto di primario interesse per gli atleti che ricercano un aumento della massa muscolare, che si presume sia collegato con maggiori livelli dell'ormone anabolico. In realt\u00e0 negli ultimi dieci anni \u00e8 stato riconosciuto che questo vale solo per dosi molto elevate assunte per via endovenosa.\nCi sono prove che confermano come l'ingestione di 22 grammi al giorno (in un uomo di 90\u00a0kg) di arginina aspartato \u00e8 in grado di aumentare la secrezione notturna del GH (Besset et al., 1982). In questo studio, l'intensit\u00e0 del picco di GH durante il sonno era aumentata in media del 60%. Purtroppo, solo 5 soggetti erano stati presi come casi di studio, e uno di questi presentava un picco di 4 volte maggiore rispetto agli altri. Senza questa eccezione, il picco medio sarebbe stato dimezzato (in questo caso si tratta solo di misure di picco, non di livelli totali). Da notare anche che la prolattina era aumentata in media del 75%. Altre evidenze hanno stabilito che questo ormone \u00e8 associato a un decremento del testosterone.\nCi\u00f2 che \u00e8 risultato invece sfavorevole dal consumo di arginina secondo un altro studio, \u00e8 che il consumo di soli 5 grammi durante l'attivit\u00e0 fisica sono riusciti a diminuire la secrezione di GH indotta dall'esercizio coi pesi (Marcell et al., 1999). In conclusione la stimolazione GH da parte dell'arginina non appare significativa, e durante l'esercizio coi pesi (una condizione che interessa gli atleti che intendono aumentare la massa muscolare) l'amminoacido sembra ridurne la sua secrezione, oltre ad avere un potenziale effetto sfavorevole sulla secrezione di testosterone.\nSinergia con l'ornitina.\nAlcune ricerche hanno per\u00f2 riscontrato che l'effetto dell'arginina sulla stimolazione dell'ormone della crescita sembrerebbe essere potenziato dall'assunzione in concomitanza di altri amminoacidi, in particolare l'ornitina, un altro importante stimolatore del GH. Arginina e ornitina sono particolarmente connessi, in quanto dal primo il corpo sintetizza il secondo per azione dell'enzima arginasi.\nNel 1989 Elam et al. conclusero che l'assunzione concomitante di 1 grammo di ornitina e 1 grammo di arginina, in combinazione con un programma di allenamento coi pesi, pu\u00f2 aumentare la forza muscolare e la massa magra in un periodo di 5 settimane. I due amminoacidi favorivano il recupero dallo stress cronico sopprimendo i processi catabolici abbassando i livelli di idrossiprolina urinaria.\nIn un altro studio recente (Zajac et al., 2010) sono stati analizzati gli effetti dell'assunzione sinergica di ornitina e arginina sulla secrezione di GH. Gli atleti allenati assunsero un mix di 3,000\u00a0mg di arginina e 2,200\u00a0mg di ornitina per due volte al giorno tre volte a settimana allenandosi coi pesi. I risultati mostrarono che l'assunzione dei 2 amminoacidi produceva la maggiore elevazione dei livelli di GH post-esercizio in confronto al gruppo placebo. Il gruppo arginina/ornitina presentava inoltre, rispetto al placebo, maggiori livelli di IGF-1, un altro ormone sinergico del GH importante per la crescita muscolare.\nL'assunzione sinergica di ornitina e arginina pu\u00f2 avere un effetto favorevole anche sulla riduzione del grasso corporeo. Elam (1988) stabil\u00ec che il gruppo che assumeva un mix di ornitina e arginina, in combinazione con l'esercizio coi pesi, fu soggetto a una maggiore riduzione della massa grassa rispetto al gruppo che non li assumeva.\nI risultati di queste ricerche meriterebbero un'attenta analisi, ma potrebbero in parte confermare che anche bassi dosaggi di questi 2 amminoacidi assunti in sinergia, possano apportare diversi benefici, in termini di maggiore secrezione di GH e IGF-1, maggiore soppressione dei sintomi dello stress, e maggiore miglioramento della composizione corporea. Tra questi benefici comunque non spicca un presunto effetto vasodilatatore.\nArginina e insulina.\nL'arginina \u00e8 il pi\u00f9 potente amminoacido insulinogenico, ovvero \u00e8 l'amminoacido che pi\u00f9 di tutti riesce a stimolare la secrezione di insulina da parte del pancreas. Ora, questo dato \u00e8 di particolare importanza, considerando che l'insulina stessa stimola la vasodilatazione e il flusso di sangue, e questo avviene attraverso l'innalzamento di sintesi di ossido nitrico.\nQuindi, l'arginina stimola l'insulina e l'insulina stimola l'ossido nitrico. L'ossido nitrico provoca vasodilatazione e aumento del flusso sanguigno. Combinando queste informazioni con ci\u00f2 che espone la letteratura scientifica, \u00e8 possibile capire che gran parte dell'effetto vasodilatatore dell'arginina pu\u00f2 essere attribuito alla secrezione di insulina.\nIn effetti, uno studio ha esaminato l'entit\u00e0 di questo effetto, e i risultati sono confermabili. I ricercatori hanno infuso 30 grammi di arginina permettendo o bloccando volontariamente il rilascio di insulina da parte del pancreas. Come ci si aspettava, la massiccia infusione di arginina ha aumentato il flusso sanguigno, ma quando il rilascio di insulina \u00e8 stato bloccato, il flusso di sangue \u00e8 diminuito del 77%. Quando questo esperimento \u00e8 stato ripetuto con un'infusione di insulina, il flusso di sangue \u00e8 stato completamente recuperato. Quindi, la principale causa di un aumento del flusso di sangue \u00e8 per 3/4 causato dall'insulina. Anche se non tutti gli effetti indotti dall'arginina sul flusso di sangue possono essere attribuiti all'insulina, bisogna tenere presente che questi studi utilizzano l'equivalente di oltre 40 grammi di arginina ingeriti per via orale, cosa che non \u00e8 possibile tollerare.\nQuindi la nuova teoria pu\u00f2 essere riformulata nella maniera seguente:\nInoltre, \u00e8 dimostrato che l'AKG sia in grado di giocare un ruolo nel stimolare la secrezione di insulina. Anche se questo dato pu\u00f2 sembrare utile, bisogna ricordare che non esistono evidenze scientifiche che confermano l'efficacia di questi prodotti a dosi ragionevoli. Inoltre, \u00e8 facile ottenere un aumento dei livelli di insulina (e quindi il flusso di sangue) senza prodotti specifici, ma semplicemente consumando alimenti naturali in grado di stimolarla, in particolare i carboidrati.\nRisintesi del glicogeno.\nUn'altra presunta propriet\u00e0 dell'arginina supportata dalle aziende di integratori \u00e8 il miglioramento della sintesi del glicogeno. L'idea \u00e8 che l'arginina sia in grado di aumentare il flusso di sangue e quindi l'apporto di carboidrati ai muscoli, aumentando infine il suo assorbimento e stoccaggio.\nUno studio precedentemente citato in cui veniva combinata l'assunzione di arginina con l'esercizio coi pesi non dimostr\u00f2 alcun vantaggio, ma \u00e8 necessario citare un'altra ricerca. Yaspelkis e Ivy (1999) trovarono che i carboidrati combinati con la somministrazione di arginina (7 grammi all'ora per 3 ore per un atleta di 90\u00a0kg) non migliorava significativamente il rifornimento di glicogeno rispetto ai soli carboidrati, a seguito dell'esercizio in bicicletta in uno stato di basse scorte di carboidrati. Nel primo gruppo si \u00e8 verificata una diminuzione dell'ossidazione di glucosio in modo che una maggiore quantit\u00e0 potesse essere depositata come glicogeno. Questo avrebbe senso, in quanto sia l'amminoacido stesso, sia un aumento della secrezione di insulina, riducono la quantit\u00e0 di glucosio impiegato."}
{"id": "51148", "revid": "1950166", "url": "https://it.wikipedia.org/wiki?curid=51148", "title": "Biella (meccanica)", "text": "La biella (dal fr.\u00a0\"bielle\", di origine oscura) \u00e8 un elemento meccanico di collegamento tra altri due membri cinematici di un meccanismo, dotato di moto rotatorio e traslatorio.\nUna sua tipica applicazione \u00e8 nel meccanismo biella-manovella, ovvero nel meccanismo che generalmente permette di trasformare un moto rettilineo alterno in un moto rotatorio continuo o viceversa.\nTrova applicazione in un vasto campo di costruzioni. Fu un componente essenziale della trasmissione delle locomotive a vapore e di vari tipi di antiche locomotive elettriche e termiche, nelle quali era adoperata come \"biella motrice\" (quando usata per trasmettere il moto rotatorio del motore alla ruota) e \"biella di accoppiamento\" (quando usata per collegare insieme un gruppo di ruote rendendole tutte motrici).\nParti.\nLa biella \u00e8 composta da varie parti:\nTesta di biella.\nLa testa di biella pu\u00f2 essere di vario tipo:\nAccorgimenti particolari.\nPer i motori o macchinari a carter umido sprovvisti di pompa di andata, come nel caso di compressori dell'aria, che non richiede la lubrificazione dell'albero a camme (perch\u00e9 non presente) o dove questo \u00e8 posizionato vicino all'albero motore, occupando la camera di manovella (come nel sistema OHV, SV, IOE ed RCV), per la lubrificazione del motore si ha una prolunga sottile della testa di biella, in modo che questa nel momento del passaggio dal PMI (punto morto inferiore) verso il PMS (punto morto superiore) porti l'olio sulle pareti del cilindro.\nPiede di biella.\nIl piede di biella esistente nei motori \u00e8 quello formato da un pezzo solo e viene vincolato al pistone utilizzando uno \"spinotto\" passante che rimane in sede grazie a due anelli di tenuta (Seeger) inseriti in cave presenti nel foro di alloggiamento dello spinotto nel pistone. Generalmente tale piede di biella alloggia un cuscinetto o una bussola che permette la rotazione dello spinotto, mentre in altri casi lo spinotto viene vincolato per interferenza sulla biella e ruota sulle portate del pistone, questo permette di limitare/annullare l'usura del piede di biella, questo permette di spostare l'usura a carico del pistone, componente pi\u00f9 facilmente sostituibile.\nFusto.\nIl fusto \u00e8 molto importante perch\u00e9 fa s\u00ec che la biella possa essere pi\u00f9 leggera possibile (riducendo le masse alterne e rotanti) e pi\u00f9 lunga possibile (riducendo le forze di second'ordine). La sua sezione pu\u00f2 assumere varie forme:\nIl fusto assieme alle viti del cappello di biella \u00e8 il componente pi\u00f9 sollecitato alla fatica e che richiede le maggiori attenzioni in fase di progettazione\nBiella madre.\nQualora si abbiano pi\u00f9 cilindri sul medesimo piano (quindi non in linea) come accade nei motori radiali, una singola biella di grandi dimensioni detta \"biella madre\" \u00e8 direttamente collegata a un solo pistone e porta il movimento all'albero a gomito, mentre gli altri pistoni sono collegati alla biella madre da biellette lievemente eccentriche.\nBielle forchetta e coltello (Fork and blade).\nSi tratta di un sistema alternativo alla biella madre ed \u00e8 valido solo per sistemi con due bielle per manovella (motori a V), infatti le bielle sono entrambe infulcrate con la manovella, dove una biella ha una forma prettamente tradizionale, mentre l'altra ha una forma particolare con la testa di biella scavata al centro o sdoppiata.\nMateriali e lavorazioni.\nLa biella deve essere molto resistente alle sollecitazioni, poich\u00e9 questo componente \u00e8 sottoposto ad azioni assiali e a momenti flettenti variabili nel ciclo del motore. Per la sua fabbricazione si possono usare vari materiali:\nPerch\u00e9 quelle metalliche possono essere eseguite lavorazioni speciali quali:\nLa realizzazione pu\u00f2 essere:\nMotori.\n La biella, in corrispondenza delle sue estremit\u00e0, \u00e8 collegata al pistone ed alla manovella dell'albero motore, permettendo il suo ruotare rispetto al pistone ed alla manovella, cos\u00ec che la sua posizione angolare possa variare allo scorrere del pistone e al ruotare della manovella.\nDifferenze tra 2T e 4T.\nLa differenza tra le bielle dei motori a 2 tempi a ciclo loop, e quelle dei motori a 4 tempi, \u00e8 data dal fatto che le prime sono meno sollecitate e possono essere pi\u00f9 leggere e/o semplici.\nInfatti in un motore a due tempi a ciclo loop quando la biella raggiunge il punto morto superiore (PMS) non \u00e8 molto soggetta all'inerzia del pistone, perch\u00e9 c'\u00e8 sempre la compressione della miscela fresca, mentre al punto morto inferiore (PMI) si ha sempre la pressione del carter pompa che aiuta a vincere l'inerzia del pistone.\nIn un motore a 4 tempi invece si hanno due rotazioni a ciclo, dove si ha prima l'\"aspirazione\", in cui l'inerzia del pistone al PMI \u00e8 scarsamente frenata dalla depressione in aspirazione, poi la \"compressione\", in cui l'inerzia al PMS viene frenata esattamente come in un motore 2 tempi, poi l'\"espansione\" ed infine lo \"scarico\". L'inerzia del pistone al PMI viene addirittura accentuata dalla pressione dei gas, cos\u00ec come nella fase finale d'espulsione dove l'inerzia al PMS viene scarsamente frenata dalla resistenza dei gas di scarico."}
{"id": "51149", "revid": "767487", "url": "https://it.wikipedia.org/wiki?curid=51149", "title": "Quinario (moneta)", "text": "Il quinario (latino \"quinarius\") era una piccola moneta romana d'argento il cui valore era pari a met\u00e0 denario.\nIl quinario fu battuto per un breve periodo, accanto al sesterzio d'argento, dopo l'introduzione del denario nel 211 a.C. In questo momento il quinario era valutato 5 assi, e caratterizzato dal segno V .\nLa moneta fu reintrodotta nel 101 a.C. per rimpiazzare il vittoriato, e questa volta fu valutato pari a 8 assi a causa della rivalutazione del denario portato a 16 assi nel 118 a.C. Nei pochi anni che seguirono la sua reintroduzione una grande quantit\u00e0 di quinari fu battuta, la maggior parte per la circolazione in Gallia.\nEsiste un quinario di Ottaviano Augusto del 28-29 a.C., che mostra nel recto la dicitura ASIA RECEPTA, assieme ad una vittoria alata stante sopra una Cista Mystica, affiancata da due serpenti. I quinario fu poi prodotto di tanto in tanto fino al III secolo.\nIl termine \"quinario aureo\" \u00e8 usato per indicare il mezzo-aureo, che era valutato pari a 12.5 denari. Questa espressione non ha riscontro nei testi antichi."}
{"id": "51151", "revid": "111769149", "url": "https://it.wikipedia.org/wiki?curid=51151", "title": "Serina (chimica)", "text": "La serina \u00e8 un amminoacido polare. La sua molecola \u00e8 chirale.\nL'enantiomero L \u00e8 uno dei 20 amminoacidi ordinari, il suo gruppo laterale reca un \"gruppo idrossile\".\nNegli esseri umani non \u00e8 un \"amminoacido essenziale\", ovvero l'organismo umano \u00e8 in grado di sintetizzarlo.\nIl suo gruppo laterale pu\u00f2 subire reazione di O-\"glicosilazione\", cio\u00e8 l'addizione di una molecola di glucosio; questo la coinvolge nella catena di reazioni biochimiche che spiegano alcuni gravi effetti del diabete. La serina (come la tirosina e la treonina) pu\u00f2 anche subire a livello della sua catena laterale una reazione di fosforilazione con la formazione di fosfoserina.\nMetabolismo.\nLa serina pu\u00f2 essere destinata alla produzione di energia metabolica, sotto forma di ATP. Per farlo deve essere prima deidratata in una reazione catalizzata dall'enzima serina deidratasi, che rimuove una molecola d'acqua sotto forma di un gruppo idrossilico e di un atomo di idrogeno dal C\u03b1. L'intermedio che si forma subisce una reazione di transamminazione: cede il suo gruppo amminico all'\u03b1 chetoglutarato e si trasforma in piruvato.\nIl piruvato pu\u00f2 essere decarbossilato ossidativamente in acetilCOA dal complesso della piruvato deidrogenasi, oppure pu\u00f2 essere carbossilato in ossalacetato da parte dell'enzima piruvato carbossilasi (prima tappa della gluconeogenesi) e trasformarsi in glucosio.\nLa serina, in una reazione catalizzata dalla serina metiltransferasi, SHMT, si trasforma in glicina trasferendo un atomo di carbonio al tetraidrofolato che si trasforma in metilentetraidrofolato la forma pi\u00f9 versatile dei \"folati\" nella cellula. "}
{"id": "51152", "revid": "174925", "url": "https://it.wikipedia.org/wiki?curid=51152", "title": "Cucina pugliese", "text": "La cucina pugliese si caratterizza soprattutto per il rilievo dato alla materia prima, sia di terra che di mare, e per il fatto che tutti gli ingredienti sono appunto finalizzati ad esaltare e a non alterare i sapori base dei prodotti usati.\nPertanto si troveranno tutte le verdure di stagione, dalla cima di rapa al cavolo verde, al cardo, ai peperoni, alle melanzane, ai carciofi, tutti i legumi, dai fagioli alle lenticchie alle cicerchie e alle fave, e tutti i prodotti del mare, in particolare dell'Adriatico; questi ultimi hanno una particolare caratteristica che li distingue, in conseguenza della particolare pastura che si rinviene lungo le sue coste, e dalle polle di acqua dolce che si scaricano in mare, e che servono ad attutire il salmastro, ma non ad alterarne il profumo.\nPeraltro, anche se vi sono dei piatti comuni, le ricette variano da provincia a provincia, e talvolta, da citt\u00e0 a citt\u00e0, cos\u00ec per esempio le ricette tipiche delle province di Taranto, Brindisi e Bari, adagiate sul mare, non sono uguali a quelle praticate nella provincia di Foggia, pi\u00f9 collinosa, e di Lecce, pi\u00f9 terragna.\nTante sono le ricette che presenta questa cucina, che ha poi una particolarit\u00e0 che la distingue dalle altre, di offrire piatti diversi in relazione alle diverse stagioni, cos\u00ec che durante le stagioni pi\u00f9 miti, cio\u00e8 in primavera e in estate, viene data preferenza alle verdure e al pesce, mentre nelle altre predominano i legumi, la pasta fatta in casa condita con vari sughi, da sola o combinata alle verdure o al pesce.\nIl piatto pi\u00f9 tipico \u00e8 quello delle \"Orecchiette al rag\u00f9 di carne di cavallo\", la cui ricetta \u00e8 ormai diffusa in tutti i ricettari, ma non sono meno conosciute le \"Orecchiette con le cime di rapa\", la \"cicoria con la purea di fave\", e quelle che ricollegano il territorio al Mediterraneo, come i \"Cavatelli con le cozze\" o il riso al forno alla barese chiamato pure \"patate, riso e cozze\".\nI piatti pi\u00f9 diffusi sono comunque riprodotti nei vari ricettari in circolazione, mentre sarebbe opportuno far emergere alcune delle vecchie ricette ormai non pi\u00f9 praticate, per il notevole impegno che richiedono, ma che, se non trascritte da qualche parte, potrebbero andare perdute.\nFormaggi.\nDa tritare sulla pasta come nel caso del cacioricotta salentino, da aggiungere al rag\u00f9 o spalmare sulla bruschetta come per la ricotta forte, da gustare per delicati antipasti o leggeri piatti di mezzo come per la mozzarella, la burrata ed il Canestrato Pugliese, i formaggi pugliesi sono alimenti versatili e gustosi. In passato erano utilizzati come merce di scambio tra i pastori che abitavano numerosi le campagne e i pescatori che vivevano asserragliati, a causa degli assalti dei pirati, in poche cittadelle fortificate sul mare. Per molti secoli, infatti, il territorio costiero non fu abitato se non dai greggi caprini e ovini da cui provengono appunto questi formaggi tipici.\nTipico della Puglia, come anche di altre regioni \u00e8 il Caciocavallo podolico, formaggio a pasta filata, cos\u00ec chiamato perch\u00e9 prodotto con latte proveniente da vacche di razza podolica, allevate allo stato brado.\nVini.\nI vini a denominazione di Origine Controllata sono:\nProdotti tipici pugliesi.\nI prodotti a Denominazione di origine protetta sono:\nPrimi Piatti:\nSecondi piatti:\nPiatti unici"}
{"id": "51153", "revid": "287204", "url": "https://it.wikipedia.org/wiki?curid=51153", "title": "Treonina", "text": "La Treonina, Thr o T, \u00e8 un \u03b1-amminoacido utilizzato nella biosintesi delle proteine. La sua struttura contiene un gruppo carbossilico, che in condizioni fisiologiche si presenta in forma deprotonata &lt;chem&gt;-COO-&lt;/chem&gt;; rispetto a questo troviamo in posizione \u03b1 una funzione amminica primaria che in condizioni fisiologiche si presenta in forma protonata &lt;chem&gt;-NH3+&lt;/chem&gt;, ed una catena laterale polare contenente un gruppo ossidrilico &lt;chem&gt;-OH&lt;/chem&gt;. Nelle condizioni di pH fisiologicho la Treonina si trova come zwitterione neutro e polare. Essa \u00e8 un aminoacido essenziale in quanto non viene sintetizzato dal corpo umano: pu\u00f2 solo essere assunto attraverso la dieta. Quando ci si riferisce alla Treonina si intende la L-treonina, ossia lo stereoisomero acido-(2\"S\",3\"R\")-2-amino-3-idrossibutanoico, questa infatti \u00e8 la configurazione naturale.\nFonti alimentari.\nLa treonina \u00e8 uno degli amminoacidi di cui sono composte proteine e peptidi, sia animali che vegetali. Si assume che, per un adulto, il fabbisogno giornaliero sia di 15 mg/kg di peso corporeo. Gli esempi nella tabella seguente riportano le pi\u00f9 abbondanti fonti alimentari di Treonina basata su 100 g di alimento; la percentuale \u00e8 indicata sulla quantit\u00e0 totale di proteine.\nNegli alimenti indicati la Treonina \u00e8 presente quasi esclusivamente come residuo peptidico e non in forma libera.\nStoria.\nLa Treonina \u00e8 stato l\u2019ultimo tra i 20 comuni amminoacidi proteici ad essere scoperto. \u00c8 stata individuata nel 1936 ad opera di William Cumming Rose, in collaborazione con Curtis Meyer. Questo amminoacido \u00e8 stato chiamato Treonina in quanto simile nella struttura all'acido treonico, un monosaccaride di formula molecolare &lt;chem&gt;C4H8O5&lt;/chem&gt;.\nChimica.\nStereochimica.\nTra gli amminoacidi proteinogenici la Treonina fa parte, assieme all'isoleucina, della ristretta famiglia di \u03b1-amminoacidi naturali contenenti due centri stereogenici. I possibili stereoisomeri sono quattro e posseggono rispettivamente configurazione assoluta: (2\"S\",3\"R\"), (2\"R\",3\"S\"), (2\"S\",3\"S\") e (2\"R\",3\"R\"). Quando si parla di L-treonina ci si riferisce allo stereoisomero (2\"S\",3\"R\"), il pi\u00f9 rappresentato in natura. Raramente \u00e8 possibile trovare in composti biologici lo stereoisomero (2\"S\",3\"S\") chiamato L-allotreonina, principalmente come metabolita vegetale.\nBiochimica.\nLa Treonina fa parte degli amminoacidi con catena laterale polare. All'interno delle proteine i residui di treonina si possono trovare nella porzione centrale della struttura secondaria di foglietto \u03b2: solo per questo amminoacido risulta essere la posizione preferenziale. \nQuando presenti in \u03b1 eliche i residui di treonina modificano la normale struttura delle stesse: la catena laterale della treonina forma spesso legami ad idrogeno con la serina dando luogo a motivi riccorrenti, come l'ST-turn, ST-motif e ST-staple.\nAnalogamente alla serina, il suo gruppo laterale pu\u00f2 subire reazione di O-\"glicosilazione\", cio\u00e8 l'addizione di una molecola di glucosio, oltre a fosforilazione (con serina, tirosina, idrossiprolina e idrossilisina): questa \u00e8 una caratteristica fondamentale, per esempio, per spiegare il funzionamento, dei recettori cellulari di membrana.\nBiosintesi.\nLa Treonina, come accennato, non viene sintetizzata nel corpo umano, ma una sua sintesi pu\u00f2 essere riscontrata in altri tipi di organismi. La biosintesi della Treonina in E. \"coli\" comincia con la formazione del piruvato a partire dal glucosio tramite la glicolisi. Il piruvato viene ossidato ad acido ossalacetico ad opera del piruvato carbossilasi. Quest'ultimo subisce il trasferimento di un gruppo amminico per mezzo della aspartato transaminasi per formare L-aspartato. A partire dall'L-aspartato cominciano una serie di vie metaboliche che conducono alla sintesi di diversi amminoacidi: Lisina, Metionina, Isoleucina, Glicina e Treonina; nello schema a fianco \u00e8 riportata la sola via che conduce all'amminoacido di interesse. Nella fattispecie:\nCatabolismo.\nLa L-treonina \u00e8 catabolizzata in un sistema complesso di vie metaboliche, che in quanto tale \u00e8 difficilmente razionalizzabile unitariamente. Complessivamente esistono quattro principali vie di degradazione:\nNessuna di queste vie \u00e8 completamente rappresentata in un unico organismo: lo schema riportato \u00e8 il sunto della gran parte delle vie metaboliche scoperte.\nProduzione.\nLa L-treonina non viene prodotta per sintesi chimica, in quanto il processo risulta economicamente poco conveniente, a causa della formazione del diastereoisomero (2\"S\",3\"S\") che rende troppo costosa la purificazione del prodotto. Si predilige quindi la sintesi per fermentazione, utilizzando un bioreattore in cui si fa avvenire la crescita di opportuni batteri ingegnerizzati allo scopo di produrre grandi quantit\u00e0 di L-treonina in maniera stereoselettiva. Una volta conclusa la fase di fermentazione, vi \u00e8 una separazione della biomassa cellulare con tecniche di ultrafiltrazione o centrifugazione: la biomassa ottenuta pu\u00f2 essere utilizzata nella formulazione di fertilizzanti. In passato, a questo punto, si procedeva con una separazione in colonna a scambio ionico degli aminoacidi, ma questa tecnica \u00e8 caduta in disuso a fronte di progressi in campo tecnico. Attualmente si procede con il trattamento delle acque madri aggiustando il pH della miscela ottenuta: il controllo del pH \u00e8 di estrema importanza per le successive fasi di cristallizzazione, si riscontra infatti che certi amminoacidi cristallizzano solo da soluzioni che si trovano in uno specifico range di pH. \u00c8 quindi necessario il suo controllo per ottenere una cristallizzazione in maniera selettiva verso un amminoacido e il pi\u00f9 quantitativa possibile. La lavorazione procede con successive fasi di concentrazione termica, e infine si fa avvenire la cristallizzazione della L-Treonina. L'ultima fase della produzione \u00e8 la separazione dei cristalli dalle acque madri, che vengono riciclate, e l'essiccamento del prodotto ottenuto.\nUtilizzi.\nUomo.\nSi possono trovare commercialmente miscele di amminoacidi contenenti anche la treonina, generalmente utilizzati per la nutrizione parentale.\nSi \u00e8 studiata la sua applicazione nell'ambito della neurologia per il trattamento di patologie come la sclerosi laterale amiotrofica, la sclerosi multipla e spasticit\u00e0: non risultano ancora evidenze scientifiche circa l'utilit\u00e0 di terapie di questo tipo, ed anzi in taluni casi si sono evidenziati addirittura possibili trend negativi, ancora da dimostrare.\nAllevamento.\nIntegratori di L-treonina sono utilizzati anche nell'industria della produzione di mangimi: nella fattispecie \u00e8 stato provato come possa migliorare l'immunit\u00e0, la salute intestinale, le capacit\u00e0 antiossidanti e la performance di crescita dei polli in tenera et\u00e0. Una sua supplementazione in eccesso in galline ovaiole ha dimostrato anche l'incremento delle prestazioni di posa e dell'unit\u00e0 Haugh. Entrambi i fattori descritti risultano essere importanti perch\u00e9 limitano l'impiego di risorse naturali.\nOrganocatalisi.\nMolti derivarti della Treonina, particolarmente gli O-\"terz\"-butildimetilsilil derivati, sono utilizzati come organocatalizzatori nelle reazioni di condensazione aldolica stereoselettiva, e varianti di essa, di chetoni ciclici con aldeidi: il meccanismo d'azione \u00e8 quello via enammina e la tecnica fornisce buone rese con elevati eccessi enantiomerici. L'utilizzo di questi catalizzatori risulta particolarmente utile, in quanto la L-treonina \u00e8 commercialmente disponibile in forma enantiopura a prezzi molto accessibili."}
{"id": "51157", "revid": "547034", "url": "https://it.wikipedia.org/wiki?curid=51157", "title": "Valina", "text": "La valina \u00e8 un amminoacido utilizzato dagli esseri viventi per la sintesi delle proteine. Viene indicato comunemente con le sigle V o Val ed \u00e8 codificato sull'RNA messaggero dai codoni GUU, GUC, GUA e GUG.\nStoria.\nLa valina fu isolata per la prima volta dalla caseina nel 1901 da Hermann Emil Fischer. Il nome valina deriva dall'acido valerico, che a sua volta prende il nome dalla pianta valeriana per la presenza dell'acido nelle radici della pianta.\nStruttura.\nLa valina, come tutti gli amminoacidi, \u00e8 composta da un gruppo amminico (&lt;chem&gt;-NH2&lt;/chem&gt;) e da uno carbossilico (&lt;chem&gt;-COOH&lt;/chem&gt;). La catena laterale \u00e8 alifatica e ramificata (&lt;chem&gt;-CH-(CH3)2&lt;/chem&gt; sostituente chiamato isopropile), il che rende la molecola apolare. Siccome la molecola presenta un gruppo a carattere basico (quello amminico) ed uno a carattere acido (quello carbossilico), viene definita anfotera in quanto pu\u00f2 mostrare entrambi i comportamenti a seconda del pH.\nIl punto isoelettrico della valina, ossia il valore di pH in cui l'amminoacido si dissocia nella sua parte acida (&lt;chem&gt;-COO-&lt;/chem&gt;) e si protona nella sua parte basica (&lt;chem&gt;-NH3+&lt;/chem&gt;), \u00e8 6,00. Questo valore lo si ottiene dalla media tra la costante di dissociazione acida e quella basica. L'amminoacido cos\u00ec dissociato viene definito zwitterione, il quale presenta cariche negative e positive in uguali quantit\u00e0 e dunque, carica globale neutra. Questa propriet\u00e0 impedisce ad uno zwitterione di subire una migrazione elettroforetica.\nSiccome al carbonio 2, chiamato anche carbonio \u03b1, sono legati 4 sostituenti differenti (&lt;chem&gt;-H&lt;/chem&gt;, isopropile, &lt;chem&gt;-NH2&lt;/chem&gt; e &lt;chem&gt;-COOH&lt;/chem&gt;), viene identificato in quest'ultimo uno stereocentro. A seconda di come sono orientati tridimensionalmente questi sostituenti, possono identificarsi 2 enantiomeri: l'acido 2(\"S\")-ammino-3-metilbutanoico e l'acido 2(\"R\")-ammino-3-metilbutanoico. Queste due molecole hanno attivit\u00e0 ottica e quindi si possono distinguere l'L-valina come la D-valina.\nCon il nome \"valina\" si intendono in genere le miscele racemiche.\nL-valina.\nL'enantiomero L della valina \u00e8 quello utilizzato dagli esseri viventi terrestri come mattoncino per costruire le proteine. Non \u00e8 sintetizzato nel nostro organismo, per cui rientra in quella categoria di amminoacidi definiti essenziali, che sono da introdurre con la dieta.\nBiosintesi.\nLa valina, come altri aminoacidi a catena ramificata, \u00e8 sintetizzata dalle piante, ma non dagli animali. \u00c8 sintetizzato nelle piante e nei procarioti attraverso diversi passaggi a partire dall'acido piruvico. La parte iniziale del percorso porta anche alla sintesi della leucina. L'intermedio \u03b1-chetoisovalerato subisce un'amminazione riduttiva con glutammato.\nMetabolismo.\nCome altri aminoacidi a catena ramificata, il catabolismo della valina inizia con la rimozione del gruppo amminico per transaminazione, dando \u03b1-chetoisovalerato, che viene convertito in isobutirril-CoA attraverso la decarbossilazione ossidativa da parte del complesso enzimatico \u03b1-chetoacido deidrogenasi. Questo viene ulteriormente ossidato in succinil-CoA, che pu\u00f2 entrare nel ciclo dell'acido citrico.\nUtilizzi.\nLa L-valina \u00e8 l'amminoacido necessario per la sintesi proteica, ma \u00e8 utilizzabile dall'organismo umano anche per la produzione di energia da alimenti molto proteici o in caso di mobilizzazione di riserve proteiche endogene. La valina serve per esempio, come gli altri due aminoacidi con catena di carboidrati ramificata: leucina e isoleucina, al nutrimento del muscolo. Questo \u00e8 importante durante sforzi prolungati o in fasi di fame, quando il corpo deve attingere alle proprie riserve interne. La distruzione della valina d\u00e0 luogo a propionil-CoA che, dopo la conversione in succinil-CoA, contribuisce al completamento del ciclo di Krebs.\nResistenza all'insulina.\nCome altri aminoacidi a catena ramificata, anche la L-valina \u00e8 associata all'insulinoresistenza: si osservano livelli pi\u00f9 elevati di valina nel sangue di topi, ratti e umani diabetici. I topi nutriti con una dieta di deprivazione di valina per un giorno hanno migliorato la sensibilit\u00e0 all'insulina e l'alimentazione di una dieta di deprivazione di valina per una settimana riduce significativamente i livelli di glucosio nel sangue. Nei topi obesi e insulinoresistenti, una dieta con livelli ridotti di valina e degli altri aminoacidi a catena ramificata determina una riduzione dell'adiposit\u00e0 e una migliore sensibilit\u00e0 all'insulina. Negli esseri umani, una dieta povera di proteine abbassa i livelli ematici di valina e diminuisce i livelli di glucosio nel sangue a digiuno.\nCellule staminali ematopoietiche.\nLa valina \u00e8 essenziale per l'auto-rinnovamento delle cellule staminali ematopoietiche (HSC), come dimostrato da esperimenti sui topi. La restrizione dietetica di valina esaurisce selettivamente le HSC ripopolanti nel midollo osseo di topo. Il successo del trapianto di cellule staminali \u00e8 stato ottenuto nei topi dopo 3 settimane di dieta a restrizione di valina. La sopravvivenza a lungo termine dei topi trapiantati \u00e8 stata raggiunta quando la valina \u00e8 stata restituita alla dieta gradualmente per un periodo di 2 settimane per evitare la sindrome da rialimentazione.\nD-valina.\nGli enantiomeri D degli amminoacidi a catena ramificata (D-BCAA dall'inglese \"D-branched-chain amino acid\") come la D-leucina, la D-isoleucina e la D-valina sono noti per essere intermedi di antibiotici peptidici ed esibiscono una variet\u00e0 di attivit\u00e0 biologiche. Tra queste \u00e8 esclusa la sintesi proteica, dunque la D-valina \u00e8 classificabile come amminoacido non proteinogenico.\nSintesi.\nLa D-valina viene sintetizzata tramite l'amminazione enantioselettiva NADPHdipendente. Questa reazione, catalizzata nella sua prima fase dall'enzima D-amminoacido deidrogenasi e nella seconda fase dalla glucosio deidrogenasi, consuma 2 ossiacidi a favore della formazione degli amminoacidi D, consumando come fonte energetica il NADPH.\nAbbondanza negli alimenti.\nTra i cereali, la segale ne \u00e8 molto ricca, con 530 mg per 100 g.\nI seguenti esempi del contenuto di valina si riferiscono a 100 g di alimento. Di fianco \u00e8 riportata la percentuale di proteine totali.\nLa stima del fabbisogno giornaliero per un adulto sano oscilla - a seconda del metodo impiegato - tra i 10 e i 29\u00a0mg di valina per chilogrammo di peso corporeo."}
{"id": "51164", "revid": "228587", "url": "https://it.wikipedia.org/wiki?curid=51164", "title": "Castelfranco", "text": ""}
{"id": "51167", "revid": "1305772", "url": "https://it.wikipedia.org/wiki?curid=51167", "title": "Castellammare", "text": ""}
{"id": "51168", "revid": "228587", "url": "https://it.wikipedia.org/wiki?curid=51168", "title": "Castellana", "text": ""}
{"id": "51169", "revid": "228587", "url": "https://it.wikipedia.org/wiki?curid=51169", "title": "Castellar", "text": ""}
{"id": "51171", "revid": "2191572", "url": "https://it.wikipedia.org/wiki?curid=51171", "title": "Castellazzo", "text": ""}
{"id": "51172", "revid": "1494169", "url": "https://it.wikipedia.org/wiki?curid=51172", "title": "Castelleone (disambigua)", "text": ""}
{"id": "51173", "revid": "287204", "url": "https://it.wikipedia.org/wiki?curid=51173", "title": "Castelletto", "text": "Persone.\nJean-Charles Castelletto \u2013 calciatore francese naturalizzato camerunese di origini italiane"}
{"id": "51174", "revid": "228587", "url": "https://it.wikipedia.org/wiki?curid=51174", "title": "Castelli", "text": "Castelli \u00e8 il plurale di castello. \nIl termine pu\u00f2 anche riferirsi a:"}
{"id": "51175", "revid": "26630", "url": "https://it.wikipedia.org/wiki?curid=51175", "title": "Triptofano", "text": "Il triptofano \u00e8 un amminoacido poco polare, il suo gruppo laterale \u00e8 un \"indolile\". \u00c8 alla base del gruppo di composti delle triptamine. \u00c8 una molecola chirale. L'enantiomero L \u00e8 uno dei 20 amminoacidi ordinari.\nPoich\u00e9 l'organismo umano non \u00e8 in grado di sintetizzarlo, deve essere ricavato dagli alimenti e pertanto \u00e8 classificato tra gli amminoacidi essenziali. Oltre a partecipare alla costituzione delle proteine dell'organismo, interviene in numerose reazioni chimiche, in particolare nella sintesi di serotonina e di acido nicotinico.\nCome altri amminoacidi, il triptofano si trova in forma zwitterionica al pH fisiologico in cui il gruppo amminico \u00e8 protonato (\u2013NH3+; pKa = 9,41) e il gruppo carbossilico \u00e8 deprotonato (\u2013COO\u2212; pKa = 2,46). Il triptofano presenta inoltre delle spiccate propriet\u00e0 di fluorescenza, con un assorbimento massimo a 280 nm e un picco di emissione solvatocromico che pu\u00f2 cadere dai 300 ai 350\u00a0nm circa a seconda della polarit\u00e0 del suo intorno.\nStoria.\nL'isolamento del triptofano \u00e8 avvenuto la prima volta nel 1901, da Frederick Hopkins, attraverso l'idrolisi della caseina. Da 600 grammi di caseina grezza si ottennero 4-8 grammi di triptofano.\nNel 1912 Felix Ehrlich dimostr\u00f2 che il lievito attacca gli amminoacidi naturali essenziali liberando anidride carbonica e sostituendo il gruppo amminico con un ossidrile. Con questa reazione dal triptofano si ottiene triptofolo.\nBiosintesi e produzione industriale.\nPiante e microrganismi generalmente sintetizzano il triptofano dall'acido shikimico o dall'acido antranilico.\nQuesto si condensa con fosforibosil pirofosfato (PRPP), generando pirofosfato come sottoprodotto. Dopo l'apertura dell'anello della frazione ribosio e dopo decarbossilazione riduttiva, si genera indolo-Gliceraldeide-3-fosfato, che a sua volta si trasforma in indolo. Nell'ultimo passaggio, l'enzima triptofano sintasi catalizza la formazione di triptofano dall'aminoacido serina e dall'indolo.\nAnche la produzione industriale del triptofano \u00e8 biosintetica ed \u00e8 basata sulla fermentazione di serina e indolo usando batteri quali \"Bacillus subtilis\", \"Corynebacterium glutamicum, E. Coli e\" B\"acillus amyloliquefaciens\". Questi ceppi hanno delle mutazioni che impediscono la ricapitazione di amminoacidi aromatici. La conversione viene catalizzata dall'enzima triptofano sintasi.\nMetabolismo.\nIl triptofano \u00e8 un precursore biochimico dei seguenti composti:\nll metabolita intermediario tra triptofano e serotonina \u00e8 il 5-idrossitriptofano (5-HTP).\nIl suo metabolismo \u00e8 integrato in processi di grande importanza biochimica e fisiologica. In alcuni tessuti viene decarbossilato a triptamina oppure idrossilato e quindi decarbossilato con formazione di 5-idrossitriptamina o serotonina.\nNell'organismo il triptofano viene anche metabolizzato mediante apertura dell'anello indolico con formazione di formilchinurenina e di chinurenina. Tale processo rappresenta la tappa iniziale nella biosintesi dell'acido nicotinico e della nicotinammide, vitamine del complesso B.\nIl triptofano influisce sulla sintesi della serotonina nel cervello quando viene assunto in forma purificata e viene quindi utilizzato per modificare i livelli di serotonina per la ricerca. Dei bassi livelli di serotonina nel cervello sono indotti da un'amministrazione di proteine povere in triptofano. Gli studi condotti usando questa metodologia hanno valutato l'effetto della serotonina sull'umore e sul comportamento sociale, trovando che la serotonina riduce i comportamenti aggressivi nei soggetti studiati.\nNell'alimentazione.\nIl triptofano si trova abbondante nel cioccolato, nell'avena, nelle banane, nei datteri, nelle arachidi, nel latte ,nei latticini e nei finocchi.\nUsi.\nPer qualche tempo il triptofano \u00e8 stato inizialmente distribuito sul mercato come semplice integratore alimentare. Poi per molte persone si \u00e8 rivelato un rimedio efficace e sicuro per promuovere il sonno, data la sua insita capacit\u00e0 di alzare nel cervello umano il livello della serotonina, sostanza dall'azione calmante se presente in dosi moderate, e della melatonina, uno pseudo-ormone prodotto dalla ghiandola pineale in risposta al buio o alla poca luce, che consente di modulare i ritmi sonno-veglia. Molte ricerche cliniche hanno confermato scientificamente l'utilit\u00e0 del triptofano come sonnifero naturale e come farmaco contro tutti i disturbi legati a chi ha un basso livello di serotonina. In particolare, il triptofano si \u00e8 mostrato come un promettente antidepressivo, sia da solo che in sinergia con altri farmaci antidepressivi. Tuttavia, vi sono evidenze che il livello di triptofano nel sangue non viene facilmente alterato tramite una variazione della dieta, inoltre il consumo di triptofano puro aumenta i livelli di serotonina nel cervello a differenza del triptofano assunto per via alimentare. Altre possibili indicazioni sembrano essere l'attenuazione del dolore cronico ed il trattamento dei comportamenti violenti, maniacali, compulsivi ed ossessivi legati alle nevrosi.\nNel 1989, una misteriosa epidemia avvenuta negli Stati Uniti di casi disabilitanti (e a volte mortali) di una malattia autoimmune chiamata \"sindrome eosinofilo-mialgica\" \u00e8 stata attribuita a un lotto di triptofano sintetizzato impropriamente. La coltura batterica usata dalla compagnia farmaceutica giapponese Showa Denko fu geneticamente modificata per aumentare la resa di triptofano; sfortunatamente, un sottoprodotto della trasformazione si rivel\u00f2 essere, secondo uno studio di Science, un aminoacido tossico, derivato innaturale dell'L-triptofano, che inquin\u00f2 il prodotto finito.\nA prescindere dalle cause della tossicit\u00e0, il triptofano - come integratore alimentare - fu ritirato dal mercato negli Stati Uniti e in altri Paesi subito dopo.\nIl triptofano rimane sul mercato come farmaco che alcuni psichiatri continuano a prescrivere, specialmente a pazienti poco rispondenti ad altri farmaci antidepressivi ed \u00e8 ancora oggetto di vari test clinici.\nIn Europa \u00e8 tuttora in commercio a basse dosi anche come integratore alimentare.\nSecondo ricercatori, del \"National Institutes of Health, di Baltimora\", su un modello animale, dopo alte dosi di MDMA circa l'80% delle terminazioni nervose interessate alla trasmissione serotoninergica viene depauperata. Il pretrattamento con L-triptofano pu\u00f2 essere utile per ridurre l'entit\u00e0 del depauperamento della Serotonina indotto da MDMA, suggerendo l'utilit\u00e0 clinica di questo approccio nei soggetti astinenti dall'MDMA..\nEffetti collaterali.\nDei possibili effetti collaterali dell'assunzione di triptofano come farmaco o integratore alimentare includono nausea, diarrea, stanchezza, mal di testa, xerostomia ed euforia.\nInterazioni.\nIl triptofano, quando preso come integratore alimentare in combinazione con antidepressivi di classe MAOI o SSRI pu\u00f2 dare la sindrome serotoninergica. L'assunzione di triptofano non \u00e8 stata studiata a fondo in ambito clinico e di conseguenza le possibili interazioni con altri farmaci non sono molto conosciute."}
{"id": "51176", "revid": "1305772", "url": "https://it.wikipedia.org/wiki?curid=51176", "title": "Castellina", "text": ""}
{"id": "51178", "revid": "1564499", "url": "https://it.wikipedia.org/wiki?curid=51178", "title": "Castellino", "text": ""}
{"id": "51180", "revid": "768068", "url": "https://it.wikipedia.org/wiki?curid=51180", "title": "Peribsen", "text": "Biografia.\nNessuna delle fonti \"storiche\" a nostra disposizione, liste reali di Abido e Saqqara, Canone reale di Torino, epitomatori di Manetone, cita questo sovrano. Anche la Pietra di Palermo \u00e8 rotta in questo punto.\nPeribsen \u00e8 conosciuto solamente attraverso i reperti provenienti da Abido: alcuni sigilli e frammenti di vasellame.\npr:ib-s-n pr ib=sn - Peribsen (Colui che viene per loro volont\u00e0)\nAltri reperti, relativi a questo sovrano, sono stati rinvenuti ad Elefantina.\nTra gli studiosi non vi \u00e8 concordanza nel determinare quale relazione vi sia tra Peribsen e Sekhemieb-Perenmaat; per alcuni questi \u00e8 un predecessore di Peribsen, per altri il suo successore; secondo altri si tratta dello stesso sovrano salito al trono come Horo Sekhemib e che avrebbe poi cambiato il nome in Seth Peribsen.\nAllo stato attuale delle conoscenze non vi sono prove tali da permettere di scegliere tra una di queste teorie anche se il ritrovamento della tomba di Peribsen (tomba P della necropoli di Abido) ma non di quella di Sekhemib potrebbe far pendere la bilancia in favore della teoria che li vede come un unico sovrano.\nDurante il suo regno potrebbe aver avuto luogo una rivolta nelle province pi\u00f9 settentrionali (Basso Egitto), rivolta che potrebbe aver avuto come conseguenza lo spostamento ad Abido della capitale e la sostituzione del culto di Horo come protettore del sovrano con il culto di Seth.\n\u00c8 possibile che proprio per questa scelta religiosa e politica, il confronto tra i due dei \u00e8 legato al confronto tra Alto e Basso Egitto, di questo sovrano ne abbia provocato la \"damnatio memoriae\" che lo ha cancellato da tutti i documenti disponibili.\nComunque durante la IV dinastia il culto di Peribsen era ancora vivo a Giza.\nQuello che \u00e8 possibile ipotizzare \u00e8 che il periodo che va dalla morte di Ninetjer fino all'ascesa al trono di Khasekhemui (probabilmente ultimo sovrano della II dinastia) sia stato caratterizzato da rivolgimenti nella religione e forse anche da divisioni dell'Egitto che perdette, almeno per un breve periodo, la sua unitariet\u00e0."}
{"id": "51181", "revid": "287204", "url": "https://it.wikipedia.org/wiki?curid=51181", "title": "Castello (disambigua)", "text": ""}
{"id": "51182", "revid": "1564499", "url": "https://it.wikipedia.org/wiki?curid=51182", "title": "Castelluccio", "text": ""}
{"id": "51183", "revid": "1272592", "url": "https://it.wikipedia.org/wiki?curid=51183", "title": "Castelnovo", "text": ""}
{"id": "51185", "revid": "1543377", "url": "https://it.wikipedia.org/wiki?curid=51185", "title": "Tirosina", "text": "La tirosina \u00e8 un amminoacido polare, la sua molecola \u00e8 chirale.\nL'enantiomero L \u00e8 uno dei 20 amminoacidi ordinari e il suo gruppo laterale \u00e8 un \"p-idrossibenzile\". Negli esseri umani non \u00e8 \"essenziale\", poich\u00e9 l'organismo umano \u00e8 in grado di sintetizzarla.\nLa tirosina \u00e8 biologicamente importante in quanto precursore di vari ormoni, quali la tiroxina (un ormone tiroideo) e le catecolammine (dopamina, noradrenalina e adrenalina), e della melanina.\nEssendo stata scoperta dal chimico tedesco Justus von Liebig all'interno della caseina, la tirosina deve il suo nome al vocabolo greco \"tyros\", formaggio.\nBiosintesi.\nNelle piante e nella maggior parte dei microrganismi, la tirosina \u00e8 prodotta tramite il prefenato, intermedio della via dell'acido scichimico. Il prefenato \u00e8 sottoposto a decarbossilazione ossidativa NAD-dipendente con ritensione dell'idrossile, dando luogo al \"p-idrossifenilpiruvato\", successivamente sottoposto ad una reazione di transaminazione dove il glutammato \u00e8 il donatore del gruppo amminico.\nI mammiferi sintetizzano la tirosina dall'aminoacido essenziale fenilalanina (phe), introdotto tramite l'alimentazione. La conversione della fenilalanina in tirosina \u00e8 catalizzata dall'enzima fenilalanina idrossilasi, un'ossigenasi a funzione mista che utilizza un cofattore pterinico, la tetraidrobiopterina. Questo enzima catalizza la reazione di conversione aggiungendo un gruppo ossidrile sull'atomo di carbonio in posizione 6 dell'anello aromatico della fenilalanina.\nMetabolismo.\nFosforilazione e solfatazione.\nAlcuni residui di tirosina possono essere marcati con un gruppo fosforico (fosforilato) da proteine chinasi. La fosforilazione della tirosina pu\u00f2 essere considerata come un passaggio chiave nella trasduzione del segnale e nella regolazione dell'attivit\u00e0 enzimatica. La \"fosfotirosina\" pu\u00f2 essere rilevata tramite specifici anticorpi. I residui di tirosina possono essere inoltre modificati tramite l'aggiunta di un gruppo solfato in una reazione nota come solfatazione della tirosina. Come nel caso della fosfotirosina, anche la solfotirosina pu\u00f2 essere individuata tramite specifici anticorpi.\nTirosina come precursore di ormoni.\nNella ghiandola surrenale, la tirosina \u00e8 convertita in levodopa dall'enzima tirosina idrossilasi (TH). La TH \u00e8 implicata anche nella sintesi della dopamina, della norepinefrina (noradrenalina) e dell'epinefrina.\nGli ormoni tiroidei triiodotironina (T3) e tiroxina (T4) nella tiroide derivano dai residui di tirosina della tireoglobulina. Due residui di tirosina iodinata della stessa catena polipeptidica possono reagire tra loro formando i precursori di T3 o T4, che vengono rilasciati sotto forma di ormone maturo mediante proteolisi. La iodurazione dell'anello della tirosina pu\u00f2 essere ostacolata da una carenza di iodio causando un patologico ingrossamento della ghiandola tiroide detto gozzo.\nTirosina come precursori di alcaloidi.\nNel \"Papaver somniferum\", il papavero officinale, la tirosina \u00e8 usata per produrre l'alcaloide morfina.\nTirosina come precursore di pigmenti.\nLa sintesi delle melanine dalla tirosina ha luogo nelle cellule che producono pigmenti, i melanociti. Nel primo passaggio della reazione, che converte l'aminoacido nel 2,3-diidrossifenilalanina o dopa, \u00e8 coinvolta una perossidasi. L'enzima tirosinasi \u00e8 coinvolto nel passaggio successivo della via biosintetica che produce dopachinone. In una prima ramificazione della via, il dopachinone viene convertito in \"melanine nere polimeriche\", mentre la reazione con la cisteina forma una serie di polimeri simili tra loro detti \"melanine rosse polimeriche\".\nLa mancanza dell'enzima tirosinasi non permette la sintesi di melanina, dando cos\u00ec l'albinismo. Gli albini sono caratterizzati una deficienza di pigmentazione della pelle, della coroide, dei peli e dei capelli e da una maggior sensibilit\u00e0 alla luce solare.\nCatabolismo.\nLa via degradativa della tirosina comporta in prima istanza la sua transaminazione ad opera di una tirosina aminotransferasi. Sul prodotto, il \"p-idrossifenilpiruvato\", agisce la \"p-idrossifenilpiruvato diossigenasi\", un enzima che catalizza la decarbossilazione e il seguente spostamento della catena laterale utilizzando come cofattore l'ascorbato. Il prodotto di questa prima serie di reazioni \u00e8 un composto detto omogentisato o acido omogentisico. Quest'ultimo viene ossidato da un enzima contenente ferro, l\"acido omogentisico diossigenasi\". Il \"maleilacetato\" isomerizza a \"fumarilacetoacetato\" che a sua volta si scinde in fumarato e acetoacetato.\nOrto- e meta-tirosina.\nSono noti tre isomeri della tirosina. Oltre al comune aminoacido L-tirosina che corrisponde all'isomero \"para\" (\"para\"-tyr, \"p\"-tyr o 4-idrossifenilalanina) vi sono altri due isomeri definiti \"meta\"-tirosina (\"m\"-tyr o 3-idrossifenilalanina o L-m-tirosina) e \"orto\"-tirosina (\"o\"-tyr o 2-idrossifenilalanina). Gli isomeri rari \"m\"-tyr e \"o\"-tyr hanno origine da una idrossilazione non enzimatica della fenilalanina ad opera del radicale ossidrilico in condizioni di stress ossidativo.\n\"m\"-Tirosina e i suoi analoghi (rari in natura) presentano una possibile applicazione nel Parkinson, Alzheimer e artrite.\nUso medico.\nLa tirosina rappresenta un fondamentale substrato per la sintesi di neurotrasmettitori e aumenta i livelli ematici degli stessi (in particolar modo dopamina e norepinefrina) con piccoli effetti sull'umore. L'effetto sull'umore \u00e8 maggiormente osservabile in pazienti con condizioni di stress.\nUna grande quantit\u00e0 di studi indicano l'utilit\u00e0 dell'assunzione di tirosina in condizioni di stress, freddo, affaticamento, lavoro prolungato e insonnia, con riduzione dei livelli ormonali in condizione di stress, di stress indotto in seguito a perdita di peso, aumento delle performance intellettuali e fisiche.\nLa tirosina non mostra effetti significativi in condizioni normali. Il dosaggio giornaliero di tirosina si aggira attorno ai 500\u20131500\u00a0mg al giorno. Non \u00e8 consigliabile eccedere i 12000\u00a0mg (12 g) al giorno. Alte dosi possono abbassare i livelli di dopamina e l'assorbimento di altri aminoacidi e di L-dopa.\nUso sportivo.\nLa tirosina \u00e8 un amminoacido precursore delle catecolammine (adrenalina, noradrenalina e dopamina) nel cervello, ed \u00e8 stato rilevato che la sua supplementazione possa accelerare la sintesi di queste molecole nel sistema simpatoadrenale. Gli studi sugli effetti della supplementazione di tirosina in ambito sportivo non hanno registrato effetti rilevanti sulla prestazione anche ad alti dosaggi. La tirosina non ha dimostrato alcun miglioramento della performance anche se combinato con i carboidrati. Alcune evidenze empiriche suggeriscono che la tirosina possa avere un impatto come stimolante se assunta come supplemento nel pre-allenamento in concomitanza con altre sostanze, esercitando un effetto sinergico. Studi su animali hanno dimostrato che la tirosina possa potenziare gli effetti dell'associazione caffeina/efedrina. \nAlcuni autori suggeriscono la combinazione di 1-3 g di l-tirosina con 200 mg di caffeina e carboidrati ad alto indice glicemico (l'insulina aiuta a guidare gli impulsi del sistema nervoso) per ottenere effetti stimolanti simili a quelli riscontrati con il connubio caffeina/efedrina e un miglioramento della \"performance\"."}
{"id": "51187", "revid": "1061951", "url": "https://it.wikipedia.org/wiki?curid=51187", "title": "Tiberio Claudio Cesare Britannico", "text": "Origini familiari.\nBritannico, nato con il nome Germanico, era il secondo figlio che l'imperatore Claudio aveva da Messalina (dopo Claudia Ottavia) e il quarto compresi quelli nati dai suoi precedenti matrimoni (Claudio Druso, morto bambino, e Claudia Antonia). Era nipote, da parte paterna, di Druso maggiore e Antonia minore, e quindi pronipote di Tiberio, bisnipote di Marco Antonio e cugino di Caligola. Da parte materna era nipote di Marco Valerio Messalla Barbato, discendente della sorella di Augusto Ottavia minore, e di Domizia Lepida, anche lei discendente di Marco Antonio.\nBiografia.\nPer commemorare la nascita dell'erede, Claudio fece coniare dei sesterzi che su un lato recavano la scritta \"Spes Augusta\" (speranza della famiglia imperiale). Due anni dopo la nascita del bambino, nel 43, a seguito della conquista della Britannia, il senato offr\u00ec a Claudio il titolo onorifico \"Britannico\". L'imperatore rifiut\u00f2 di adottarlo lui stesso ma lo concesse al figlio, che da allora in avanti diventer\u00e0 noto con questo nome. Claudio fu molto legato al nuovo figlio, e fin da bambino lo portava sempre con s\u00e9 durante gli incontri ufficiali e lo acclamava insieme con la folla.\nLa madre di Britannico, la scandalosa Messalina, conduceva una vita sregolata e piena di amanti. Il pi\u00f9 importante degli amori di Messalina fu quello con il senatore Gaio Silio. Infatti l'imperatrice obblig\u00f2 l'amante a divorziare e nel 48, mentre Claudio era fuori Roma, i due contrassero matrimonio. Lo stesso Claudio firm\u00f2 il contratto per la dote della moglie, perch\u00e9 sperava cos\u00ec di far ricadere certi presagi negativi su Silio.\nDopo poco tempo per\u00f2, nonostante la passione che provava per lei, Claudio condann\u00f2 a morte sia Silio sia Messalina, per paura che l'impero potesse finire nelle mani del senatore.\nL'imperatore si rispos\u00f2 quindi con Agrippina minore e ne adott\u00f2 il figlio Lucio Domizio Enobarbo, diventato in seguito imperatore con il nome di Nerone.\nBritannico indoss\u00f2 la \"toga virilis\" ancora prima di raggiungere l'et\u00e0 adulta per volere del padre, che durante la cerimonia annunci\u00f2: \u00ab Perch\u00e9 il popolo romano abbia finalmente un vero Cesare \u00bb. Durante l'infanzia divent\u00f2 molto amico con Tito Flavio Vespasiano, figlio di un generale del padre, che in seguito, diventando imperatore, lo onor\u00f2 con diverse statue.\nClaudio mor\u00ec nell'ottobre del 54, probabilmente avvelenato dalla stessa Agrippina aiutata da diversi cortigiani. L'imperatrice nascose il pi\u00f9 possibile la notizia della morte di Claudio ai suoi figli naturali, trattenendoli nelle stanze del palazzo. Nel frattempo Nerone era sceso tra la folla e aveva annunciato la grave sventura avvenuta e, con un discorso convincente e grazie all'assenza di Britannico, venne acclamato imperatore.\nPoco prima di compiere quattordici anni Britannico denunci\u00f2 l'illegittimit\u00e0 della successione di Nerone a favore di s\u00e9 stesso e per questo Nerone, all'oscuro della madre, ord\u00ec il suo assassinio. Il giovane fu avvelenato durante un banchetto e la sua morte fu mascherata come un attacco di epilessia, male che di tanto in tanto colpiva Britannico. "}
{"id": "51189", "revid": "2014155", "url": "https://it.wikipedia.org/wiki?curid=51189", "title": "Claudia Ottavia", "text": "Infanzia.\nA soli otto anni viene utilizzata dalla madre per cercare di frenare l'ira di Claudio che, messo al corrente dello scandaloso \"matrimonio\" dell'imperatrice con Gaio Silio, tornava da Ostia a Roma.\nInutilmente. Poco tempo dopo, su ordine di Narcisso (o Narciso), liberto di Claudio che temeva una riconciliazione, Messalina, negli Orti Luculliani dove si era rifugiata con la madre, viene uccisa da un tribuno seguito da alcuni centurioni.\nDopo la morte di Messalina, la giovane Claudia, per ordine del padre che dubitava fosse veramente sua figlia, venne esposta nuda per diversi giorni, a soli otto anni, davanti la casa materna, e questo infervor\u00f2 la lotta fra i potenti liberti Narcisso, Callisto e Pallante per far sposare al colto ma debole Claudio una donna \"adatta\", lotta che vide la vittoria di quest'ultimo. Callisto perorava il matrimonio con Lollia che non aveva avuto figlie e quindi poteva allevare come suoi i figli di Claudio e Messalina. Narcisso vedeva di buon occhio il ritorno della prima moglie Petina che da Claudio aveva avuto Antonia, una femmina non direttamente associabile al potere e per questo poteva anch'essa crescere serenamente i figliastri; soprattutto Britannico, ovviamente titolato ad assumere il potere dopo il padre.\nPallante riusc\u00ec a eliminare le ipotesi portate avanti dai rivali e dal successivo anno 49 nella reggia entr\u00f2 Agrippina minore, nipote di Claudio, che riusc\u00ec a sposare il potentissimo zio.\nLa brama di potere di Agrippina spinse la terza consorte di Claudio a tramare per emarginare i due fratellini, installare sul trono di Roma il figlio nato nel 37 dal matrimonio con Gneo Domizio Enobarbo, Lucio Domizio Enobarbo Nerone e, attraverso lui, governare Roma.\nLa piccola Ottavia continu\u00f2 la sua appartata vita mentre Agrippina\nAgrippina e Pallante fecero muovere le loro pedine politiche, riuscirono ad eliminare la concorrenza di L. Silano cui Ottavia era stata promessa e con le perorazioni di Mammio Pollione e di Vitellio spinsero Claudio, ad accettare il fidanzamento della figlia undicenne con il quattordicenne Lucio Domizio.\nMatrimonio.\nNel corso dei due anni successivi Agrippina, affiancando a Nerone Lucio Anneo Seneca e Afranio Burro, prefetto del pretorio prese in mano le redini del potere mentre faceva guidare il figlio attraverso il pericoloso apprendimento dell'arte del governo. Soggiogato completamente l'imperatore, nell'anno 53\nLentamente Nerone venne fatto partecipare alla vita politica e allenato dalla madre a prendere il posto sul trono. L'azione di Agrippina tese a far diminuire il prestigio di Britannico che, con Ottavia e data la giovane et\u00e0, non aveva a corte un vero gruppo di amici capace di tutelare i suoi interessi presso il debole padre. A Nerone vennero affidati compiti sempre pi\u00f9 utili a renderlo popolare mentre Britannico veniva costantemente messo in cattiva luce ed emarginato.\nI piani di Agrippina venivano per\u00f2 frustrati e rallentati dalla pervicace tendenza di Claudio a non defungere e lasciare il posto al figlio. Inoltre anche Britannico diventava sempre pi\u00f9 adulto e capace di difendersi nell'agone politico. Il rischio era che Nerone (e quindi Agrippina) venisse messo in secondo piano; essere marito della figlia dell'imperatore poteva non essere sufficiente.\nApprofittando dell'assenza per malattia di Narcisso, meno potente di Pallante ma amico di Britannico, Agrippina decise di ricorrere al veleno;\nIl 13 ottobre del 54 Claudio mor\u00ec e sal\u00ec al trono il nuovo imperatore di Roma, Nerone. Ottavia divenne involontaria complice della successione perch\u00e9 fu trattenuta con Britannico e la sorellastra Antonia mentre Agrippina e Nerone si attivavano per far apparire Claudio solo malato e preparare il terreno per Lucio Domizio.\nMentre Nerone, guidato e controllato da Seneca e Burro iniziava brillantemente la sua vita pubblica come imperatore di Roma, Ottavia, mite e tranquilla, non partecip\u00f2 mai alla vita dissoluta del marito. Per lui, per tenere lontane dalla sua libidine le donne di alto rango, fu \"scelta\" dai precettori Atte che gli sar\u00e0 anche amica fedele per sempre. Bisogna ricordare che Nerone, sposato alla figlia di Claudio per motivi politici e dinastici\nInizi\u00f2 qui il declino del potere che Agrippina aveva sul figlio che in poco tempo riusc\u00ec ad allentare il controllo della madre e dei precettori. Nerone progett\u00f2 e port\u00f2 ad esecuzione l'eliminazione di Britannico, che nel 55 mor\u00ec avvelenato durante un banchetto per mano prima dei suoi stessi pedagoghi e poi di uomini mandati dall'imperatore (cfr. Tacito, xiii,15).\nAgrippina, furente si rivolt\u00f2 per cercare di riappropriarsi del potere che le sfuggiva: teneva incontri segreti con amici e sostenitori e perfino con Ottavia, scatenando la reazione del giovane imperatore che estromise del tutto la madre dal palazzo.\nRipudio e morte.\nInfine all'orizzonte di Nerone apparve Sabina Poppea: figlia di Tito Ollio, gi\u00e0 amico di Seiano, caduto in disgrazia insieme a questi, prese il nome dall'avo materno Poppeo Sabino che aveva goduto di fama e dignit\u00e0 consolare ed era moglie di Rufrio Crispino. Si fece sedurre da Otone, amico di Nerone e futuro imperatore, che dopo l'adulterio spos\u00f2. Se sia stata Poppea a lusingare Nerone o viceversa \u00e8, naturalmente, materia di discussione; rimane il fatto che Nerone allacci\u00f2 una intensa relazione con Poppea, Otone fu spedito in Lusitania quale governatore, Agrippina vide scomparire tutte le sue residue speranze. D'altra parte Poppea vedeva chiaramente che Nerone non avrebbe divorziato per lei da Ottavia finch\u00e9 l'aggrovigliata situazione della famiglia imperiale non si fosse un po' meglio delineata con la scomparsa di alcuni dei personaggi che frenavano la libert\u00e0 dell'imperatore.\nAgrippina verr\u00e0 uccisa nel 59 dal prefetto della flotta di Miseno ed ex precettore di Nerone, il liberto Aniceto. In realt\u00e0, non \u00e8 vero che Nerone ordin\u00f2 la morte di sua madre per poter ripudiare Ottavia e sposare Poppea. Nerone la fece uccidere per evitare che si formasse attorno a lei un nucleo di rivolta contro lo stesso imperatore. Fu un atto crudele, ma necessario per lui, come per primo ha ben rimarcato Girolamo Cardano nel suo Neronis Encomium.\nNel 62 mor\u00ec Burro, Seneca fu costretto a ritirarsi in Corsica e poi a suicidarsi, entr\u00f2 in scena Tigellino e sotto varie scuse furono mandati a morte molti componenti della nobilt\u00e0 romana. Nel 63 Nerone e Poppea ebbero una figlia che per\u00f2 mor\u00ec ancora in fasce. Solo Ottavia resisteva mitemente ma saldamente a frapporsi fra Poppea e Nerone; allora egli cap\u00ec che doveva sbarazzarsi di quella moglie che\nOttavia fu allontanata dalla corte ed esiliata, infausto dono, prima nella casa di Burro e poi in Campania sotto la sorveglianza di alcuni soldati. Tuttavia, la figlia di Claudio godeva del favore del popolo che si ribell\u00f2. Nerone si vide costretto a richiamarla a corte.\nLa moderna storiografia \u00e8 decisamente scettica sulla versione di Tacito, circa la descritta sostituzione delle statue di Poppea con quelle di Ottavia, operata dal popolo. Poppea era divenuta moglie di Nerone da pochi giorni e non ci sarebbe stato il tempo necessario per erigere alcuna statua alla nuova imperatrice.\nMa la rivolta dur\u00f2 poche ore. Nerone mand\u00f2 i soldati a disperdere i ribelli e le statue di Poppea ritornarono al loro posto. Poppea si gett\u00f2 ai piedi di Nerone implorando protezione da quelli che lei defin\u00ec tentativi di omicidio da parte dei \"clientes\" di Ottavia travestiti da \"popolo\".\nNerone, spaventato, visto che l'accusa di adulterio con uno schiavo non era stata confermata dai precedenti interrogatori delle ancelle, si rivolse nuovamente ad Aniceto convincendolo a \"confessare\" di essere stato l'amante di Ottavia. Diversamente dall'omicidio di Agrippina, questa volta non era necessario per il liberto usare la spada. Diversamente dalla volta precedente, Aniceto si trasfer\u00ec in Sardegna dove visse negli agi e lontano dalla corte.\nDimenticando una precedente \"accusa\" di sterilit\u00e0, Nerone incolp\u00f2 l'ex moglie di procurato aborto per coprire l'adulterio e la esili\u00f2 nell'isola di Pandataria.\nTacito ci porge una drammatica e toccante descrizione dell'uscita di Ottavia da Roma. Nessun'altra donna che si avviasse all'esilio suscit\u00f2 tanta pena. La gente ricordava Agrippina esiliata da Tiberio e, pi\u00f9 recentemente, Giulia scacciata da Claudio. Queste per\u00f2 erano donne che gi\u00e0 avevano vissuto una vita abbastanza lunga e piena.\nDopo pochi giorni Nerone ordin\u00f2 la morte di Ottavia. Le proteste di non essere pi\u00f9 la moglie ma la sorella di Nerone non frenarono l'azione. Le suppliche ai parenti Germanici della cui famiglia entrambi facevano parte non ebbero effetto. L'invocazione ad Agrippina, che da viva l'aveva scelta come moglie del figlio, senza poterne prevedere la condanna a morte, non serv\u00ec. Ottavia fu incatenata e le furono aperte le vene, ma, poich\u00e9 per la paura il sangue usciva troppo lentamente, fu immersa in un bagno caldissimo. La testa le fu troncata e fu portata a Roma per essere mostrata a Poppea. Era l'8 giugno dell'anno 62 d.C."}
{"id": "51218", "revid": "122853613", "url": "https://it.wikipedia.org/wiki?curid=51218", "title": "Paroliere", "text": "Un paroliere \u00e8 l'autore delle parole di una canzone.\nTipologie.\nIl paroliere pu\u00f2 lavorare in coppia con un compositore, che scrive la musica della canzone. Tra gli esempi pi\u00f9 celebri di collaborazioni stabili tra parolieri e compositori, citiamo Mogol e Lucio Battisti nella musica leggera italiana, e i fratelli Ira e George Gershwin a livello internazionale. Anche Elton John e Bernie Taupin sono una tra le coppie di compositori/parolieri pi\u00f9 note e prolifiche della storia della musica. Lo stesso Mogol ha riconosciuto Jovanotti come grande paroliere dell'anno 2009.\nIn alcuni casi, il paroliere \u00e8 anche compositore, e scrive sia i testi sia la musica della canzone. Se \u00e8 anche interprete dei brani da lui composti, allora \u00e8 detto cantautore.\nIl paroliere pu\u00f2 scrivere il testo di una canzone su una musica esistente. \u00c8 il caso, per esempio, delle canzoni che vengono tradotte (o completamente riscritte) in una lingua diversa dalla versione originale (in gergo chiamate \"cover\").\nTra i parolieri e compositori pi\u00f9 noti della musica italiana si ricordano Mogol, Franco Migliacci, Claudio Mattone, Franco Fasano, Guido Morra, Maurizio Fabrizio, Enrico Riccardi, Luigi Albertelli, Dario Farina, Depsa, Giancarlo Bigazzi, Vito Pallavicini, Stefano Jurgens, Cristiano Minellono, Alberto Salerno, Franca Evangelisti, Romualdo Friggeri, Piero Cassano, Adelio Cogliati, Mario Lavezzi, Fabrizio Berlincioni, Oscar Avogadro, Pasquale Panella, Paolo Amerigo Cassella, Giampiero Artegiani e Tot\u00f2 Savio."}
{"id": "51220", "revid": "834", "url": "https://it.wikipedia.org/wiki?curid=51220", "title": "Parolieri", "text": ""}
{"id": "51221", "revid": "125651944", "url": "https://it.wikipedia.org/wiki?curid=51221", "title": "Trattato di Versailles", "text": "Il trattato di Versailles, anche detto patto di Versailles, \u00e8 uno dei trattati di pace che pose ufficialmente fine alla prima guerra mondiale. Fu stipulato nell'ambito della conferenza di pace di Parigi del 1919 e firmato da 44 Stati il 28 giugno 1919 a Versailles, in Francia, nella galleria degli specchi del palazzo di Versailles. \u00c8 suddiviso in 16 parti e composto da 440 articoli. Germania, Austria ed Ungheria non parteciparono alla \"conferenza\", ma si limitarono a firmare il trattato finale il 28 giugno, dopo le minacce, da parte dei vincitori, di una ripresa della guerra se non lo avessero fatto.\nGli Stati Uniti d'America non ratificarono mai il trattato. Le elezioni del 1918 avevano visto la vittoria del Partito Repubblicano, che prese il controllo del Senato e blocc\u00f2 due volte la ratifica (la seconda volta il 19 marzo 1920), alcuni favorivano l'isolazionismo e avversavano la Societ\u00e0 delle Nazioni, altri lamentavano l'eccessivo ammontare delle riparazioni. Come risultato, gli USA non si unirono mai alla Societ\u00e0 delle Nazioni e in seguito negoziarono una pace separata con la Germania: il trattato di Berlino del 1921, che conferm\u00f2 il pagamento delle riparazioni e altre disposizioni del trattato di Versailles ma escluse esplicitamente tutti gli articoli correlati alla Societ\u00e0 delle Nazioni.\nAnalisi storica.\nI \"quattro grandi\" erano il primo ministro del Regno Unito David Lloyd George, il presidente del Consiglio francese Georges Clemenceau, il Presidente del Consiglio italiano Vittorio Emanuele Orlando e il presidente statunitense Thomas Woodrow Wilson. Al trattato di Versailles fu difficile stabilire una linea comune, perch\u00e9 ogni Stato aveva instaurato coi tedeschi rapporti diplomatici differenti sia prima che durante il conflitto. A causa di ci\u00f2, venne definito un compromesso, che non piacque a nessuno.\nLa Francia aveva sofferto moltissime delle perdite durante la guerra e gran parte di questa era stata combattuta sul suolo francese. La nazione era in rovina, con molti danni subiti da edifici storici e risorse importanti. Georges Clemenceau voleva dalla Germania riparazioni che permettessero di ricostruire e riparare i danni causati dai tedeschi: in tutto, 750.000 case e 23.000 fabbriche erano state distrutte e vennero chiesti i soldi per la ricostruzione di una nazione in brandelli. Nel 1871, Francia e Germania avevano gi\u00e0 combattuto una guerra, e Berlino aveva strappato a Parigi la zona dell'Alsazia-Lorena.\nLo statista transalpino intendeva anche proteggersi contro l'eventualit\u00e0 di altri possibili attacchi futuri della Germania: richiese quindi la demilitarizzazione della Renania e che truppe alleate pattugliassero quell'area. Questa venne chiamata \"zona di sicurezza territoriale\". Inoltre la Francia volle anche ridurre drasticamente il numero di soldati dell'esercito tedesco in modo controllabile e, come parte delle riparazioni, chiese che le venisse dato il controllo di molte delle fabbriche tedesche.\nIntenzione della Francia non era solo quella di punire severamente lo storico nemico tedesco, ma anche di preservare il proprio impero e le colonie. Mentre gli USA portavano avanti la politica del\"autodeterminazione\" etnica o nazionale, Francia e Regno Unito volevano mantenere i loro preziosi imperi. Clemenceau rappresent\u00f2 abbondantemente la popolazione francese nel suo desiderio di vendetta sulla nazione tedesca: egli voleva anche proteggere dei trattati segreti e permettere blocchi navali attorno alla Germania, cos\u00ec che la Francia potesse controllare le merci importate ed esportate dalla nazione sconfitta. Era il pi\u00f9 radicale dei \"tre grandi\" e fu chiamato \"le Tigre\" per questa ragione.\nLa Gran Bretagna gioc\u00f2 un ruolo pi\u00f9 defilato, in quanto il suo territorio non era stato invaso. Tuttavia molti soldati britannici morirono sulla linea del fronte in Francia e quindi la popolazione britannica chiedeva una punizione dura per la Germania. Il primo ministro Lloyd George, pur volendo delle riparazioni severe, chiese molto meno dei francesi: egli era conscio che se le richieste francesi fossero state accolte, la Francia sarebbe diventata estremamente potente nell'Europa Centrale e un delicato equilibrio si sarebbe spezzato. Pur volendo assicurarsi che questo non accadesse, anche lui voleva che la Germania pagasse. Lloyd George era anche preoccupato dalla proposta di Woodrow Wilson per l'autodeterminazione e, come i francesi, voleva preservare il proprio Impero. Questa posizione era parte della competizione tra i due pi\u00f9 grandi imperi del mondo e della battaglia per preservarli. Come i francesi, anche Lloyd George support\u00f2 i blocchi navali e i trattati segreti.\nDall'altra parte, Woodrow Wilson aveva punti di vista differenti su come punire la Germania. Aveva gi\u00e0 proposto i quattordici punti prima ancora della fine della guerra, che erano molto meno duri di quanto i francesi o i britannici volessero. Poich\u00e9 la popolazione americana aveva vissuto la guerra solo a partire dall'aprile 1917, sentiva di dover uscire dalla \"confusione europea\" il pi\u00f9 in fretta possibile. Comunque, il presidente Wilson voleva istituire una politica mondiale che assicurasse che niente di simile sarebbe pi\u00f9 accaduto. Allo scopo di mantenere la pace, venne fatto il primo tentativo di creare una corte mondiale, la Societ\u00e0 delle Nazioni. La teoria era che se le nazioni pi\u00f9 deboli venivano attaccate, altre avrebbero garantito loro protezione dagli aggressori.\nIn cima a tutto ci\u00f2, Wilson promosse l'autodeterminazione che incoraggiava le nazionalit\u00e0 (o i gruppi etnici) a pensare, governare e controllare s\u00e9 stessi. Questa nozione di autodeterminazione ebbe come conseguenza un aumento del sentimento patriottico in molti paesi che erano o erano stati sotto il controllo dei vecchi imperi. L'autodeterminazione era, e continua a essere, una fonte di attrito tra differenti gruppi etnici in tutto il mondo, nel momento in cui ogni gruppo cerca di migliorare la sua posizione globale.\nL'accettazione da parte di molti popoli del concetto di autodeterminazione fu l'inizio della fine di questi imperi, compresi quello francese e quello britannico. L'autodeterminazione \u00e8 in parte la ragione per cui cos\u00ec tante nazioni si formarono nell'Europa Orientale; Wilson non voleva contribuire a incrementare le dimensioni di Regno Unito, Francia o Italia. Ci furono anche lotte nelle province orientali della Germania, che erano fedeli all'imperatore, ma non volevano essere parte di una repubblica: la grande sollevazione polacca nella provincia di Posen e tre sollevazioni slesiane nella Slesia Superiore.\nGli aggiustamenti territoriali vennero fatti con l'obiettivo di raggruppare assieme delle minoranze etniche ai loro stati, liberi dalla dominazione dei potenti imperi di un tempo, in particolar modo quello austro-ungarico e quello ottomano. I trattati segreti vennero scoraggiati e Gran Bretagna e Francia acconsentirono controvoglia a una riduzione degli armamenti di tutte le nazioni: questa riduzione supponeva una riduzione indiretta della capacit\u00e0 da parte delle marine di creare dei blocchi.\nContenuto.\nIl trattato era articolato in diverse parti relative a diversi contenuti, alcuni dei quali sono: il ripristino dei confini territoriali della Germania e dei paesi limitrofi, lo smantellamento dell'impero coloniale tedesco, le riparazioni di guerra e le restrizioni al riarmo da imporre alla Germania, i termini di rilascio dei prigionieri di guerra e la nascita della futura Societ\u00e0 delle Nazioni.\nIl trattato stabiliva inoltre la creazione di una commissione che doveva determinare l'entit\u00e0 delle riparazioni che dovevano essere pagate dalla Germania. Nel 1921, con la conferenza di Genova, questa cifra fu ufficialmente stabilita in 132 miliardi di marchi oro, cifra il cui pagamento comport\u00f2 una serie di problemi economici che sono spesso citati come una delle cause che contribuirono alla fine della Repubblica di Weimar, all'ascesa del nazionalsocialismo e allo scoppio della seconda guerra mondiale.\nTrasferimenti territoriali.\nTra le disposizioni previste dal trattato di Versailles rientravano la revisione dei confini territoriali tedeschi e la perdita di sovranit\u00e0 sui territori coloniali da parte della Germania.\nNuovi confini della Germania.\nLa lista di ex province tedesche che cambiarono appartenenza comprende:\nSmembramento dell'impero coloniale tedesco.\nL'articolo 119 del trattato imponeva alla Germania di rinunciare a qualsiasi diritto di sovranit\u00e0 sui territori all'esterno dei confini nazionali. Questi territori furono acquisiti tramite mandati da Francia, Regno Unito, Giappone , Belgio e Cina \nAfrica.\nLa Germania dovette cedere:\nOceania.\nLa Germania dovette cedere il controllo della Nuova Guinea tedesca e delle Samoa tedesche.\nIl trattato stabil\u00ec inoltre la cancellazione dei trattati di leasing stipulati tra Germania e Cina alla fine del 1800 relativi alle concessioni di Tianjin e Hankou, che passarono di nuovo sotto l'amministrazione del governo cinese. La Germania rinunciava anche ai privilegi e ai diritti derivanti dagli accordi siglati con la Cina a Pechino nel 1901.\nDiverso fu il caso della concessione tedesca della baia di Jiaozhou (, Kiautschou nel tedesco di allora) sulla costa meridionale della penisola dello Shandong. Gli articoli 156-157-158 del trattato di Versailles trasferirono al Giappone tutti i diritti tedeschi sulla concessione, che era stata acquisita nel 1898 per un periodo di 99 anni. Il Giappone restitu\u00ec alla Cina il controllo di questi territori nel 1922.\nRestrizioni militari.\nIl trattato di Versailles aboliva la coscrizione militare in Germania ponendo al contempo grosse limitazioni alle forze armate tedesche, che non dovevano superare le 100.000 unit\u00e0, non potevano avere una forza aerea ed inoltre non potevano avere navi da guerra con dislocamento superiore alle 10.000 tonnellate.\nRiparazioni e indennit\u00e0 di guerra.\nQuando il trattato di Versailles venne concluso, alla Germania fu imposto il pagamento agli stati dell'Intesa di una indennit\u00e0 di guerra per una cifra fuori dalle possibilit\u00e0 di qualsiasi nazione. La cifra abnorme fu stabilita nel 1921 per 6.600.000.000 di sterline (132 miliardi di marchi oro). Inoltre si chiedeva che la Germania cedesse tutte le colonie, accettasse per s\u00e9 tutta la colpa per la guerra, riducesse le dimensioni delle sue forze armate (sei navi da guerra, 100.000 soldati e nessuna aviazione) e cedesse territori a favore di altri Stati, tra cui Belgio, Francia, Danimarca e Polonia.\nPer la Germania particolarmente pesanti sul piano morale risultarono gli articoli 227, nel quale l'ex imperatore Guglielmo II veniva messo in stato d'accusa di fronte a un venturo tribunale internazionale \"\"per offesa suprema alla morale internazionale\" e l'art. 231, in cui \"la Germania riconosce che lei e i suoi alleati sono responsabili, per averli causati, di tutti i danni subiti dai Governi Alleati e associati e dai loro cittadini a seguito della guerra, che a loro \u00e8 stata imposta dall'aggressione della Germania e dei suoi alleati\".\" Quest'ultima clausola (la Germania come unica responsabile del conflitto) viene ancor oggi dibattuta dagli studiosi in seguito all'importante contributo dello storico tedesco Fritz Fischer del 1961.\nEra chiaro l'esito del trattato ancor prima che si potesse realizzare. La Francia voleva vendetta, il Regno Unito voleva una Germania relativamente forte economicamente per controbilanciare il predominio continentale della Francia, gli Stati Uniti invece volevano la creazione di una pace permanente il pi\u00f9 in fretta possibile, cos\u00ec come la distruzione dei vecchi imperi, mentre l'Italia era desiderosa di poter ampliare i propri possedimenti coloniali e completare l'opera risorgimentale con l'annessione di terre appartenenti all'Impero austro-ungarico. Il risultato fu un compromesso che non lasci\u00f2 nessuno soddisfatto.\nGli osservatori pi\u00f9 acuti, come l'economista britannico John Maynard Keynes, criticarono duramente il trattato: non prevedeva alcun piano di ripresa economica e l'atteggiamento punitivo e le sanzioni contro la Germania avrebbero provocato nuovi conflitti e instabilit\u00e0, invece di garantire una pace duratura. Keynes espresse questa visione nel suo saggio \"The Economic Consequences of the Peace\" (\"Le conseguenze economiche della pace\").\nIl saldo dei debiti di guerra.\nIl 3 ottobre 2010, in occasione del ventesimo anniversario della riunificazione tedesca, la Germania ha annunciato di aver estinto, tramite il versamento di un'ultima rata da settanta milioni di euro, i debiti di guerra imposti dal Trattato di Versailles del 28 giugno 1919. Tale notizia, riportata da vari organi di stampa, risulta tuttavia fuorviante, se non errata. Un esame pi\u00f9 attento porta infatti a ritenere plausibile che la Germania non abbia di fatto mai saldato i propri conti con il primo conflitto mondiale - e nemmeno con il secondo.\nLa Commissione per le riparazioni costituita ad hoc dopo il Trattato di Versailles aveva infatti fissato non solo l'ammontare totale delle riparazioni dovute dalla Germania alle potenze vincitrici, in particolare Francia e Belgio, ma anche modalit\u00e0 e scadenze dei pagamenti. Dopo un primo versamento di 1 miliardo di marchi oro effettuato il 31 agosto 1921, la Germania comunic\u00f2 nel dicembre dello stesso anno l'impossibilit\u00e0 a proseguire nei pagamenti. Accertata l'inadempienza tedesca, le potenze vincitrici procedettero con l'occupazione della Ruhr nel 1923, alla quale i tedeschi risposero con forme varie di resistenza passiva. Con l'inizio del piano Dawes, la Germania ricominci\u00f2 a stornare dal proprio bilancio fondi per le riparazioni di guerra, ma la crisi del 1929 non tard\u00f2 a produrre i suoi effetti.\nIl 9 luglio 1932 durante la conferenza di Losanna il debito fu alla fine ridotto da 132.000.000.000 di marchi a soli 3.000.000.000, per altro mai pagati dal Terzo Reich. Una cifra che, imposta nel 1919, sarebbe stata ben pi\u00f9 facile saldare. Con lo scoppio della seconda guerra mondiale, la conclusione della stessa e l'inizio della guerra fredda, le riparazioni tedesche relative al primo conflitto mondiale finirono in secondo piano e altre ben pi\u00f9 gravi urgenze si imposero all'attenzione delle principali potenze mondiali.\nNel 1953 si tenne a Londra un'apposita conferenza per discutere e quantificare il debito estero tedesco; fu fatta un'unica stima tale da comprendere i debiti risalenti agli anni Venti e Trenta, i debiti contratti durante il secondo conflitto mondiale e le riparazioni dovute alle potenze occupanti. Tale cifra, poi ridotta di circa il 60%, \u00e8 stata liquidata dalla Germania definitivamente il 2 ottobre 2010.\nLa Societ\u00e0 delle Nazioni.\nIl trattato sanc\u00ec la nascita della Societ\u00e0 delle Nazioni, uno dei Quattordici punti del presidente degli Stati Uniti d'America Thomas Woodrow Wilson. La Societ\u00e0 delle Nazioni era un'organizzazione intergovernativa con lo scopo di arbitrare i conflitti tra le nazioni prima che si arrivasse alla guerra. Il suo statuto, la Convenzione della Societ\u00e0 delle Nazioni, occupava i primi 26 articoli del trattato di Versailles.\nInterpretazioni storiche.\nIl principio della riorganizzazione, su base etnica, della carta dell'Europa, accolto dal trattato in base ai Quattordici punti di Woodrow Wilson, paradossalmente - secondo lo storico britannico Eric Hobsbawm - forn\u00ec un pretesto alle successive pulizie etniche e, addirittura, all'Olocausto degli Ebrei: Adolf Hitler, applicando sino alle estreme conseguenze i principi nazionalisti, pianific\u00f2 l'annessione alla Germania di tutti i territori fuori dai confini della madrepatria abitati da tedeschi, e avvi\u00f2 a soluzione finale l'eliminazione degli Ebrei.\nA conferma di ci\u00f2 si ricorda che l'art. 1 del programma del Partito Nazista, stilato nel febbraio del 1920, chiede testualmente \"La costruzione di una Grande Germania che riunisca tutti i tedeschi in base al diritto della autodeterminazione dei popoli\".\nQuanto all'altra possibile fonte di \"revisionismo\" del trattato, quella sovietica, \"la conferenza di Genova, che nelle intenzioni dei promotori avrebbe dovuto creare le condizioni favorevoli al rientro di Germania e Russia nel consesso delle nazioni europee, si concluse con il trattato di Rapallo, che sanc\u00ec invece l'alleanza fra le due escluse della pace di Versailles. A proposito di questo trattato, gli storici sono pi\u00f9 o meno concordi nel ritenere che esso rappresent\u00f2 il primo passo del governo sovietico verso il superamento dell'isolamento attraverso l'alleanza con la \u00abvinta\u00bb Germania, ovvero il primo \u00abesperimento\u00bb di coesistenza pacifica con il mondo capitalistico\"."}
{"id": "51224", "revid": "1910023", "url": "https://it.wikipedia.org/wiki?curid=51224", "title": "Val Mastallone", "text": "La Val Mastallone \u00e8 una valle laterale della Valsesia lungo l'omonimo torrente Mastallone.\nLa valle.\nSi estende dalla citt\u00e0 di Varallo per circa 25\u00a0km passando per i comuni di Cravagliana (che \u00e8 il capoluogo) per poi biforcarsi: uno dei due rami porta al paese di Fobello e Cervatto, mentre l'altro al paese di Rimella. \u00c8 abitata da circa 750 residenti. Tuttavia si registra un buon flusso di villeggianti durante il periodo estivo e natalizio che permettono di triplicare tale cifra. Nella Valle sono compresi una parte del comune di Varallo (frazioni di Aniceti/Pianebelle, Barattina, Cervarolo) ed i comuni di Cervatto, Cravagliana, Fobello e Rimella. \nEconomia.\nLe attivit\u00e0 economiche sono legate al turismo montano ed all'allevamento di bestiame. Alcune attivit\u00e0 artigianali tuttavia sopravvivono, cos\u00ec come alcune imprese edili. A Cravagliana era presente un'area industriale, dismessa nei primi anni 2000. Erano presenti piccoli impianti di sci a Cervatto e a Fobello in localit\u00e0 Belvedere, ormai chiusi a causa dell'altitudine relativamente bassa ed all'esposizione meridionale delle piste che non ne garantivano un innevamento adeguato e costante.\nVie di comunicazione.\nLa Val Mastallone \u00e8 attraversata dalla \"SP 9\" lungo la dorsale, che la collega agevolmente con il capoluogo valsesiano. Da essa si diramano varie strade secondarie, quasi tutte ad unica corsia, che permettono di collegare le localit\u00e0 site ai fianchi della vallata. Non vi sono ad oggi collegamenti di altro tipo verso la Val Grande o la provincia del Verbano-Cusio-Ossola.\nPeculiarit\u00e0.\nPer il suo elevato valore ambientale \u00e8 riconosciuta come Sito di importanza comunitaria. Attraverso i comuni di Fobello e Rimella passano i sentieri della GTA. A breve distanza da Varallo si incontra il Ponte della Gula, un'opera interamente in sasso con struttura ad arco posta in una profondissima gola alle porte della valle. Qui vennero anche girate alcune scene del film \"Tiro al piccione\".\nDemografia dei Comuni.\nNel dettaglio fanno parte della Val Mastallone i seguenti 4 comuni + l'ex comune di Sabbia (\"Popolazione residente al 31 dicembre 2019 - Dato Istat\"): "}
{"id": "51230", "revid": "228587", "url": "https://it.wikipedia.org/wiki?curid=51230", "title": "Paradiso - Canto primo", "text": "Il canto primo del \"Paradiso\" di Dante Alighieri si svolge nel Paradiso Terrestre, e poi nella sfera del fuoco, cio\u00e8 la zona intermedia fra l'atmosfera della Terra e la prima sfera celeste, quella del cielo della Luna. Siamo nel mattino del 13 aprile 1300.\nTemi e contenuti.\nProtasi e invocazione - versi 1-36.\nLa cantica comincia, secondo il canone classico, con un proemio costituito da due parti: la protasi e l'invocazione. La prima introduce quello che Dante andr\u00e0 a trattare nel resto del poema: il Paradiso, ove maggiormente risplende \u00abla gloria di Colui che tutto move\u00bb (v. 1: si noti come questo verso, che apre il \"Paradiso\" con la menzione di Dio, rimandi circolarmente all'ultimo verso dell'opera, XXXIII, 145, \u00abl'Amor che move il sole e l'altre stelle\u00bb). Emerge il tema dell'ineffabilit\u00e0, ovvero dell'impossibilit\u00e0 per Dante di raccontare quello che vede e che prova nel Paradiso, perch\u00e9 la memoria fa fatica a ricordare e perch\u00e9 il linguaggio della poesia si mostra insufficiente nell'affrontare un tema cos\u00ec elevato.\nSegue l'invocazione non solo alle Muse ma al dio della poesia, Apollo, che \u00e8 simbolo dello Spirito Santo, diversamente dalle introduzioni dell'\"Inferno\" e del \"Purgatorio\" dove invoc\u00f3 esclusivamente le Muse ed in particolare nella seconda cantica Calliope: ci\u00f2 in quanto mentre prima \"gli fu assai\" solo l'invocazione delle Muse, ha ora bisogno di entrambi gli aiuti (Muse e Apollo). Il poeta chiede al dio di essere fatto \"vaso\", cio\u00e8 ricettacolo, della sua ispirazione, con chiaro riferimento a san Paolo detto \"vas electionis\", cio\u00e8 \"vaso della scelta (di Dio)\" quando fu ammesso ad accedere all'oltretomba. Richiama nella sua invocazione, come invito all'umilt\u00e0, la vittoria che Apollo riport\u00f2 gareggiando nella musica con Marsia che per punizione fu scorticato.\nEmerge infine in questa invocazione un altro tema che sar\u00e0 predominante nel resto del poema, e cio\u00e8 il richiamo alla decadenza dei tempi presenti in cui ben pochi imperatori o poeti aspirano all'alloro, simbolo di gloria, perch\u00e9 desiderano piuttosto beni terreni e quindi effimeri. Alla \"poca favilla\" della poesia di Dante forse potr\u00e0 far seguito una \"gran fiamma\" di altre \"miglior voci\".\nAscesa al cielo - vv. 37-81.\nAl v. 37 inizia la narrazione vera e propria, con un'ampia perifrasi astronomica che descrive la stagione in cui ci si trova, cio\u00e8 la primavera. In questo momento Beatrice fissa il sole, e di rimando anche Dante lo fissa (e ci riesce perch\u00e9 nel Paradiso terrestre, fatto apposta per il genere umano nella sua perfezione originaria, molte cose sono lecite al contrario che sulla terra): allora gli pare che la luce del giorno raddoppi, e Dante si sente \"trasumanare\" (letteralmente \"andare oltre l'umano\") come Glauco quando si trasform\u00f2 in divinit\u00e0. \u00c8 l'ascesa attraverso la sfera del fuoco (che separa il cielo dal mondo sublunare), grazie alla quale Dante e Beatrice accedono al Paradiso.\nPrimo dubbio di Dante chiarito da Beatrice - vv. 82-93.\nLa novit\u00e0 del suono, dovuto al ruotare delle sfere celesti e la grande luce \u2014 nei versi precedenti, il poeta ha infatti descritto il lago di luce che gli si accende di fronte \u2014 fanno sorgere in Dante parecchi dubbi, e in primo luogo il desiderio di conoscerne la causa; Beatrice risponde, senza bisogno che il poeta formuli a parole la domanda, che i due non si trovano pi\u00f9 sulla terra, ma sono ascesi alla loro sede primaria \u2014 il cielo \u2014 pi\u00f9 veloci della folgore. Ma queste parole suscitano in Dante un secondo dubbio, e cio\u00e8 come il suo corpo pesante possa trascendere i \"corpi levi\" dell'aria e del fuoco: al che Beatrice inizia una spiegazione pi\u00f9 ampia e completa.\nSecondo dubbio; esistenza di un ordine universale - vv. 94-142.\nEsiste infatti un ordine fissato da Dio secondo cui tutte le cose create sono ordinate fra loro in modo da costituire un tutto armonico, e questo ordine \u00e8 la forma, il principio essenziale, che rende l'universo simile a Dio, come il fuoco che sale verso la Luna, come la terra che grazie a questa forza rimane unita e compatta, e che muove gli esseri irrazionali e quelli dotati di ragione. Un solo luogo rimane sempre immobile e uguale a se stesso, in quanto non tende verso nulla poich\u00e9 gi\u00e0 perfetto grazie alla divina Provvidenza, e si tratta dell'Empireo attorno al quale si muove il pi\u00f9 veloce dei cieli, il Primo mobile, conferendo il movimento circolare agli altri cieli sottostanti (ricordiamo che secondo la concezione aristotelico-tomistica il cielo era suddiviso in nove cieli, i primi sette sono dominati da un pianeta \u2014 Luna, Mercurio, Venere, Sole, Marte, Giove e Saturno \u2014 e gli ultimi due sono rispettivamente il cielo delle Stelle fisse e il Primo mobile).\n\u00c8 a questo luogo immobile, perfetto, che tende l'uomo, anche se, dato il libero arbitrio, capita che egli invece si volga altrove, cio\u00e8 ai beni terreni, sprofondando verso il basso nell'Inferno come il fuoco che cade dalle nuvole invece di salire (ovvero i fulmini). In conseguenza di questa spiegazione Dante non deve pi\u00f9 stupirsi di salire verso l'alto, ora che \u00e8 libero dal peso del peccato, come non si stupirebbe di vedere l'acqua di un ruscello scorrere a valle, ma dovrebbe invece stupirsi se un fuoco nel mondo materiale rimanesse fermo e non salisse verso l'alto.\nTerminato il discorso, Beatrice rivolge nuovamente il volto al cielo.\nAnalisi del canto.\nLe prime dodici terzine del canto vengono, come si \u00e8 detto, dedicate al proemio, elaborato e costruito secondo la tradizione retorica in protasi (esposizione del contenuto dell'opera) e invocazione: l'estensione di questa prima parte ci permette subito di misurare l'importanza dell'argomento trattato, confrontandola con la singola terzina introduttiva dell'\"Inferno\", II 7-9, e con i dodici versi del \"Purgatorio\", I 1-12. \u00c8 qui messa in luce, sia nel proemio che nelle spiegazioni teologiche di Beatrice, l'esistenza di una gerarchia interna all'universo, prima ancora dell'enunciazione del contenuto del testo. La visione dantesca viene descritta nei termini di un \"excessus mentis in Deum\", \"trasporto della mente verso Dio\", mediante una delle sue caratteristiche fondamentali, cio\u00e8 l'ineffabilit\u00e0, ovvero l'indicibilit\u00e0 e inesprimibilit\u00e0 con i consueti strumenti linguistici umani."}
{"id": "51239", "revid": "132406", "url": "https://it.wikipedia.org/wiki?curid=51239", "title": "Paradiso - Canto secondo", "text": "Il canto secondo del \"Paradiso\" di Dante Alighieri si svolge nel cielo della Luna, ove risiedono le anime di coloro che mancarono ai voti fatti; siamo nel pomeriggio del 13 aprile 1300, o secondo altri commentatori del 30 marzo 1300.\nTemi e contenuti.\nAmmonimento ai lettori - versi 1-18.\nIl canto si apre con l'ammonimento di Dante rivolto a coloro che sottovalutano gli ardui problemi teologici, perch\u00e9 tornino sui propri passi. Sarebbe come pretendere di seguire una grande nave con una piccola barca. L'argomento, mai affrontato da altri, \u00e8 ispirato da Minerva e diretto da Apollo; il cammino risulta illuminato dalle nove Muse. I pochi lettori che si sono preparati sin dalla giovinezza a trarre dal sapere filosofico un nutrimento vitale ma non esauriente potranno mettersi in mare aperto, seguendo la scia lasciata dalla nave del poeta. Essi, nell'ascoltare la narrazione del poeta, rimarranno pi\u00f9 sorpresi degli Argonauti alla vista del loro capo Giasone divenuto contadino.\nIl cielo della Luna - vv. 19-45.\nDopo il solenne preambolo, riprende la narrazione. Dante e Beatrice sono \ntrascinati verso l'alto dal desiderio dell'Empireo, alla velocit\u00e0 con cui ruota il cielo stellato. Beatrice gi\u00e0 rivolge gli occhi in alto mentre Dante la fissa. Nel brevissimo tempo in cui una freccia appena scoccata raggiunge il bersaglio, Dante si trova in un luogo mirabile che attira tutta la sua attenzione. Lei, che pu\u00f2 leggere nel pensiero, invita il poeta ad indirizzare la sua mente a Dio in segno di riconoscenza per aver raggiunto il cielo della Luna.\nDante, quindi, descrive le sue sensazioni: gli sembra di essere avvolto da una nube splendente simile ad un diamante illuminato dal sole. La luna accoglie entrambi dentro di s\u00e9, senza aprirsi, come la superficie dell'acqua riceve un raggio di luce. Sulla Terra non si pu\u00f2 ben comprendere come un corpo solido possa penetrare in un altro uguale senza modificarsi. Da ci\u00f2 viene suscitato ulteriormente il desiderio del cielo, per vedere in Cristo l'uomo e Dio. Ivi il dogma apparir\u00e0 chiaro come l'assioma in cui l'uomo crede senza bisogno di dimostrazione.\nTeoria delle macchie lunari e delle influenze astrali - vv.46-148.\nDopo aver ringraziato Dio, Dante chiede a Beatrice la spiegazione del fenomeno delle macchie lunari, ed in seguito alla richiesta di Beatrice espone la sua teoria in proposito, ossia che le macchie lunari dipendono dalla cangiante densit\u00e0 delle diverse parti del corpo.\nBeatrice confuta questa tesi, argomentando su due diversi livelli: prima esponendo una considerazione di carattere generale, quindi una basata sull'esperienza. Anzitutto ella nota che se la diversit\u00e0 dei corpi celesti dipendesse soltanto da un fattore materiale, e non qualitativo, tutti gli astri eserciterebbero sugli esseri umani la stessa influenza, quale con pi\u00f9 quale con meno intensit\u00e0, ma ci\u00f2 \u00e8 assurdo, perch\u00e9 ad astri diversi corrispondono influssi diversi. Quindi Beatrice fornisce un'ulteriore spiegazione, affermando che se fosse vero ci\u00f2 che pensa Dante, la Luna, in corrispondenza della macchie lunari, dovrebbe avere o una densit\u00e0 nulla che l'attraversi da parte a parte o una densit\u00e0 minore che si interrompe oltre una certa profondit\u00e0. Entrambe queste tesi sono facilmente confutate: per la prima Beatrice ricorre all'esperienza delle eclissi di sole, dalle quali si evince che la luna non \u00e8 cava; per la seconda descrive un esperimento fisico che Dante \u00e8 invitato a riprodurre: presi tre specchi e posti a distanza disuguale da una fonte di luce, la luce riflessa appare identica nella qualit\u00e0, e non pi\u00f9 scura, anche se diversa nella quantit\u00e0, ossia nell'intensit\u00e0, quindi sarebbe assurdo pensare che la semplice riflessione di un raggio di luce ad una profondit\u00e0 diversa del corpo lunare provocherebbe una colorazione maggiormente scura della superficie.\nBeatrice, una volta dissipati gli errori, fornisce la complessa spiegazione corretta, non fisica, ma metafisica, del fenomeno: la luminosit\u00e0 dei corpi celesti varia come varia da stella a stella la forza della virt\u00f9 (ossia influsso celeste), la quale si diversifica e costituisce una differente unit\u00e0 con ogni singolo astro a cui si unisce (c'\u00e8 un riferimento alla credenza dell'epoca secondo la quale le pietre preziose diventavano tali, da semplici sassi che erano, grazie alla luce delle stelle: ogni stella generava una diversa pietra). Il moto e l'influenza delle sfere celesti, infatti, dipendono dalle intelligenze angeliche come l'abilit\u00e0 nell'uso del martello dipende dalla mente del fabbro; come nel corpo umano l'anima pur restando una si manifesta in organi diversi per compiere diverse funzioni, cos\u00ec l'intelligenza angelica dal cielo ottavo si dispiega di cielo in cielo e si manifesta in forme diverse fondendosi con la diversa materia dei vari astri.\nDa tutto questo deriva il variare di luminosit\u00e0 da stella a stella e quindi anche (Dante deve intuirlo) l'aspetto caratteristico delle \"macchie\" della Luna.\nAnalisi.\nDopo il severo monito ai lettori inadeguati, Dante descrive il fulmineo volo al cielo della Luna che avviene mediante un duplice fissarsi degli sguardi (quello di Beatrice verso il cielo, e quello di Dante negli occhi di lei), con una similitudine divenuta uno dei pi\u00f9 famosi esempi di Hysteron proteron: una freccia che si vede sul bersaglio, poi in volo, poi nel momento in cui viene scoccata.\nSegue la sensazione nettissima dell'ingresso in una materia nuova (indicata dai quattro aggettivi \"lucida, spessa, solida e pulita\") e subito sorge il dubbio relativo alla impenetrabilit\u00e0 dei corpi. Ad esso il poeta stesso risponde facendo appello alla fede che consentir\u00e0 di giungere alla comprensione di un mistero ben pi\u00f9 alto, ovvero la doppia natura, umana e divina, di Ges\u00f9 Cristo.\nAd un altro dubbio, o meglio ad una esplicita domanda, Beatrice dedica un'ampia e articolata risposta, che si estende per circa due terzi del canto, sino alla fine di esso. Si manifesta qui pienamente la funzione di Beatrice, in quanto guida spirituale, di maestra di sapienza filosofico-teologica. Tale compito, gi\u00e0 emerso nel primo canto (vv.103-141), sar\u00e0 sviluppato coerentemente, in modo esteso e impegnativo sul piano dottrinale, nel corso di tutta la cantica.\nPu\u00f2 sorprendere che una questione tutto sommato secondaria come quella delle macchie lunari (fonte, come lo stesso Dante accenna, di leggende e interpretazioni popolari) offra lo spunto per un excursus dottrinale centrato sulla cosmologia scolastica e intessuto di riferimenti a vari sapienti del mondo antico e medioevale. In realt\u00e0, l'elaborata costruzione e l'evidente impegno espressivo contribuiscono a sottolineare lo scopo del testo, ossia la ritrattazione da parte di Dante della convinzione alla quale egli aveva in precedenza aderito, ossia quella di matrice averroistica della varia densit\u00e0 della materia come causa delle macchie lunari. Il superamento dell'averroismo verso l'approdo ad una concezione scolastica \u00e8 un passaggio importante nella formazione filosofica di Dante. Il problema circoscritto delle macchie lunari \u00e8 inserito nell'ambito complessivo delle influenze dei cieli sul mondo terreno. Si passa dunque dall'ambito fisico (nel II Trattato del Convivio Dante aveva ripreso la tesi di Averro\u00e8) all'ambito metafisico e teologico: la sapienza teologica \u00e8 posta a fondamento di ogni particolare spiegazione, anche di fenomeni naturali."}
{"id": "51241", "revid": "132406", "url": "https://it.wikipedia.org/wiki?curid=51241", "title": "Paradiso - Canto quarto", "text": "Il canto quarto del \"Paradiso\" di Dante Alighieri si svolge nel cielo della Luna, ove risiedono le anime di coloro che mancarono ai voti fatti; siamo nel pomeriggio del 13 aprile 1300, o secondo altri commentatori del 30 marzo 1300.\nTemi e contenuti.\nDubbi di Dante - versi 1-27.\nLe parole di Piccarda Donati fanno nascere in Dante due dubbi ugualmente tormentosi, a tal punto che non sa quale esprimere per primo ed \u00e8 costretto a tacere. Sebbene Dante non parli, Beatrice, la quale vedendo ogni cosa in Dio conosce anche i pensieri di Dante, esplicita i due dubbi.\nIl primo \u00e8 riferito al fatto che il non compiere un bene (il voto di Piccarda in questo caso) per violenza altrui possa diminuire il nostro merito. Il secondo riguarda la discesa delle anime dalle stelle ai corpi umani e il loro ritorno in cielo, secondo la teoria di Platone argomentata nel dialogo \"Timeo\".\nL'Empireo come sede dei beati - vv. 28-63.\nBeatrice inizia a sciogliere i dubbi di Dante confutando la teoria di Platone sopra citata. Tutti i beati hanno dimora nell'Empireo: il fatto che appaiano nei diversi cieli ha lo scopo di mettere in evidenza il diverso grado di beatitudine, e ha quindi un significato simbolico e didascalico. Solo in questo modo, attraverso la via del senso, infatti, si parla alla mente umana: la Scrittura di Dio ci \u00e8 comprensibile perch\u00e9 si adatta alla capacit\u00e0 di comprensione degli uomini, e per lo stesso motivo la Chiesa rappresenta gli angeli, che sono puro spirito, con corpi umani. Dunque le affermazioni del \"Timeo\" non corrispondono alla realt\u00e0 (ammesso che il testo sia correttamente inteso) l\u00e0 dove dice che ogni anima torna alla stella da cui si \u00e8 distaccata quando \u00e8 entrata in un corpo umano. Forse il protagonista del dialogo platonico non \u00e8 lontano dal vero se intende che alle sfere celesti vada attribuito un influsso sulle anime; in base a questa convinzione, intesa erroneamente in senso assoluto, si sono attribuiti ai corpi celesti i nomi delle divinit\u00e0 pagane.\nL'inadempienza dei voti - vv. 64-114.\nIl secondo dubbio di Dante (sull'inadempienza dei voti a causa dell'altrui violenza) viene da Beatrice giudicato meno pericoloso in quanto il credere \"ingiusta\" la giustizia divina non \u00e8 fonte di eresia, anzi a suo modo \u00e8 conferma della fede in Dio.\nBeatrice argomenta che Piccarda e Costanza non si opposero alla violenza con la necessaria energia, e lo dimostrerebbe il fatto che non ritornarono al chiostro in un momento successivo, quando avrebbero potuto farlo. Manc\u00f2 loro, insomma, quella forza di volont\u00e0 che ebbero ad esempio San Lorenzo martire fermo sulla graticola e Muzio Scevola con la mano nel braciere.Chiarito questo punto, Beatrice introduce un altro tema, talmente complesso che Dante non potrebbe affrontarlo da solo: nel canto precedente (vv.31-33) ella ha reso Dante certo della veridicit\u00e0 delle anime; poi egli ha saputo da Piccarda che Costanza si \u00e8 sempre conservata fedele nel suo cuore ai voti pronunciati, il che pare in contraddizione con ci\u00f2 che Beatrice ha appena affermato. Ella ricorda che molte volte accade che si compia qualcosa contro la propria volont\u00e0 per evitare un male peggiore (cita l'esempio mitologico di Alcmeone); in questo modo la violenza dell'oppressore si mescola alla volont\u00e0 della vittima. Una volont\u00e0 \"assoluta\", ovvero libera e incondizionata, non acconsente mai al male; ma di fatto vi acconsente se teme di cadere altrimenti in una colpa pi\u00f9 grave. Piccarda ha alluso alla volont\u00e0 assoluta, Beatrice invece alla volont\u00e0 condizionata: le loro affermazioni sono dunque entrambe vere.\nNuovo dubbio di Dante - vv. 115-142.\nIn tal modo le parole di Beatrice, alimentate direttamente dalla verit\u00e0 divina, soddisfano entrambi i dubbi di Dante.\nDante, dichiarando di non poter adeguatamente ringraziare Beatrice, riconosce che l'intelletto umano \u00e8 insaziabile se non \u00e8 illuminato dal vero: esso vi trova pace come una fiera nella sua tana; ma da ogni verit\u00e0 raggiunta scaturisce un nuovo dubbio, ed \u00e8 proprio della natura umana l'avvicinarsi per gradi al sommo della verit\u00e0. Perci\u00f2 Dante manifesta un altro dubbio: \u00e8 possibile compensare la mancata adempienza di un voto con buone azioni di altro genere? Beatrice risponde con uno sguardo sfavillante d'amore.\nAnalisi.\nIl canto, considerato \"uno fra i pi\u00f9 dottrinari del \"Paradiso\", non presenta cambiamenti di scena n\u00e9 nuovi personaggi, ma si sviluppa come una lezione quasi ininterrotta di Beatrice, relativa ai dubbi sorti nella mente di Dante in seguito all'incontro con Piccarda narrato nel canto precedente. Sono in realt\u00e0 dubbi di notevole portata intellettuale che si possono far risalire al periodo nel quale Dante, dopo la morte di Beatrice, frequent\u00f2 assiduamente \"le scuole de li religiosi e le disputazioni de li filosofanti\" (\"Convivio\", II, 12, 7).\nIl secondo dubbio formulato \u00e8 il primo a ricevere spiegazione, in quanto investe direttamente un problema di fede, ovvero se l'anima sia creata e infusa direttamente da Dio. Sembrerebbe opporsi a questo dogma il presentarsi delle anime nei singoli cieli, ma in realt\u00e0 esse appartengono tutte all'Empireo, cielo non materiale e pura emanazione della mente divina. L'argomentazione \u00e8 presentata da Beatrice in modo graduale ed ordinato, e appare dosata con prudenza l\u00e0 dove confuta la teoria platonica espressa da Timeo nel dialogo che da lui prende il nome. Non \u00e8 ben noto il grado di conoscenza che Dante poteva avere del dialogo, che peraltro era fino al secolo XII l'unico testo platonico conosciuto direttamente nell'Europa occidentale. Beatrice infatti esprime qualche riserva sulla corretta interpretazione da darsi alle parole di Timeo (vv.55 e 59: \"forse\"...forse\").Il secondo dubbio sciolto \u00e8 il primo formulato e riguarda la condizione di chi non mantiene fede al voto pronunciato in quanto costretto con la violenza. Se \u00e8 vero, come \u00e8 vero, che Piccarda e Costanza hanno subito violenza, come mai sono \"qui rilegate per manco di voto\" (Paradiso, III, v.30), ossia godono di un grado di beatitudine in certo modo limitato? Il dubbio non mette in discussione i principi della dottrina cristiana ma sottolinea come in certi casi la giustizia di Dio sia poco comprensibile alle menti degli uomini.Beatrice, sempre con impeccabile ragionamento e lessico tipico della Scolastica (filosofia), distingue tra volont\u00e0 assoluta (dal latino \"absolutus\" ovvero libero, sciolto) e libert\u00e0 condizionata, riconoscendo che non \u00e8 facile incontrare esempi di virt\u00f9 come quelli, eminenti, di San Lorenzo e di Muzio Scevola.L'argomentazione esauriente suscita in Dante profonda gratitudine, espressa con una raffinatezza di linguaggio che richiama la lirica d'amore medioevale (vv.118-123), arricchita da metafore non consuete (v.127: la mente che si acquieta nel vero \"come fera in lustra\"; vv.130-131: il nuovo dubbio come un pollone al piede di un albero; v.132: il procedere graduale verso la verit\u00e0 come un salire di colle in colle verso la cima). Un'ultima metafora (v.138: \"statera\" ossia bilancia, per indicare la giustizia divina) emerge nella formulazione dell'ultimo dubbio, che Dante questa volta esprime con le proprie parole anzich\u00e9 lasciare che sia Beatrice a intuirlo."}
{"id": "51242", "revid": "6923", "url": "https://it.wikipedia.org/wiki?curid=51242", "title": "Paradiso - Canto quinto", "text": "Il canto quinto del \"Paradiso\" di Dante Alighieri si svolge nel cielo della Luna e nel cielo di Mercurio, ove risiedono rispettivamente le anime di coloro che mancarono ai voti fatti e quelle di coloro che si attivarono per conseguire fama e onori terreni; siamo nel pomeriggio del 13 aprile 1300, o secondo altri commentatori del 30 marzo 1300.\nTemi e contenuti.\nLa dottrina del voto - vv. 1-63.\nPrima di chiarire il dubbio di Dante emerso nel precedente canto, Beatrice spiega perch\u00e9 lei gli appaia cos\u00ec luminosa da abbagliarlo, e si compiace con il suo intelletto, il quale gi\u00e0 accoglie l'eterna luce (ovvero il bene e la verit\u00e0 eterni). \nInizialmente dimostra l'aspetto sacrale del voto, essendo questo un patto tra l'uomo e Dio (v.28): con esso, infatti, l'uomo fa sacrificio a Dio del dono pi\u00f9 grande ricevuto dal suo Creatore, e non concesso alle altre creature, il libero arbitrio (vv. 19-24). Non pu\u00f2, dunque, usare nuovamente la libert\u00e0 che egli ha sacrificato a Dio con un atto volontario.\nNonostante ci\u00f2, la Chiesa concede dispense dai voti. Beatrice distingue allora nel voto i due elementi essenziali: la materia del voto (castit\u00e0, povert\u00e0...) e la convenienza (il patto con Dio). La materia pu\u00f2 essere mutata, ma solamente col permesso della Chiesa e solo se la nuova offerta \u00e8 superiore per valore alla prima. Non \u00e8 possibile cancellare il patto se non quando il voto \u00e8 stato adempiuto completamente.\nAmmonimento ai cristiani - vv. 64-84.\nDa qui consegue che i cristiani non devono considerare con leggerezza i voti che non possono mantenere. Beatrice conclude con una vibrante esortazione a tenere un comportamento pi\u00f9 cauto e a seguire da presso gli insegnamenti delle Scritture e il magistero della Chiesa, per non rischiare di farsi deridere come \"pecore matte\" dagli Ebrei.\nAscesa al cielo di Mercurio - vv. 85-99.\nBeatrice e Dante salgono poi al secondo cielo, quello di Mercurio, in cui si trovano le anime di coloro che in vita operarono il bene per conseguire onore e gloria.\nIl passaggio al cielo di Mercurio \u00e8 manifestato dal \u00abtrasmutar sembiante\u00bb di Beatrice (v.88): nel suo volto sempre pi\u00f9 radioso, Dante pu\u00f2 notare il proprio avanzamento nel cammino che lo porta alla conquista della verit\u00e0 eterna.\nApparizione di una schiera di beati - vv. 100-139.\nIn Mercurio appare una schiera foltissima di spiriti e Dante desidera sapere chi siano. Uno tra questi si rivolge al Poeta dichiarandosi pronto a soddisfare, in nome della carit\u00e0, ogni sua domanda. Dante chiede di poter conoscere il suo nome e il motivo per il quale sia l\u00ec. Nel prossimo canto l'anima in questione (che si scoprir\u00e0 essere quella di Giustiniano) risponder\u00e0 alle sue domande, e gi\u00e0 col rivestirsi interamente di luce mostra la gioia di poter soddisfare la richiesta.\nAnalisi.\nIl canto \u00e8 occupato per pi\u00f9 della met\u00e0 dalla risposta al dubbio espresso da Dante alla fine del canto precedente sulla possibilit\u00e0 di riparare ad una inadempienza di voto con qualche altra buona opera. Il canto quinto si apre direttamente con le parole di Beatrice, che spiega come la luce sfolgorante del suo sguardo sia frutto e immagine dell'ardente spirito di carit\u00e0 che l'anima. (Il tema della luce e del suo significato spirituale \u00e8 ricorrente). Ella affronta quindi il problema del voto, mettendo in primo piano il valore della libert\u00e0 come il maggior dono fatto da Dio all'uomo. Se il patto liberamente contratto con Dio al momento del voto viene infranto, non c'\u00e8 cosa che possa sostituirlo: sarebbe come far buon uso di \"maltolletto\" ovvero maltolto, frutto di rapina.\nEsiste tuttavia la possibilit\u00e0 che la Chiesa conceda una dispensa dal voto. Beatrice spiega che il sacrificio di un proprio bene, liberamente assunto e offerto a Dio (la forma del voto), non pu\u00f2 in alcun modo essere cancellato. La materia del voto, invece, pu\u00f2 essere sostituita ma a precise condizioni e con il consenso della Chiesa, simboleggiata dalle chiavi d'argento (assoluzione) e d'oro (giudizio). Il pronunciare un voto, commenta Beatrice, \u00e8 dunque un atto di grande seriet\u00e0 che non dev'essere compiuto con leggerezza (come fecero Iefte e Agamennone). I cristiani devono essere prudenti e prendere con ponderazione decisioni impegnative; del resto hanno gi\u00e0 la guida delle Sacre Scritture e del magistero ecclesiastico.\nDopo questo ampio sviluppo dottrinale, che conclude il tema nato nel terzo canto, riprende la narrazione del viaggio celeste con il velocissimo passaggio dal cielo della Luna a quello di Mercurio. Beatrice si riveste di ancora maggiore luminosit\u00e0 al punto che il pianeta stesso ne risplende ulteriormente (v.97: \"la stella si cambi\u00f2 e rise\"). Appaiono ora come \"splendori\" innumerevoli anime, che si avvicinano al pellegrino liete di poter manifestare a lui la propria carit\u00e0, cos\u00ec come i pesci in acque limpide accorrono verso ci\u00f2 che ritengono possa nutrirli. Dante, gi\u00e0 desideroso di parlare con loro, riceve da una di quelle anime un saluto che lo incoraggia a parlare, e risponde ponendo la domanda sull'identit\u00e0 e la condizione che rinnova ad ogni incontro con gli spiriti dei vari cieli. L'anima accentua la sua luce in segno di gioia, al punto tale che le fattezze umane vengono nascoste, e \"chiusa chiusa\" (v.138) inizia a rispondere. La risposta per\u00f2 apre il canto seguente.\nLa prima parte del canto, dunque, esprime con la severit\u00e0 delle parole di Beatrice un deciso appello al rigore morale e spirituale, in cui \u00e8 possibile riconoscere la posizione di Dante, che non esita a confutare la stessa affermazione di Tommaso d'Aquino che possa darsi una dispensa totale dal voto. Evidente anche la critica alla gerarchia ecclesiastica, che lucra denaro o beni materiali (v.79) mediante la pratica del condono dei voti. La durezza del giudizio \u00e8 sottolineata dal linguaggio \"comico\" (in senso medioevale, ovvero di registro basso) nei vv.79-84.\nAi toni polemici fanno seguito il silenzio e la trasmutazione di Beatrice. Sono il segno del passaggio al cielo di Mercurio, la cui velocit\u00e0 \u00e8 sottolineata dalla similitudine con una freccia che tocca il bersaglio prima che la corda dell'arco abbia finito di vibrare (vv.91-93). Dopo un passaggio descrittivo sullo splendore di Beatrice che si riverbera in quello della stella, una nuova similitudine, anch'essa di ambito quotidiano (vv.100-104), introduce l'incontro con le anime, e ben presto una voce invita Dante a parlare. Qui Dante poeta interrompe la narrazione rivolgendosi al lettore: se il racconto del poema finisse qui, la delusione del lettore sarebbe simile a quella che avrebbe provato Dante pellegrino se non si fosse rivelata l'identit\u00e0 delle anime. L'appello al lettore ha l'effetto di richiamare l'attenzione su qualcosa di particolarmente importante che sta per avvenire. La delusione infatti non c'\u00e8, perch\u00e9 le terzine conclusive danno l'avvio ad un colloquio illuminante che occuper\u00e0 tutto il canto seguente. Il canto quinto si conclude in questa attesa, sottolineata dall'allitterazione e iterazione \"nel modo che 'l seguente canto canta\"."}
{"id": "51243", "revid": "2018598", "url": "https://it.wikipedia.org/wiki?curid=51243", "title": "Paradiso - Canto sesto", "text": "Il sesto canto del \"Paradiso\" di Dante Alighieri si svolge nel cielo di Mercurio, dove risiedono le anime di coloro che si attivarono per conseguire fama e onori terreni; siamo nel pomeriggio del 13 aprile 1300, o, secondo altri commentatori, del 30 marzo 1300.\nSintesi del canto.\nL'anima cui Dante si \u00e8 rivolto nel canto precedente chiedendogli chi fosse e perch\u00e9 si trovasse in quel luogo \u00e8 quella di Giustiniano (483-565), uno degli spiriti che operarono il bene per conseguire la gloria terrena. Egli parla della propria vita e della storia del potere imperiale (simboleggiato dall'aquila), spiegando come l'impero romano sia stato voluto da Dio per essere strumento della Redenzione e deplorando l'attuale decadenza, causata dalle lotte tra guelfi e ghibellini. Terminato il discorso, egli presenta a Dante Romeo di Villanova (1170-1250).\nTemi e contenuti.\nGiustiniano - vv. 1-27.\nL'imperatore Giustiniano parla di s\u00e9 e di come l'aquila imperiale sia giunta nelle sue mani dopo pi\u00f9 di duecento anni da quando Costantino aveva trasferito la capitale da Roma a Bisanzio. \nL'anima ricorda quali sono gli eventi che hanno pi\u00f9 profondamente marcato la sua vita terrena: egli riordin\u00f2 e arricch\u00ec le leggi romane nel Corpus Iuris Civilis, si convert\u00ec al Cristianesimo, abbandonando l'eresia monofisita, per merito di papa Agapito (pontefice tra il 535 e il 536) e rese possibile l'espansione del proprio regno grazie all'opera del suo abile generale Belisario.\nStoria e funzione dell'Impero - vv. 28-96.\nQuesta sezione del canto \u00e8 una digressione di Giustiniano sulla storia dell'Impero: per pi\u00f9 di trecento anni l'aquila imperiale era rimasta ad Albalonga, poi pass\u00f2 ai Romani che la conservarono sia durante il periodo monarchico che in quello repubblicano per poi giungere all'era imperiale nella quale l'aquila pass\u00f2 da Augusto, che riport\u00f2 la pace dopo anni ed anni di guerre, a Tiberio, sotto il cui regno era morto Cristo per salvare l'intera umanit\u00e0. Infine il \"segno\" arriv\u00f2 a Carlo Magno il quale si impegn\u00f2 a difenderlo dalle minacce dei Longobardi.\nLa critica a guelfi e ghibellini vv. 97-111.\n \u00ab\"L'uno al pubblico segno i gigli gialli\"\"oppone, e l'altro appropria quello a parte,\"\"s\u00ec ch'\u00e8 forte a veder chi pi\u00f9 si falli\u00bb\"\nA tal punto Dante ha potuto comprendere bene quant'aquila imperiale sia sacra e perci\u00f2, secondo lo spirito, non gli sar\u00e0 difficile capire come siano prive di senso le lotte tra guelfi e ghibellini: i primi, sostenitori del papa, vogliono sostituire al \"\"segno\" i \"gigli gialli\"\" emblema della Francia e degli Angioini, mentre i secondi vogliono \"rubare\" le insegne imperiali e ridurre quel simbolo universale al misero marchio di una fazione politica.\nLe anime di Mercurio - vv. 112-126.\nGiustiniano rivela che le anime situate nel cielo di Mercurio sono quelle di coloro che in terra agirono bene per ottenere gloria e fama; per questo, per non essersi indirizzate subito al bene divino, esse occupano un cielo cos\u00ec basso rispetto all'Empireo, ma ci\u00f2 non significa che la loro felicit\u00e0 sia imperfetta.\nRomeo di Villanova - vv. 127-142.\nGiustiniano presenta a Dante Romeo di Villanova (1170-1250), un umile pellegrino che divenne fidato consigliere del conte di Provenza Raimondo Berengario IV. A causa di alcune false ed infamanti calunnie, per\u00f2, Romeo dovette lasciare la corte e torn\u00f2 a vivere poveramente la sua vecchiaia, accusato di un tradimento di cui in realt\u00e0 era innocente: \"Se le persone sapessero quanta dignit\u00e0 egli dimostr\u00f2 con tale gesto, lo loderebbero ancora di pi\u00f9 di quanto gi\u00e0 non facciano\u2033, conclude lo spirito di Giustiniano. \nMolto probabilmente, come accade di frequente in Dante, si tratta di una leggenda. Il nome di Romeo, \"exul immeritus\" cos\u00ec come Dante stesso si definiva, deriverebbe etimologicamente da \"Romam eo\" letteralmente \"vado a Roma\", da cui si ricaverebbe il motivo del pellegrinaggio di Romeo di Villanova.\nAnalisi del canto.\nQui Dante prosegue e porta a compimento la simmetria per cui il sesto canto di ogni cantica della \"Divina Commedia\" tratta l'argomento politico. In particolare, nel sesto canto del Paradiso Dante conclude la sorta di climax ascendente a cui ha dato vita: nell'Inferno, il Poeta parla insieme a Ciacco della corruzione e della svergognatezza che dilagano a Firenze la quale, essendo una citt\u00e0, costituisce a livello spaziale un nucleo piuttosto ristretto; nel Purgatorio, poi, la prospettiva di Dante si amplia ed egli discute con Sordello di come l'Italia sia stata del tutto abbandonata sia dal potere spirituale che da quello temporale; infine, nel Paradiso, il Poeta allarga ancora di pi\u00f9 la sua visione, portandola ad una dimensione che ai suoi tempi poteva considerarsi universale: Dante parla con Giustiniano dell'Impero in generale e delle lotte che impediscono ad esso di realizzarsi, cosa che procurava non poca sofferenza al Poeta, per il quale non esisteva miglior forma di governo dell'impero.\nSi \u00e8 notato tuttavia che individuare uno stretto legame tra la tematica politica e il sesto canto di ciascuna cantica possa costituire un errore di superficialit\u00e0, in quanto brevi e lunghe digressioni sulla situazione politica del tempo sono presenti in gran parte degli altri canti di tutta l'opera dantesca. Potrebbe essere da rifiutare, dunque, l'ipotesi di un climax ascendente in ogni sesto canto della Commedia: risulta vero, dunque, che nell'Inferno il poeta parla insieme a Ciacco della corruzione e della svergognatezza che dilagano a Firenze, per poi ampliare la prospettiva nel Purgatorio, con Sordello con lo stato di abbandono dell'Italia e, infine, nel Paradiso, dove discute dell'Impero in generale, ma tentare di individuare un progetto all'interno di Inferno, Purgatorio e Paradiso rischierebbe di porre un limite immeritato ad un tema cos\u00ec caro al poeta.\nIl canto, nella forma particolare della storia dell'aquila imperiale, presenta una sintesi della storia di Roma dalle origini mitiche (Enea) al presente della Roma papale. In tal modo il poeta esprime la sua concezione della storia, non come semplice successione di eventi, ma come processo ordinato, che trova il suo centro nella venuta di Ges\u00f9 Cristo, la cui vita e morte si legano inscindibilmente alle istituzioni romane. Rispetto a questo punto centrale della storia tutti gli eventi precedenti e successivi acquistano un significato che va al di l\u00e0 del loro apparire come gesta virtuose o atti violenti. Proprio su questa interpretazione provvidenzialistica della storia si fonda il giudizio sferzante formulato da Giustiniano sulle lotte fra Guelfi e Ghibellini.\nInfine pu\u00f2 essere interessante notare che il canto costituisce un unico e ininterrotto discorso diretto dell'imperatore."}
{"id": "51244", "revid": "132406", "url": "https://it.wikipedia.org/wiki?curid=51244", "title": "Paradiso - Canto settimo", "text": "Il canto settimo del \"Paradiso\" di Dante Alighieri si svolge nel cielo di Mercurio, ove risiedono le anime di coloro che si attivarono per conseguire fama e onori terreni; siamo nel pomeriggio del 13 aprile 1300, o secondo altri commentatori del 30 marzo 1300.\nTemi e contenuti.\nDubbio di Dante - versi 1-24.\nGiustiniano, terminato il discorso, intona una lode al Dio degli eserciti e, insieme agli altri beati, si allontana velocissimo.\nDante \u00e8 tormentato da un dubbio che non osa rivelare a Beatrice; si esorta ripetutamente a farlo (\"Dille, dille!\") ma per la reverenza che lo domina non si decide a parlare.\nBeatrice ha intuito la domanda del poeta, ovvero come possa essere stata giusta la punizione (distruzione di Gerusalemme) di un atto giusto (la passione e morte del redentore), (vv. 92-93) del canto precedente, e inizia a spiegare promettendo che scioglier\u00e0 ogni dubbio.\nDottrina dell'Incarnazione e della Passione - vv. 25-120.\nBeatrice esordisce ricordando che Adamo condann\u00f2 col suo peccato non solo se stesso ma tutta la sua discendenza, ovvero l'umanit\u00e0, che rimase sotto il peso del peccato finch\u00e9 il Verbo divino ossia la seconda persona della Trinit\u00e0 discese nella natura umana, congiungendo in una sola persona (Ges\u00f9 Cristo) natura umana e natura divina. La natura umana era in origine buona ma aveva abbandonato la via del bene da quando col peccato si era esclusa dalla perfezione del Paradiso terrestre. Se dunque si considera in relazione alla gravit\u00e0 del peccato compiuto dalla natura umana, la pena della croce fu assolutamente giusta; se tale pena si considera in relazione alla persona divina (Ges\u00f9) cui fu inflitta, nessun atto mai fu altrettanto ingiusto. Accadde dunque che un unico atto ebbe doppia valenza: soddisfece sia Dio sia i Giudei. A questo punto Dante non deve pi\u00f9 trovare incomprensibili le parole di Giustiniano. Pu\u00f2 tuttavia nascere in lui (Beatrice lo intuisce) un dubbio ulteriore: come mai Dio volle che la redenzione dell'umanit\u00e0 avvenisse in questo modo? \u00c8 possibile la comprensione solo a chi ha mente matura e fede ardente; altrimenti la speculazione risulta pi\u00f9 che altro fonte di confusione.Beatrice espone con ampiezza i modi in cui la \"divina bont\u00e0\" imprime nelle creature i propri doni (immortalit\u00e0, libert\u00e0, somiglianza con Dio) tanto pi\u00f9 quanto pi\u00f9 la creatura \u00e8 simile a Dio (intelligenze angeliche, anima razionale dell'uomo). Se la creatura con il peccato perde questa dignit\u00e0 originale, non pu\u00f2 pi\u00f9 ricuperarla a meno che non compensi la colpa con pene proporzionali. La natura umana, col peccato di Adamo, pecc\u00f2 tutta quanta e aveva solo due modi per recuperare la condizione perduta: o un atto di pura clemenza di Dio; o un debito risarcimento da parte dell'uomo.\nFissati questi due punti, Beatrice sviluppa la sua argomentazione, dimostrando in primo luogo che l'uomo non avrebbe mai potuto risarcire il peccato di Adamo facendosi tanto umile quanto smisuratamente superbo era stato il progenitore. Era dunque necessario un intervento di Dio con \"le vie sue\" (v. 103). E per meglio manifestare la propria bont\u00e0, volle adottare per redimere l'uomo sia la piet\u00e0 sia la giustizia. La generosit\u00e0 di Dio nel donare se stesso (in persona di Cristo) fu maggiore che se egli avesse semplicemente perdonato l'uomo; e nessun altro modo per redimerlo sarebbe stato giusto (ovvero proporzionato alla colpa) se lo stesso figlio di Dio non si fosse umiliato.\nCorollari dottrinali - vv. 121-148.\nIl canto si chiude con una spiegazione di Beatrice sulla corruttibilit\u00e0 degli elementi generati da cause seconde e l'incorruttibilit\u00e0 di ci\u00f2 che \u00e8 creato direttamente da Dio. \nL'anima vegetativa e animale, principio vitale degli esseri viventi, \u00e8 frutto della combinazione dei quattro elementi e non \u00e8 quindi direttamente creata da Dio.\nCi\u00f2 che deriva direttamente da Dio, come l'anima razionale dell'uomo, \u00e8 eterno, poich\u00e9 quando \u00e8 creato conserva l'impronta della mano divina: da qui si deduce anche la verit\u00e0 sulla resurrezione dei corpi, considerando che il corpo umano fu creato direttamente da Dio.\nAnalisi.\nIl canto \u00e8 occupato quasi per intero (dal v. 19 alla fine) dalle parole di Beatrice, \"che assume ancora una volta la funzione di maestra di verit\u00e0\". Essa per rispondere al profondo dubbio di Dante sviluppa un'ampia esposizione che segue i modi della lezione medioevale, \"secondo un costante e scoperto procedimento di \"reductio\" del particolare all'universale, dello storico al metastorico, del naturale al soprannaturale\".\nAttraverso le parole di Beatrice, Dante delinea in modo esauriente la sua concezione della storia umana intrecciata con la storia della salvezza, ovvero ci\u00f2 che si chiama di solito \"interpretazione provvidenziale della storia\". Il punto chiave sta nel duplice valore della Passione di Cristo, come \u00e8 indicato chiaramente nei vv. 46-48. Quanto poi alla ragione per la quale Dio abbia voluto che il \"peccato antico\" fosse riscattato dalla morte di Ges\u00f9 Cristo (il dubbio non \u00e8 espresso direttamente da Dante, ma intuito da Beatrice), si tratta di un mistero incomprensibile ad ogni mente umana che non si sia affinata nell'ardore mistico. Tuttavia Beatrice prosegue nell'argomentazione, esortando ad un certo punto Dante a penetrare arditamente nell'\"abisso / de l'etterno consiglio\" (vv.95-96) per riconoscere che \"tutti li altri modi erano scarsi / a la giustizia, se 'l Figliuol di Dio / non fosse umiliato ad incarnarsi\" (vv.118-120).\nL'andamento didascalico prosegue nella digressione finale sulla dottrina della creazione, con la distinzione tra enti creati direttamente da Dio (come gli angeli e l'anima intellettiva dell'uomo) che sono incorruttibili, e gli enti creati indirettamente, che sono corruttibili. La carne umana \u00e8 dunque corruttibile, e solo in virt\u00f9 della redenzione operata da Cristo ha riacquistato la condizione immortale, che era propria dei progenitori nel Paradiso Terrestre e che si manifester\u00e0 nel giorno del Giudizio Universale.\nIl linguaggio del canto \u00e8 di registro alto, intonato alla serrata logica della dimostrazione, ed \u00e8 ricco di figure retoriche che sottolineano i concetti ed i passaggi del ragionamento. Ad esempio, nei vv. 20-21 risalta l'apparente contraddizione in termini \"giusta vendetta giustamente / punita\" (sottolineata dall'enjambement), e nei vv. 46-48 gi\u00e0 citati, le tre opposizioni \"un atto/cose diverse\", \"Dio/Giudei\", \"trem\u00f2 la terra/il ciel s'aperse\" danno la massima evidenza al nucleo concettuale del ragionamento."}
{"id": "51245", "revid": "486946", "url": "https://it.wikipedia.org/wiki?curid=51245", "title": "Comitato Italiano per il Controllo delle Affermazioni sul Paranormale", "text": ""}
{"id": "51247", "revid": "112632376", "url": "https://it.wikipedia.org/wiki?curid=51247", "title": "Trattato di Versailles (1756)", "text": "Con il trattato di Versailles del 1756, siglato tra Austria e Francia al Palazzo di Versailles il 1\u00ba maggio di quell'anno, si attu\u00f2 il cosiddetto rovesciamento delle alleanze conosciuto come \"rivoluzione diplomatica del 1756\". Entrambe le potenze si garantirono neutralit\u00e0 reciproca e assistenza armata se attaccate da terzi.\nAntefatti.\nLa pace di Aquisgrana aveva lasciato in Maria Teresa una profonda insoddisfazione per le condizioni che l'alleato britannico l'aveva costretta ad accettare. Malgrado fosse pi\u00f9 interessata alle questioni interne che alla politica estera, i piani dell'abile von Kaunitz per la riconquista della Slesia ottennero rapidamente il suo consenso. Quest'abile politico riteneva che oramai la Prussia avesse sostituito la Francia come nemico principale degli Asburgo e faceva forza su argomenti ideali che avevano molta presa sulla sovrana, che aveva tutte le ragioni per nutrire astio verso il \"brigante di Potsdam\", come veniva chiamato a corte Federico II di Prussia.\nParallelamente ad accordi segreti in funzione anti-prussiana con Elisabetta di Russia, trattative diplomatiche con i Borbone di Francia con l'obiettivo di staccarli dall'alleanza con Federico II furono cos\u00ec avviate fin dal 1750. Tuttavia esse languivano tra proposte e controproposte, in virt\u00f9 del solco tracciato tra le due dinastie da secoli di guerre e dalla ritrosia di Luigi XV ad abbandonare l'alleato, per quanto si fosse gi\u00e0 dimostrato scarsamente affidabile. Tantomeno il re era disposto ad aderire ai piani di smembramento vero e proprio della potenza prussiana che facevano parte della strategia austriaca.\nDa parte francese era comunque all'opera un forte partito filo-austriaco guidato da Madame de Pompadour, che aveva tra i suoi protetti il de Bernis, che gioc\u00f2 una parte importante negli accordi e sarebbe divenuto ministro degli esteri prima di cadere in disgrazia.\nLa convenzione di Westminster.\nLa convenzione di Westminster siglata tra il governo inglese e l'opportunista re prussiano dopo rapide trattative segrete, sollev\u00f2 per\u00f2 lo sdegno della corte francese. Le rassicurazioni e le spiegazioni fornite all'ambasciatore francese de Nivernais, filo-prussiano, non ebbero effetto sul puntiglio del Borbone di veder punito l'infido alleato. Oltre alla questione d'onore v'era il rischio da parte francese di rimanere isolati in caso di conflitto continentale, se l'Austria avesse mantenuto il vecchio sistema di alleanze. Lo stesso governo britannico contava dopotutto sull'alleato austriaco, interpretando gli accordi con Federico solo come un modo per garantirsi la sicurezza dell'Hannover e ritenendo ancora la Francia il nemico naturale di entrambi.\nIl Borbone non voleva in ogni caso aderire ai piani di smembramento della Prussia perseguiti dalle due imperatrici. Malgrado la volont\u00e0 francese di non rinnovare l'alleanza in scadenza a giugno fosse chiara fin da febbraio, il Borbone prevedeva comunque di rispettare gli accordi difensivi stipulati durante la guerra di successione austriaca con Prussia e Svezia, che sarebbero scaduti a maggio 1757. De Bernis disse all'incaricato austriaco Starhemberg che come l'Austria non intendeva impegnarsi attivamente contro la Gran Bretagna nel conflitto anglo-francese oramai in corso, cos\u00ec non si poteva pretendere che la Francia si impegnasse attivamente contro la Prussia.\nL'accordo venne cos\u00ec concluso in termini spiccatamente difensivi, con interpretazioni per\u00f2 completamente diverse dalle due parti. Mentre la Francia intendeva garantirsi il fianco occidentale, evitando l'impiego di risorse in Europa contro l'Austria e liberandone per il conflitto marittimo e coloniale in atto, per il governo austriaco si trattava di una parte del piano per riprendersi la Slesia, tramite la diplomazia o, molto pi\u00f9 probabilmente, con la guerra. Il ribaltamento delle alleanze ebbe come ulteriore effetto la neutralit\u00e0 olandese, in cambio delle assicurazioni francesi di non aggressione, concesse da Luigi XV nel giugno 1756.\nL'accorto von Kaunitz era ben disposto a posticipare l'attacco (tanto che i preparativi di guerra erano pi\u00f9 evidenti da parte russa che austriaca), ma ancor di pi\u00f9 contava sull'aggressivit\u00e0 di Federico: messo alle strette avrebbe potuto fare la prima mossa, costringendo cos\u00ec la Francia a passare completamente dalla parte austriaca. Starhemberg scrisse: \"prima o poi ce la faremo a completare il nostro grande piano e forse lo stesso re di Prussia sar\u00e0 il nostro principale aiuto\". \nAlla paura dell'accerchiamento, malgrado gli ammonimenti francesi e la necessit\u00e0 di non scontentare l'alleato inglese, Federico reag\u00ec in effetti nel modo aggressivo previsto in buona misura dagli austriaci, penetrando in Sassonia nell'agosto 1756. Questo port\u00f2 alla guerra aperta e al secondo trattato di Versailles, di natura questa volta offensiva, stipulato esattamente un anno dopo il primo."}
{"id": "51249", "revid": "124917283", "url": "https://it.wikipedia.org/wiki?curid=51249", "title": "Discorso sul metodo", "text": "Il Discorso sul metodo \u00e8 la prima opera pubblicata da Ren\u00e9 Descartes (italianizzato in Cartesio) in forma anonima e in francese nel 1637 a Leida congiuntamente a tre saggi scientifici \"La diottrica\", \"Le meteore\", \"La geometria\", dei quali costituisce la prefazione. \"Il discorso\" \u00e8 quindi da considerarsi come \u00abun tutt'uno con i saggi\u00bb.\nIl titolo originale prova questo intento di unitariet\u00e0 dell'opera: \"\"Discours de la m\u00e9thode pour bien conduire sa raison, et chercher la verit\u00e9 dans les sciences Plus la Dioptrique, les Meteores, et la Geometrie qui sont des essais de cete Methode\"\" (\"Discorso sul metodo per un retto uso della propria ragione e per la ricerca della verit\u00e0 nelle scienze pi\u00f9 la diottrica, le meteore e la geometria che sono saggi di questo metodo.\")\nL'argomento dell'opera \u00e8 indicato dallo stesso Cartesio:\nL'astrattezza del sapere.\nCartesio ha fatto quasi un percorso socratico, perch\u00e9 dopo tutti i suoi studi non ha potuto concludere altro che sa di non sapere: \u00ab\"Mi trovai intricato in tanti dubbi ed errori, che mi sembrava di avere tratto nel tentativo di istruirmi un unico utile: la crescente scoperta della mia ignoranza\"\u00bb.\nQuindi racconta che non \u00e8 soddisfatto della formazione culturale che ha ricevuto, eppure ha compiuto i suoi studi in quello che era ritenuto il miglior collegio della Francia, quello di La Fl\u00e8che, tenuto dai padri gesuiti; ma ha l'impressione di aver ricevuto una cultura prevalentemente astratta che non gli ha dato delle certezze n\u00e9 il modo di risolvere i problemi della vita: \u00ab\"Mi si era fatto credere che con lo studio avrei acquistato una conoscenza chiara e sicura di tutto ci\u00f2 che \u00e8 utile alla vita\"\u00bb\nProva quindi a viaggiare nel \"gran libro del mondo\" per trovare dei principi universali atti a risolvere i problemi pratici dell'esistenza. E questo lo far\u00e0 stando a diretto contatto con gli uomini, con l'esperienza dei fatti, quella per cui se si sbaglia si paga sulla propria pelle, al contrario dello studioso che pu\u00f2 elaborare le sue speculazioni astratte non rischiando nulla se poi queste si rivelino errate come accade per colui che \u00ab\"chiuso nel suo studio, sta attorno a speculazioni di nessun effetto pratico, salvo quello forse, di renderlo tanto pi\u00f9 vanitoso quanto pi\u00f9 esse sono lontane dal senso comune, e quanto pi\u00f9 ingegno e artificio egli ha dovuto impiegare per farle apparire verosimili\"\u00bb.\nVuole allora trovare non solo un metodo teoretico che serva a distinguere il vero dal falso, ma anche un metodo pratico che dia concreti vantaggi.\nConcezione questa che rappresenta un punto di contatto con la cultura rinascimentale caratterizzata dalla operosit\u00e0 del sapere. In Cartesio si pu\u00f2 dire confluiscono i risultati dell'Umanesimo, che esalta l'individuo, e del Rinascimento dove l'uomo svela i segreti della natura che modifica a suo piacimento.\nIl gran libro del mondo.\nIl senso comune, la capacit\u00e0 di orientarsi e risolvere empiricamente le difficolt\u00e0 della vita, dicono di averlo tutti e anche quelli che non si accontentano mai dicono per\u00f2 che di buon senso ne hanno molto. Buon senso o ragione, capacit\u00e0 di distinguere il vero dal falso tutti i popoli conosciuti nei suoi viaggi dicono di possederli ma Cartesio si accorge che non tutti usano il buon senso allo stesso modo, anzi presso alcuni i principi teorici che sono considerati validi per la pratica, da altri popoli sono stimati non adatti per risolvere i problemi concreti della vita. Allora, dice Cartesio, \u00abPresi la decisione di studiare me stesso [...] e ci riuscii molto meglio, mi pare, che se non mi fossi mai allontanato dal mio paese e dai miei libri\u00bb, precisando che \u00abormai, piuttosto, \u00e8 giunto il momento, senza frapporre ulteriori indugi, poich\u00e9 la vecchiaia sta avanzando, di ricercare questi principi validi per tutti all'interno di me stesso.\n\u00abMa poich\u00e9 questa intrapresa mi sembrava essere grandissima, ho atteso di aver raggiunto un'et\u00e0 che fosse cos\u00ec matura che non potessi sperarne un'altra dopo di essa [...] Ora dunque che il mio spirito \u00e8 libero di ogni cura, e che mi son procurato un riposo sicuro in una pacifica solitudine mi applicher\u00f2 seriamente e con libert\u00e0 a distruggere generalmente tutte le mie antiche opinioni.\u00bb\nIl ritorno in se stesso.\nTutti gli uomini nascono con lo stesso strumento: la ragione \"lume naturale\", che \u00e8 per natura uguale per tutti: per\u00f2 se tutti gli uomini dicono di avere la stessa ragione perch\u00e9 alcuni sbagliano e altri no?\nLa ragione caratterizza tutti gli esseri umani, quindi il fatto che alcuni non sbaglino non dipende dal fatto che hanno pi\u00f9 buonsenso di altri, ma dall'utilizzo del metodo giusto. \nQuesti uomini quindi che non sbagliano non hanno una migliore capacit\u00e0 razionale rispetto agli altri, anzi, dice Cartesio, \u00e8 talvolta peggiore, ma la loro ragione ha trovato un metodo che funziona e che potrebbe valere per tutti come per lui. Potrebbe valere, ma di questo non c'\u00e8 certezza, perch\u00e9 pur essendo lo strumento lo stesso (la ragione), pur avendo lo stesso metodo, poi bisogna vedere come lo si usa.\nL\"inventum mirabile\".\nNel \"Discorso sul metodo\" vediamo uno strano modo di procedere: Cartesio infatti, prima enuncia le regole del metodo poi le mette in discussione; sembrerebbe pi\u00f9 logico che prima avesse discusso e analizzato e poi enunciato le regole. Egli invece fa il contrario: questo perch\u00e9 egli ha iniziato dall'analisi di problemi di geometria e fisica e ha scoperto che \u00e8 possibile un'interpretazione matematica sia dell'una che dell'altra; cosicch\u00e9 due scienze che erano separate ora sono diventate un'unica scienza:\ncio\u00e8 tutta la quantit\u00e0 discreta, discontinua, la fisica; e tutta la quantit\u00e0 continua, la geometria, sono state unificate dall'interpretazione matematica.\nAllora \u00e8 proprio questo l\"inventum mirabile\", la scoperta meravigliosa e che cio\u00e8 siamo di fronte a un processo di unificazione della scienza e questa scienza unica sembrerebbe essere la matematica.\nAllora io conosco le regole del metodo matematico perch\u00e9 le ho usate e mi sono state utili, per\u00f2 potrebbe darsi che queste regole siano in effetti regole che appartengono non tanto alla matematica, non soltanto a lei, ma ad una scienza assoluta di cui la stessa matematica fa parte. Ma come far\u00f2 a sapere se questa mia intuizione \u00e8 giusta?\nDovr\u00f2 mettere alla prova queste regole, le dovr\u00f2 investire con un dubbio assoluto e non semplicemente matematico, e se ne escono fuori intatte vorr\u00e0 dire che esse sono le regole della scienza unica, assoluta che avevo intuito. Cio\u00e8 di una scienza che va oltre la matematica e a cui posso riportare ogni e qualsiasi tipo di realt\u00e0. Cos\u00ec attraverso la matematica ho ricavato delle regole che non sono solamente valide per la matematica, come credeva Galilei con il suo metodo sperimentale, ma che potrebbero costituire le regole del metodo di una scienza unica.\nCos\u00ec Cartesio pensa di avere intuito l'esistenza di una scienza assoluta che vada oltre la scienza matematica. Ma quale sar\u00e0 la strada per arrivare alla verifica di queste regole?\nLe regole del metodo matematico.\nLe regole dunque, trovate operando matematicamente sono queste:\nDi non prendere mai niente per vero che non conoscessi essere tale per evidenza cio\u00e8 basta che ci sia il minimo dubbio sull'oggetto sensibile che ho di fronte o sull'idea nella mia mente per considerarli entrambi falsi; di evitare la precipitazione e la prevenzione, cio\u00e8 evitare di formarmi idee in modo prevenuto, vale a dire accettare idee gi\u00e0 formulate. L'idea sar\u00e0 invece senz'altro vera quando \u00e8 chiara e distinta. Chiara, quando \u00e8 presente e manifesta ad uno spirito attento, distinta, quando \u00e8 precisa nei suoi contorni, che non siano cio\u00e8 presenti in essa elementi che possano \nappartenere ad altre idee.\nDividere il problema in parti semplici, ci\u00f2 che sto esaminando non deve essere studiato nella sua totalit\u00e0 perch\u00e9 altrimenti ci si perde nella sua complessit\u00e0 ma va analizzato nelle sue singole parti: dividendolo per quanto \u00e8 necessario senza per\u00f2 frantumarlo in troppe parti.\nDiviso per quanto \u00e8 necessario il problema con l'analisi, usando la ragione bisogner\u00e0 fare poi il percorso inverso, rimettere assieme le parti del problema da quelle pi\u00f9 semplici a quelle pi\u00f9 complicate.\nNon basta con la sintesi aver ricomposto il problema iniziale ora risolto, ma bisogna controllare che durante l'analisi non si sia trascurato alcun elemento e infine la revisione, il controllo della sintesi: solo questa assicura che il risultato ottenuto sia valido.\n\"La morale provvisoria\".\nDa questo punto Cartesio introdurr\u00e0 il dubbio assoluto che mina alle fondamenta tutto il sapere; ma poich\u00e9 sulla teoria si fonda la pratica se non c'\u00e8 pi\u00f9 un sapere sicuro non ci sar\u00e0 neppure una morale sicura: quindi la necessit\u00e0, sino a quando non sar\u00e0 ricostruito l'edificio del sapere, di costruirsi un riparo, un alloggio provvisorio e questo sar\u00e0 appunto la morale provvisoria.\nLa ragione cio\u00e8 lo obbliga, introducendo il dubbio assoluto a sospendere tutti i suoi giudizi ma questo significherebbe rinunciare anche alla morale, perci\u00f2 deve costruire una morale provvisoria le cui regole deduce dall'istruzione gesuitica ricevuta:\nIl dubbio assoluto.\nCartesio dunque, sinora ha proceduto nella strada della conoscenza prendendo per vero ci\u00f2 di cui non era certo che fosse tale, costruendo il suo sapere su mattoni che si incrinano e si sfaldano. Bisogna ricominciare tutto da capo. Ed ormai non ha pi\u00f9 tempo per rimandare quest'impresa, se ritardasse ancora rischierebbe di non condurla a termine. Se passasse in rassegna tutte le conoscenze che ha, e di cui dubita, e quindi iniziasse a distruggere tutte le conoscenze, non solo quelle che sono chiaramente false, ma anche quelle che forse non lo sono, di cui cio\u00e8 si possa dubitare che lo siano, questo sarebbe un compito senza fine: ma, siccome se sono falsi i primi principi, \u00e8 falso tutto il sapere che deriva da quelli, Cartesio miner\u00e0 dalle fondamenta tutto l'edificio del sapere con il dubbio assoluto.\nDal dubbio iperbolico alla certezza assoluta.\nLa prima base su cui si fonda il sapere \u00e8 la conoscenza sensibile: a volte questa non gli ha sempre dato la verit\u00e0 riguardo alle cose lontane per cui basta dire che se lo ha ingannato una volta potrebbe continuare a farlo: quindi, non si pu\u00f2 accettare la conoscenza sensibile delle cose lontane poich\u00e9 \u00e8 dubitabile.\nMa c'\u00e8 una conoscenza sensibile delle cose vicine, quella pi\u00f9 immediata, come quella del mio stesso corpo che sarebbe difficile da mettere in dubbio a meno che non si sia pazzi.\nMa quante volte sognando ho creduto di avere la certezza sensibile del mio corpo, e il tutto invece, non era realt\u00e0 ma sogno? Quindi non possiamo distinguere nettamente il sogno dalla veglia, perch\u00e9 anche quando sogniamo possiamo avere una sensazione forte del nostro corpo. Quindi si pu\u00f2 dubitare anche della conoscenza sensibile pi\u00f9 vicina.\nIn effetti tra sogno e veglia ci sarebbe una differenza: nella veglia \u00e8 tutto nitido, mentre nel sogno tutto appare sbiadito e confuso. Potrei dire che nel sogno non c'\u00e8 evidenza e quindi ritenerlo falso: ma il criterio dell'evidenza \u00e8 valido ancora solo matematicamente e quindi non posso usarlo anche per questo caso. Dovr\u00f2 aspettare che le regole del metodo superino il dubbio assoluto: il che ancora non \u00e8.\nL'ultima ipotesi del sogno ha messo fuori gioco la conoscenza sensibile.\nMa come potrei dubitare che due pi\u00f9 due facciano quattro? Il dubbio non sembra possibile sulle conoscenze matematiche. Ma ora si introduce il dubbio iperbolico, un dubbio che, come avviene per l'iperbole, si spinge all'infinito.\nPotrebbe esserci un genio maligno che si diverte ad ingannarmi, che mi faccia apparire vero ci\u00f2 che \u00e8 falso e viceversa.\nIl genio maligno per\u00f2 pu\u00f2 ingannarmi su tutto meno sul fatto che \n\"cogito ergo sum\".\nLa verit\u00e0 del cogito ergo sum \u00e8 evidente : e l'evidenza era la prima regola del metodo da cui derivavano le altre regole: quindi tutte le regole del metodo sono valide di una \"validit\u00e0 assoluta\" perch\u00e9 sono uscite indenni dal dubbio assoluto.\nQuindi il metodo e le regole sono valide non solo per la matematica, ma appartengono a quella scienza assoluta di cui Cartesio aveva ipotizzato l'esistenza all'inizio della sua dimostrazione.\nLa sconfitta del dubbio scettico.\nCartesio ha dunque dimostrato che nel cogito ergo sum c'\u00e8 una identit\u00e0 di conoscente e conosciuto, cio\u00e8 il fatto che io penso che sono ingannato coincide con l'io pensato che viene ingannato, c'\u00e8 cio\u00e8 una perfetta identit\u00e0 tra l'io pensante e l'io pensato e quindi il dubbio scettico che dubitava di tutto meno del pensiero, dubitava che all'idea corrispondesse la realt\u00e0, la cosa pensata, \u00e8 stato definitivamente sconfitto. Cartesio ha una volta per tutte dimostrato che quando si ha un'idea evidente questa corrisponder\u00e0 necessariamente alla realt\u00e0: appunto come accade con il cogito ergo sum.\nI risultati del cogito.\nL'impossibilit\u00e0 dell'errore.\nUna volta in possesso del metodo Cartesio afferma che l'errore non potr\u00e0 mai derivare dal pensiero, ma dalla intrusione della volont\u00e0 nel pensiero: quando il pensiero \u00e8 evidente \u00e8 talmente perfetto che non pu\u00f2 sbagliare, ma se c'\u00e8 un errore ci\u00f2 dipende dalla volont\u00e0 che ha bloccato il pensiero introducendo un elemento estraneo al pensiero stesso.\nLa volont\u00e0 che si intromette nel pensiero ci spinge a dare il nostro assenso ad un'idea che non era evidente ma confusa. L'intromissione della volont\u00e0 nel pensiero non significa che l'errore \u00e8 volontario; nessuno sbaglia volontariamente, ma la volont\u00e0 ci spinge ad affermare ci\u00f2 che\u00a0l'intelletto concepisce confusamente.\nL'errore sarebbe infine un'ulteriore prova del fatto che l'uomo \u00e8 dotato di libero arbitrio, di scegliere cio\u00e8 se debba o non debba dare il suo assenso alla volont\u00e0, quindi l'uomo ha la libert\u00e0 di sbagliare cos\u00ec come quella di non sbagliare.\nAncora un dubbio.\nMa se il genio maligno non mi pu\u00f2 pi\u00f9 ingannare sul pensare potrebbe continuare a farlo sul contenuto del pensiero. Secondo Benedetto Croce qui Cartesio commette un errore linguistico. Egli crede che il pensare possa essere distinto dalle idee che il pensiero pensa. Ma questa distinzione \u00e8 puramente nominale, verbale, perch\u00e9 in effetti non esiste pensare senza idee n\u00e9 idee senza pensare. Pensare \u00e8 il complesso delle idee: ci\u00f2 che esiste sono sempre e soltanto le idee.\nLe prove dell'esistenza di Dio.\nPer Cartesio dunque il genio potrebbe continuare l'inganno sulle idee, di cui egli distingue tre categorie: \nSu tutte queste idee il genio maligno potrebbe continuare ad ingannare; se si riesce per\u00f2 a dimostrare che non esiste un genio maligno ma, al contrario, che c'\u00e8 un Dio perfetto, quindi buono, e quindi veridico, che dice la verit\u00e0, potr\u00f2 essere sicuro che non solo il pensare ma anche il contenuto del pensare, le idee, siano vere.\nQui Cartesio ripropone argomentazioni gi\u00e0 fatte in passato sulla dimostrazione dell'esistenza di Dio ma con una nuova validit\u00e0: baser\u00e0 la dimostrazione sulle regole del metodo:\nIl circolo vizioso.\nSecondo alcuni interpreti la dimostrazione razionale dell'esistenza di Dio non sarebbe valida; nel ragionamento di Cartesio vi sarebbe qualcosa che contraddice la logica, un diallele o circolo vizioso. Infatti:\nPartendo dall'idea di Dio che \u00e8 perfetta ed \u00e8 vera perch\u00e9 chiara e distinta (A) ha dimostrato l'esistenza di un Dio veridico (B) che conferma che non esiste il genio maligno. \nQuindi (B) \u00e8 giustificato da (A)\nQuindi prima la premessa (A) dimostra la conclusione (B) e poi la stessa conclusione (B) giustifica la premessa (A).\nSi riapre il problema della sostanza.\nIl cogito ergo sum di Cartesio introduceva la necessit\u00e0 che il pensiero chiaro e distinto, evidente, trovasse la sua corrispondenza nella realt\u00e0. Solo questo assicurava che si trattasse di vera razionalit\u00e0 e soltanto questo permetteva di superare il cosiddetto dubbio scettico che sosteneva di essere certo del proprio pensiero (come si pu\u00f2 dubitare di s\u00e9 stessi?) ma dubitava appunto che al pensiero corrispondesse la realt\u00e0 che infatti si acquisisce attraverso i sensi che ce ne danno una falsa visione (come avevano insegnato gli antichi sofisti come Protagora).\nOra il criterio dell'evidenza, il punto di partenza del metodo cartesiano, ha sconfitto s\u00ec il dubbio scettico ma ha fatto nascere la necessit\u00e0 dell'esistenza di due mondi, quello del pensiero (\"cogito\") e quello della realt\u00e0 (\"sum\"). E ciascuno di questi due mondi deve necessariamente far capo a una sostanza. Ma con Cartesio le sostanze sono due: la res cogitans, il pensiero, e la res extensa, la realt\u00e0.\nQuesta si pu\u00f2 intendere come una incoerenza: la sostanza \u00e8 una e non pu\u00f2 essere altro che una.\nCartesio pensa di superare questa difficolt\u00e0 sostenendo che in effetti la sostanza \u00e8 veramente unica: essa \u00e8 Dio, creatore sia della realt\u00e0 che del pensiero. Insomma la \"res cogitans\" e la \"res extensa\" hanno un denominatore comune che \u00e8 Dio, di cui Cartesio si \u00e8 premurato di dimostrarne razionalmente l'esistenza, incappando per\u00f2 nel \"circolo vizioso\".\nSi riapre allora inevitabilmente il dibattito sulla sostanza, che affondava le sue radici nell'origine stessa della filosofia, negli antichi filosofi greci della natura: un alternarsi di soluzioni metafisiche del problema della sostanza che durer\u00e0 per tutto il XVII secolo passando attraverso Thomas Hobbes, Baruch Spinoza, Gottfried Wilhelm von Leibniz sino alla dissoluzione della questione della sostanza da parte del pensiero empirista, specialmente da parte di John Locke."}
{"id": "51253", "revid": "767487", "url": "https://it.wikipedia.org/wiki?curid=51253", "title": "\u00c9tienne Laspeyres", "text": "Rampollo di una famiglia ugonotta di origini guascone, stabilitasi a Berlino nel 1696, studi\u00f2 diritto e finanza pubblica a Tubinga, Berlino, Gottinga e Halle an der Saale conseguendo la laurea in scienze politiche e finanza pubblica a Heidelberg.\nFu professore di economia e statistica (o \"scienza dello stato\") a Basilea, Riga, Tartu, Karlsruhe e negli ultimi 26 anni (dal 1874 al 1900) a Giessen.\nEra membro attivo dell'Istituto Internazionale di Statistica.\nLaspeyres \u00e8 noto principalmente per la sua formula dei numeri indici composti per determinare l'inflazione mediante i valori dell'indice dei prezzi di Laspeyres, sviluppata nel suo scritto \"Hamburger Warenpreise\" del 1864.\nViene considerato pure uno dei padri della amministrazione aziendale come scienza accademica in Germania ed \u00e8 stato uno dei principali unificatori delle scienze economica e statistica per\nsviluppare idee che sono oggi realt\u00e0, quali la quantificazione e \noperazionalizzazione della scienza economica, l'espansione della statistica ufficiale, la cooperazione tra statistica ufficiale e ricerca economica, l'integrazione della figura di economista e statistico."}
{"id": "51259", "revid": "84184", "url": "https://it.wikipedia.org/wiki?curid=51259", "title": "Sessualit\u00e0 lesbica", "text": "Con l'espressione sessualit\u00e0 lesbica si intende riferirsi sia alle pratiche sessuali lesbiche sia, in senso pi\u00f9 generale, al percorso consapevole di conoscenza attraverso il quale la relazione di una donna con altre donne pu\u00f2 essere anche di tipo sessuale.\nCaratteristiche.\nLa sessualit\u00e0 femminile, di solito confinata alla funzione riproduttiva, secondo il pensiero femminista ha risentito e risente di condizionamenti negativi subiti secolarmente.\nIl movimento femminista ha avviato un processo di ricerca sul corpo e di riscoperta del corpo femminile non ossessivamente incentrato al raggiungimento dell'orgasmo attraverso il coito. \nIl femminismo tuttavia, liquidando sbrigativamente alcune pratiche come la penetrazione e l'uso di oggetti sessuali come maschili tout court, ha in certo modo ostacolato l'elaborazione di un immaginario erotico lesbico pi\u00f9 libero, imbrigliandolo all'interno delle regole del politicamente corretto.\nSolo a partire dagli anni 1980, anche attraverso la produzione letteraria e cinematografica, il desiderio lesbico ha iniziato a sperimentare nuove forme di espressione, partendo dalla consapevolezza dell'impossibilit\u00e0 di prescindere dalle forme di sessualit\u00e0 socialmente imposte; proprio da qui parte il processo di riappropriazione e di risignificazione di pratiche e modalit\u00e0 che in contesti diversi assumono valenze e connotazioni inedite. \nFondamentali a questo proposito gli studi di Judith Butler, le cui ricerche costituiscono uno dei contributi pi\u00f9 significativi della queer \"theory\", che in \"Corpi che contano\" elabora il concetto di \"fallo lesbico\", scardinando le teorie lacaniane secondo cui il desiderio maschile e femminile si identificano rispettivamente nelle formule di \"avere il fallo\" o \"essere il fallo\". \nLe sue pubblicazioni hanno indotto i membri dell'Associazione Psicoanalitica Americana, e l'Associazione Psicologica Americana, a rivedere alcune delle loro posizioni sull'omosessualit\u00e0.\nLo studio della sessualit\u00e0 lesbica si occupa, tra l'altro, di questi specifici:"}
{"id": "51271", "revid": "28592", "url": "https://it.wikipedia.org/wiki?curid=51271", "title": "Beneno", "text": ""}
{"id": "51272", "revid": "1522738", "url": "https://it.wikipedia.org/wiki?curid=51272", "title": "Beniamino", "text": "Origine e diffusione.\nSi tratta di un nome di tradizione biblica, in quanto portato, nell'Antico Testamento, da Beniamino, il pi\u00f9 giovane dei dodici figli di Giacobbe. Secondo la narrazione biblica (Gn), sua madre Rachele, in procinto di morire di parto, avrebbe chiamato il neonato \"Ben-'\u00f4n\u00ee\", ossia \"figlio del mio dolore\", e Giacobbe l'avrebbe cambiato in \u05d1\u05b4\u05bc\u05e0\u05b0\u05d9\u05b8\u05de\u05b4\u05d9\u05df (\"Biny\u00e2m\u00een\"): questo nome viene interpretato, nella \"Vulgata\", come \"figlio della [destra\" (dove la destra rappresenta la felicit\u00e0 e la fortuna), come composto di \u05d1\u05b5\u05bc\u05df (\"ben\" o \"bin\", un comune prefisso ebraico che significa \"figlio di\") e \u05d9\u05b8\u05de\u05b4\u05d9\u05df (\"yamin\", \"mano destra\"). Questa etimologia per\u00f2 non \u00e8 del tutto convincente, e fra gli altri significati proposti vi sono \"figlio del sud\", \"figlio della felicit\u00e0\".\nIn Italia \u00e8 diffuso su tutto il territorio, maggiormente al maschile; il suo utilizzo \u00e8 sostenuto dal culto di vari santi, in particolare un martire bresciano, ed infatti il nome \u00e8 relativamente frequente nella citt\u00e0 lombarda. Poich\u00e9 Beniamino era il figlio preferito da Giacobbe, in italiano il suo nome \u00e8 diventato, tramite un processo deonomastico, sinonimo di \"prediletto\", \"favorito\" (significato che viene talvolta associato al nome stesso); inoltre, viene a volte ricondotto, per etimologia popolare, anche al termine \"bene\".\nNella lingua inglese \u00e8 attestato sin dal Medioevo, periodo in cui veniva usato nei misteri teatrali, ma la sua diffusione pi\u00f9 ampia ha preso il via con la Riforma protestante.\nOnomastico.\nL'onomastico si pu\u00f2 festeggiare in memoria di pi\u00f9 santi, alle date seguenti:"}
{"id": "51273", "revid": "28592", "url": "https://it.wikipedia.org/wiki?curid=51273", "title": "Benigna", "text": ""}
{"id": "51274", "revid": "1123126", "url": "https://it.wikipedia.org/wiki?curid=51274", "title": "Benigno (nome)", "text": "Origine e diffusione.\nDeriva dal latino \"ben\u00ecgnus\" (composto da \"bene\", \"bene\" e \"gignere\", \"generare\", da \"genus\", \"nascita\", quindi il suo significato \u00e8 \"benevolo\", \"amichevole\", \"disposto al bene\" o \"che produce il bene\". Il nome \u00e8 stato adottato in gaelico come \"Bean\u00f3n\", anglicizzato poi in \"Benen\", da cui deriva la variante italiana \"Beneno\".\n\u00c8 diffuso in tutta Italia ma concentrato particolarmente in Lombardia e Sardegna dove riflette il culto locale di santi con questo nome.\nOnomastico.\nIl nome venne portato da numerosi santi; l'onomastico pu\u00f2 quindi essere festeggiato nei giorni seguenti:"}
{"id": "51275", "revid": "115061463", "url": "https://it.wikipedia.org/wiki?curid=51275", "title": "Benilde", "text": "Origine e diffusione.\nSi tratta di un nome di origine germanica, composto dagli elementi \"bern\" (o \"bero\", \"orso\") e \"hild\" (\"battaglia\", poi divenuto un suffisso privo di significato); un composto di tali radici \u00e8 attestato, da F\u00f6rstemann, nelle forme \"Berhildis\", \"Beroildis\" e \"Berildis\". Conseguentemente, alcune fonti interpretano il nome come \"combattente dell'orso\" o \"che combatte con gli orsi\" . Altre fonti riconducono invece il primo elemento a \"band\" (\"bandiera\", \"vessillo\"), col significato di \"bandiera del guerriero\".\nIn Italia \u00e8 sparso un po' su tutto il territorio nazionale, ma con la met\u00e0 delle occorrenze in Lombardia e Sardegna; il suo uso, prevalente al femminile, pu\u00f2 aver in parte beneficiato della venerazione verso santa Benilde, una dei martiri di Cordova.\nOnomastico.\nL'onomastico si festeggia il 15 giugno, in memoria di santa Benilde, martire a Cordova. La forma maschile pu\u00f2 invece ricordare san Benildo Roman\u00e7on, religioso, commemorato il 13 agosto."}
{"id": "51276", "revid": "47767", "url": "https://it.wikipedia.org/wiki?curid=51276", "title": "Benildo", "text": ""}
{"id": "51278", "revid": "767487", "url": "https://it.wikipedia.org/wiki?curid=51278", "title": "Benito", "text": "Origine e diffusione.\n\u00c8 la forma spagnola del nome Benedetto, derivata dal latino \"Benedictus\" in seguito a una contrazione che si riscontra, ad esempio, anche nel francese \"Beno\u00eet\".\nIn Italia questo nome ebbe una certa diffusione gi\u00e0 nell'Ottocento, quando fecero ritorno in patria diversi italiani emigrati in Sud America. A met\u00e0 del secolo il nome si diffuse ulteriormente, soprattutto negli ambienti progressisti dell'epoca: la sua fama, questa volta, era legata alla figura di Benito Ju\u00e1rez, considerato da molti come il fondatore del Messico moderno. Fu proprio questo il motivo che spinse Alessandro Mussolini a dare a suo figlio Benito questo nome. Durante il periodo fascista questo nome vide crescere enormemente la sua diffusione nella penisola e da allora, per i fatti ben noti nella storia d'Italia, Benito \u00e8 divenuto un nome legato al ricordo del ventennio.\nOnomastico.\nL'onomastico si pu\u00f2 festeggiare lo stesso giorno del nome Benedetto."}
{"id": "51279", "revid": "47767", "url": "https://it.wikipedia.org/wiki?curid=51279", "title": "Beno", "text": ""}
{"id": "51280", "revid": "106908", "url": "https://it.wikipedia.org/wiki?curid=51280", "title": "Berardo", "text": "Origine e diffusione.\n\u00c8 un nome di origine germanica, composto dagli elementi \"bera\" (\"orso\") e \"hard\" (\"forte\", \"coraggioso\"); il significato complessivo viene occasionalmente interpretato come \"orso ardito\". Va notato che l'elemento \"bera\" esiste anche nella forma \"berin\", con la quale appare in Bernardo, di cui quindi Berardo condivide etimologia e significato e del quale viene indicato, talvolta, come semplice variante. In certi casi pu\u00f2 anche costituire un ipocoristico, per aferesi, di Eberardo.\nIn Italia Berardo \u00e8 accentrato per quasi la met\u00e0 in Abruzzo, per il culto di san Berardo, patrono di Teramo, mentre le varianti Belardo e Velardo sono maggiormente diffuse in Emilia-Romagna e Lazio.\nOnomastico.\nL'onomastico pu\u00f2 essere festeggiato il 16 gennaio in ricordo di san Berardo, frate francescano, missionario e martire in Marocco con altri compagni. Si ricordano con questo nome anche san Berardo dei Marsi, cardinale e vescovo di Avezzano, il 3 novembre, e san Berardo da Pagliara, vescovo di Teramo, festeggiato il 19 dicembre."}
{"id": "51281", "revid": "39224", "url": "https://it.wikipedia.org/wiki?curid=51281", "title": "Antares", "text": "Antares (IPA: ; \u03b1 Sco / \u03b1 Scorpii / Alfa Scorpii, detta anche Calbalacrab) \u00e8 la stella pi\u00f9 luminosa della costellazione dello Scorpione. Con una magnitudine apparente +1,07 essa \u00e8 inoltre la sedicesima stella pi\u00f9 brillante dell'intera volta celeste.\nAntares \u00e8 una supergigante rossa situata a circa 600 anni luce dal sistema solare; avendo un raggio che \u00e8 circa 850 volte quello del Sole, essa \u00e8 una delle stelle pi\u00f9 grandi conosciute.\nOsservazione.\nAntares \u00e8 facilmente individuabile al centro della costellazione dello Scorpione. In particolare il suo colore rosso-arancione spicca fra le stelle luminose che la circondano, che sono quasi tutte di colore azzurro. Con tre di queste, ossia , e , Antares forma l'asterismo noto come il Grande Uncino.\nEssendo posta 26\u00b0 sotto l'equatore celeste, Antares \u00e8 una stella dell'emisfero australe. Le sue possibilit\u00e0 di osservazione nell'emisfero boreale sono tuttavia abbastanza ampie. Essa \u00e8 infatti osservabile fino al 64\u00ba parallelo N, cio\u00e8 quasi fino al circolo polare artico. Restano escluse solo buona parte della Groenlandia, le regioni pi\u00f9 settentrionali del Canada e della Russia, oltre che l'Islanda e parte della Svezia e della Norvegia. Tuttavia, nelle regioni del nord Europa, del Canada meridionale e della Russia centrale, essa apparir\u00e0 molto bassa all'orizzonte sud e visibile solo per poche ore. Le possibilit\u00e0 di osservazione migliorano mano a mano che ci si sposta verso le regioni temperate e tropicali dell'emisfero boreale.\nD'altra parte questa stessa declinazione comporta che Antares sia circumpolare solo pi\u00f9 a sud del 64\u00ba parallelo S, cio\u00e8 solo nelle regioni del continente antartico.\nAntares \u00e8 una delle quattro stelle di prima magnitudine che sono poste a una distanza pari o inferiore a 5\u00b0 dall'eclittica, essendo le altre tre Aldebaran, Regolo e Spica. Per questa ragione viene di tanto in tanto occultata dalla Luna e, pi\u00f9 raramente, dai pianeti. Ogni anno il 2 dicembre il Sole transita 5\u00b0 a nord di Antares. Di conseguenza i mesi migliori per l'osservazione di questa stella sono quelli in cui il Sole si trova nella parte opposta dell'eclittica, cio\u00e8 quelli che corrispondono all'estate boreale. In particolare nelle settimane intorno alla fine di maggio e all'inizio di giugno Antares \u00e8 visibile per l'intera notte. Al contrario nelle settimane intorno alla fine di novembre e all'inizio di dicembre Antares non \u00e8 visibile affatto a causa della luce solare molto vicina; questo periodo di invisibilit\u00e0 dura maggiormente nell'emisfero boreale rispetto a quello australe, a motivo della declinazione meridionale della stella.\nAmbiente galattico.\nAntares fa probabilmente parte, come molte stelle brillanti della costellazione dello Scorpione, dell'associazione stellare Scorpius-Centaurus, l'associazione OB pi\u00f9 vicina alla Terra. Questa associazione \u00e8 molto estesa, essendo formata da forse 1.200 stelle con masse pari o superiori alle 15 M\u2609. Esse si sono formate in un tempo compreso fra i 5 e i 17-22 milioni di anni. Le stelle pi\u00f9 massicce dell'associazione sono probabilmente gi\u00e0 esplose in supernovae, che hanno dato origine ad ulteriori fenomeni di formazione stellare.\nL'associazione Scorpius-Centaurus \u00e8 divisa in tre sottogruppi di stelle, chiamati \"Scorpione superiore\", \"Centauro superiore-Lupo\" e \"Centauro inferiore-Croce\". Antares fa parte del primo di questi sottogruppi, noto proprio come Associazione di Antares. L'attribuzione di Antares a questo sottogruppo \u00e8 stata a lungo incerta a causa del difficile calcolo della distanza di stelle cos\u00ec lontane. Le osservazioni compiute tramite il satellite Hipparcos paiono confermare l'appartenenza di Antares a questa sottoassociazione. Se Antares fa veramente parte del sottogruppo dello Scorpione superiore, allora essa \u00e8 attualmente una delle stelle pi\u00f9 massicce ed evolute del sottogruppo, se non quella pi\u00f9 massiccia in assoluto.\nLa distanza di Antares viene attualmente calcolata in circa 600 anni luce, mentre la distanza media del sottogruppo dello Scorpione superiore circa 520 anni luce. Antares sarebbe quindi uno dei membri di questo gruppo pi\u00f9 lontani da noi.\nAntares si trova in una regione galattica ricca di nubi di gas. In particolare Antares illumina la porzione pi\u00f9 a sud della nube di Rho Ophiuchi, una nube molecolare gigante che si stende fra le costellazioni dello Scorpione e dell'Ofiuco. Questa porzione si frappone fra noi e la stella e viene illuminata da Antares, assumendo lo stesso colore rossastro che caratterizza questo astro. Altre regioni della nube invece vengono illuminate dalle stelle azzurre che circondano Antares e assumono questo colore, creando un contrasto molto particolare.\nCaratteristiche.\nClassificazione e temperatura superficiale.\nAntares \u00e8 classificata come una stella di tipo M1,5 Iab. Tuttavia questa \u00e8 solo la classificazione pi\u00f9 diffusa: Antares \u00e8 stata classificata anche come appartenente alla classe M0,5 Iab o a quella M1,5 Ib. La classe spettrale M raduna le stelle di colore rosso, di bassa temperatura superficiale. In effetti Antares ha una temperatura superficiale di 3.600 \u00b1 150 K. Si pu\u00f2 paragonare questo valore rispetto a quello del Sole, che \u00e8 invece circa 5.800 K. Antares ha quindi una temperatura superficiale di ben 2.200 K inferiore a quella del Sole.\nLa classe MMK I raccoglie invece le stelle supergiganti. Si tratta di stelle molto massicce e molto luminose, aventi un avanzato stato evolutivo, che hanno aumentato il loro volume fino ad assumere dimensioni enormi. Tale classe \u00e8 stata divisa in due sottoclassi contrassegnate come \"a\" e \"b\": la prima raccoglie le supergiganti pi\u00f9 luminose, la seconda quelle meno luminose. Antares si trova a met\u00e0 strada fra le due sottoclassi e le \u00e8 stata assegnata la sigla \"ab\".\nRaggio.\nUna delle caratteristiche pi\u00f9 significative di Antares \u00e8 rappresentata dalle sue enormi dimensioni, tanto da essere una delle stelle pi\u00f9 grandi conosciute. Da misure di occultazione lunare \u00e8 risultato che il diametro angolare di Antares ha una ampiezza di 41,3 \u00b1 0,1 mas. Altre misure, eseguite con tecniche interferometriche sulla lunghezza d'onda di 11 micron, hanno sostanzialmente confermato questo dato, visto che il diametro angolare ottenuto con questa tecnica \u00e8 risultato essere 44,4 \u00b1 2 mas. Alla distanza presunta di circa 600 anni luce, tale angolo corrisponde a un raggio pari a 822 R\u2299 per la prima misura e 883 R\u2299 per la seconda. Facendo una media fra le due misurazioni si ottiene un diametro di circa 1,185 miliardi di km, cio\u00e8 quasi 8 UA. Se Antares fosse al posto del Sole, i suoi strati esterni arriverebbero al 75% dell'orbita di Giove, il che significa che il nostro pianeta si troverebbe abbondantemente \"all'interno\" della stella.\nPer la legge di conservazione del momento angolare quando le stelle escono dalla sequenza principale per diventare delle supergiganti, perdono molta dello loro velocit\u00e0 di rotazione. La velocit\u00e0 all'equatore di Antares moltiplicata per sen \"i\" \u00e8 10\u00a0km/s, ove \"i\" \u00e8 l'angolo di inclinazione rispetto alla nostra visuale. Poich\u00e9 l'angolo di inclinazione non \u00e8 conosciuto, la velocit\u00e0 di rotazione di Antares e il suo periodo di rotazione non sono determinabili con esattezza. Assumendo che l'asse di rotazione di Antares sia inclinato di 90\u00b0 rispetto al piano della nostra visuale (e quindi assumendo sen \"i\" = 1), Antares avrebbe un periodo di rotazione di circa 12 anni. Tale periodo tuttavia diminuirebbe se l'asse di rotazione della stella fosse inclinato pi\u00f9 di 90\u00b0 o meno di 90\u00b0. Questo periodo di rotazione molto lungo \u00e8 dovuto da un lato al rallentamento della velocit\u00e0 di rotazione avvenuto in seguito all'espansione della stella e dall'altro alle enormi dimensioni di Antares.\nVento stellare.\nCome tutte le stelle supergiganti, Antares produce un intensissimo vento stellare, responsabile di una notevole perdita di massa da parte dell'astro. I gas emessi da Antares hanno creato un enorme involucro, che si estende 10 secondi d'arco intorno alla stella, corrispondenti a circa 1870 UA (circa 280 miliardi di km). Il vento stellare di Antares \u00e8 stato intensamente studiato e quindi esistono numerose misure della sua velocit\u00e0 e della perdita di massa che esso produce. Sebbene i risultati di queste misurazioni non siano completamente coincidenti, tuttavia esse oscillano all'interno di un intervallo relativamente limitato. Il vento stellare di Antares \u00e8 responsabile di una perdita di massa che viene calcolata essere fra i 7,1 milionesimi e un decimilionesimo della massa del Sole ogni anno. Questi sono tuttavia i valori estremi misurati: la maggior parte delle misure d\u00e0 valori compresi in un intervallo pi\u00f9 ristretto, che va da 2 10\u22126 M\u2299 per anno a 7 10\u22127 M\u2299 per anno. Si tratta di valori non eccezionali per una supergigante, che pu\u00f2 arrivare a perdere anche 10\u22123 M\u2299 per anno, ma elevatissimi se raffrontati a quelli del Sole: il ritmo a cui Antares perde massa \u00e8 infatti circa 10 milioni di volte superiore a quello del Sole. Questa elevata perdita di massa ha creato un inviluppo di gas e polveri considerevole, la cui massa totale \u00e8 stimata essere pari a 0,31 M\u2299. Questo valore si riferisce alla massa contenuta entro i confini del bow shock, che si presume trovarsi a circa 2,6 anni luce dalla stella.\nIl vento stellare di Antares \u00e8 abbastanza lento e quindi polveroso. Le misure della sua velocit\u00e0 si aggirano su valori di poco inferiori ai 20\u00a0km/s: ad esempio una misura compiuta nel 1977 ha dato come risultato un valore di 17\u00a0km/s; in uno studio risalente a due anni dopo il valore stimato \u00e8 stato invece 18 \u00b1 6\u00a0km/s. La sua emissione non \u00e8 regolare, sicch\u00e9 la perdita di massa conosce oscillazioni notevoli. Questo crea intorno alla stella delle shell di polvere e gas in allontanamento, corrispondenti ai periodi in cui l'emissione \u00e8 stata pi\u00f9 cospicua. Tramite osservazioni molto precise, compiute nel medio infrarosso, \u00e8 stato possibile rilevare la presenza di due anelli di gas e polveri; il primo, quello pi\u00f9 interno, \u00e8 distante 0,3 secondi d'arco dalla stella, corrispondenti a circa 50 UA. I gas che lo compongono hanno una temperatura di circa 800 K e sono stati espulsi probabilmente 10-20 anni fa. L'anello pi\u00f9 esterno \u00e8 invece molto meno regolare e molto pi\u00f9 frastagliato del primo, tanto da essere diviso in tre regioni di emissione principali. Esso si trova a 1,2 secondi d'arco da Antares, corrispondenti a circa 200 UA (circa 30 miliardi di km). I gas che lo compongono hanno una temperatura di 200-600 K a testimonianza di un progressivo raffreddamento del vento stellare mano a mano che si allontana dalla stella centrale. I gas e le polveri che formano questo anello sono stati espulsi probabilmente 60 anni fa. Il periodo di 45 anni che intercorre fra le due espulsioni non corrisponde a nessun periodo rilevato nelle variazioni di luminosit\u00e0 di Antares. Ci\u00f2 fa presumere che le variazioni del vento stellare, sebbene testimoni della instabilit\u00e0 della stella, non siano da collegarsi con le variazioni di luminosit\u00e0 a cui essa va soggetta.\nL'anello di gas pi\u00f9 interno potrebbe in realt\u00e0 avere una struttura complessa ed essere a sua volta composto da tre anelli, che si trovano a distanza ravvicinata l'uno dall'altro. Le distanze misurate dalla stella di queste tre strutture sono precisamente 0,2\", 0,3\" e 0,4\". Se ci\u00f2 fosse confermato, allora vorrebbe dire che negli ultimi due decenni Antares \u00e8 andata incontro a rapide variazioni nella quantit\u00e0 di vento stellare emesso.\nNon \u00e8 del tutto chiaro cosa provochi questi cambiamenti nel vento stellare di Antares, anche se essi paiano compatibili con la presenza di pulsazioni irregolari nella fotosfera della stella. Probabilmente quando la stella si espande rilascia maggiori quantit\u00e0 di gas.\nIl raffreddamento del vento stellare, quando esso si allontana dalla stella, favorisce la formazione di grani. Questi sembrano cominciare a formarsi a una distanza di 0,6 secondi d'arco dalla superficie della stella, corrispondenti a circa 110 UA (16,5 miliardi di km). Fra i grani sembrano dominare i silicati piuttosto che i carbonati. Inoltre essi sembrano avere dimensioni abbastanza ragguardevoli e superiori a quelle riscontrabili nei grani del mezzo interstellare. Ci\u00f2 fa presumere che un qualche tipo di fenomeno, probabilmente il \"bow shock\", spezzi i grani del vento stellare in grani pi\u00f9 piccoli. Le stime circa la massa totale dei grani di polvere che circondano Antares variano da 4 10\u22129 M\u2299 a 1 10\u22127 M\u2299.\nFotosfera.\nOsservazioni interferometriche hanno permesso di stabilire la presenza di \"punti caldi\", cio\u00e8 zone della fotosfera della stella pi\u00f9 calde del resto della superficie di almeno 400 K. La presenza di tali punti sembra essere una caratteristica comune alle supergiganti di classe spettrale M visto che essi sono stati osservati anche in stelle quali Betelgeuse e Ras Algethi. Essi contribuiscono da soli a una considerevole porzione del flusso totale proveniente da Antares (12-16% circa del flusso totale) e hanno dimensioni non superiori a un decimo di quella del disco stellare. La loro durata \u00e8 nell'ordine di qualche mese. Sono state fatte molteplici ipotesi su tali punti caldi, ma quella che ha ricevuto il consenso maggiore li interpreta come effetto della supergranulazione che interesserebbe la fotosfera della stella. Secondo tale ipotesi, sulla superficie di Antares e delle altre supergiganti rosse sarebbero presenti gigantesche celle convettive frutto della salita e ricaduta del gas negli strati sottostanti.\nTali supergranuli potrebbero anche dare un importante contributo alle irregolarit\u00e0 riscontrate nel vento stellare di Antares. Esse potrebbero infatti dare inizio a getti di materiale che si propagherebbe poi nello spazio circostante.\nVariabilit\u00e0 e pulsazioni.\nUn ulteriore segno della instabilit\u00e0 di Antares, condiviso con le altre supergiganti, \u00e8 rappresentato dalla sua variabilit\u00e0. Antares \u00e8 classificata come variabile irregolare lenta di tipo \"LC\", la cui magnitudine apparente varia da +0,88 a +1,16. Antares conosce periodi di stabilit\u00e0, alternati a periodi in cui si osservano variazioni di circa 0,3 magnitudini nell'arco di circa 100 giorni.\nLe variazioni di luminosit\u00e0 sono blandamente correlate con le variazioni di velocit\u00e0 radiale dello spettro di Antares. Alcune di queste variazioni su periodi relativamente brevi, sono riconducibili alla attivit\u00e0 delle supercelle che caratterizzano la superficie dell'astro. Tuttavia sottratte queste, \u00e8 stato possibile mediante osservazioni compiute nel corso di diversi anni, stabilire che Antares presenta almeno due periodi di variazione sovrapposti: il primo, pi\u00f9 lungo, \u00e8 caratterizzato da una durata di 5-7 anni, mentre il secondo, pi\u00f9 breve, \u00e8 lungo 260 \u00b1 20 giorni. Non si tratta di periodi perfettamente regolari, ma caratterizzati da picchi e irregolarit\u00e0. Sebbene sia possibile dare diverse interpretazioni di queste variazioni nella velocit\u00e0 radiale, quella che sembra pi\u00f9 accreditata le interpreta come dovute alla pulsazione della stella, che conosce periodi di espansione e periodi di contrazione. Questo fenomeno dovrebbe avere un ruolo nella spiegazione delle variazioni del vento stellare di Antares.\n\u00c8 stato ipotizzato che quanto pi\u00f9 una stella \u00e8 massiccia, tanto pi\u00f9 varia in modo irregolare durante le ultime fasi della sua esistenza. In questo senso le supergiganti rosse a noi pi\u00f9 vicine, ossia Antares, Betelgeuse e Ras Algethi, si troverebbero a met\u00e0 strada fra le stelle morenti di massa relativamente piccola, come le variabili di tipo Mira, che mostrano periodi abbastanza regolari, e stelle morenti di massa molto grande, come Mu Cephei, che non mostrano alcuna regolarit\u00e0. In Antares, come in Betelgeuse e Ras Algethi, \u00e8 dunque possibile rilevare una qualche regolarit\u00e0 nelle loro pulsazioni, sebbene si tratti di una regolarit\u00e0 relativa, caratterizzata da parecchie fluttuazioni.\nLuminosit\u00e0.\nLa luminosit\u00e0 di una stella \u00e8 direttamente proporzionale alla quarta potenza della sua temperatura superficiale e al quadrato del suo raggio. Antares ha una temperatura superficiale relativamente bassa, ma ha una raggio cos\u00ec grande da risultare una stella molto luminosa. Tuttavia l'esatta luminosit\u00e0 di Antares \u00e8 difficile da calcolare a causa delle incertezze sulla sua distanza e sulla diminuzione della luminosit\u00e0 derivante dall'offuscamento di cui la nebulosit\u00e0 che circonda Antares e il mezzo interstellare sono responsabili. In ogni caso, si calcola che nel visibile Antares \u00e8 circa 10.000 volte pi\u00f9 luminosa del Sole. Combinata con la distanza presunta ci\u00f2 d\u00e0 una magnitudine assoluta pari a -5,28. Tuttavia, se si tiene in considerazione l'emissione alle altre lunghezze d'onda dello spettro elettromagnetico, in particolare nell'infrarosso, la stella raggiunge una luminosit\u00e0 molto superiore, dalle 60.000 alle 90.000 volte quella del Sole; ci\u00f2 la rende una tra le stelle pi\u00f9 luminose conosciute. La ragione di questa grande emissione nell'infrarosso \u00e8 dovuta alla bassa temperatura superficiale che, in conformit\u00e0 con la legge di Wien, fa s\u00ec che il picco dell'emissione luminosa si collochi nell'infrarosso.\nMassa, stato evolutivo e destino finale.\nEntrata nella sequenza principale come una stella di tipo O con una massa di 23-25 M\u2609, Antares ha ora una massa stimata di 15-18 M\u2609, a causa della perdita dovuta al vento stellare. Sebbene la massa attuale sia ancora considerevole, essa \u00e8 distribuita su di un volume enorme. Di conseguenza, la sua densit\u00e0 media \u00e8 molto bassa, situazione abbastanza tipica per le stelle giganti e supergiganti, e i suoi strati esterni sono assimilabili ad un vuoto spinto.\nAntares \u00e8 una stella molto evoluta, che \u00e8 entrata nelle fasi finali della sua esistenza. Avendo esaurito l'idrogeno presente nel suo nucleo, essa \u00e8 uscita dalla sequenza principale. Vista la sua notevole massa, \u00e8 destinata ad esplodere in una supernova di tipo II entro un milione di anni. Tuttavia l'esatto stadio evolutivo di Antares non \u00e8 ancora conosciuto e quindi non \u00e8 possibile stabilire quando l'esplosione avverr\u00e0. Sulla base della presenza delle righe spettrali del nichel-56 e del cobalto-56, che vengono prodotti dalle stelle massicce poco prima di esplodere, \u00e8 stato ipotizzato che Antares potrebbe concludere la propria esistenza entro pochi anni o addirittura averla gi\u00e0 conclusa, sebbene la luce dell'esplosione non sia ancora giunta a noi. Tuttavia Antares potrebbe trovarsi ancora in una fase precedente a questa e potrebbero mancare ancora diverse migliaia di anni alla fine della sua esistenza.\nCompagna e regione H II.\nAntares B.\nAntares \u00e8 una stella binaria. Infatti la principale, che \u00e8 stata fino a qui descritta e che viene chiamata \"Antares A\" ha una compagna pi\u00f9 debole, chiamata \"Antares B\". Quest'ultima \u00e8 in realt\u00e0 una stella di tutto rispetto visto che con una magnitudine apparente di 5,5 sarebbe visibile a occhio nudo da una distanza di 600 anni luce. Tuttavia essendo vicina ad Antares A e essendo quest'ultima 60 volte pi\u00f9 luminosa nel visibile, la sua luminosit\u00e0 viene sovrastata dalla sua pi\u00f9 potente compagna, sicch\u00e9 la sua risoluzione \u00e8 molto difficile tramite telescopi amatoriali. Con un telescopio di 150\u00a0mm la risoluzione diventa relativamente semplice. Con telescopi di apertura pi\u00f9 piccola, Antares B pu\u00f2 essere osservata per pochi secondi durante le occultazioni lunari, mentre Antares A \u00e8 nascosta dalla Luna. Fu proprio durante una di queste occultazioni che venne scoperto che Antares era una stella doppia: ci\u00f2 avvenne il 13 aprile 1819 a opera di Johann Tobias B\u00fcrg.\nAntares B \u00e8 stata classificata come appartenente alla classe spettrale B4V e a quella B3V. Tuttavia la classificazione pi\u00f9 diffusa \u00e8 B2,5V. Si tratta quindi di una stella di sequenza principale di colore azzurro, che, avendo una massa inferiore ad Antares A, \u00e8 meno evoluta. La sua massa \u00e8 stata infatti calcolata essere 7,2 \u00b1 0,5 volte quella del Sole (cio\u00e8 poco meno della met\u00e0 della sua pi\u00f9 grande compagna), il suo raggio 5,2 \u00b1 1,5 R\u2299 e la sua temperatura superficiale 18.500 K. L'analisi spettroscopica di Antares B, unita alla sua presunta traccia evolutiva, fa credere che, tenendo conto del fatto che essa emette molta radiazione nell'ultravioletto, essa sia circa 2.750 volte pi\u00f9 luminosa del Sole.\nL'orbita di Antares A e B intorno al loro comune centro di massa non \u00e8 ancora conosciuta con precisione. Ci\u00f2 \u00e8 dovuto in parte al fatto che finora solo una piccola porzione dell'orbita ha potuto essere osservata, a causa del lungo periodo dell'orbita. Nell'ultimo secolo la separazione fra i due astri sta diminuendo: era 3,01\" nel 1930, 2,86\" nel 1989, 2,74\" nel 2005. Alla distanza stimata di circa 600 anni luce, 2,74\" corrispondono a circa 550 UA (82,5 miliardi di km). Si tratta della distanza minima a cui attualmente i due corpi celesti si trovano. Essa per\u00f2 potrebbe essere maggiore, in ragione della forma dell'orbita. In particolare \u00e8 necessario capire se la supergigante si trova attualmente davanti o dietro la sua compagna rispetto alla nostra visuale. Secondo ipotesi formulate nel primo decennio degli anni duemila, Antares B si trova dietro la sua pi\u00f9 grande compagna con un angolo di 23\u00b0\u00b1 5\u00b0.\nProbabilmente l'orbita \u00e8 inclinata di 89\u00b0 rispetto alla nostra visuale. Ci\u00f2 significa che il piano dell'orbita \u00e8 praticamente visto di taglio. I calcoli dell'orbita sono molto ipotetici perch\u00e9 non ne \u00e8 conosciuta con esattezza l'eccentricit\u00e0, il periodo orbitale dovrebbe comunque essere compreso tra 1.237 e 2.562 anni. \nRegione H II.\nTrovandosi relativamente vicino ad Antares A, Antares B si trova all'interno dell'inviluppo di gas prodotto dal vento stellare della supergigante. Poich\u00e9 \u00e8 una stella relativamente potente, Antares B riesce ad illuminare una porzione di tale inviluppo creando una regione H II: con la sua radiazione ultravioletta Antares B riesce, infatti, a ionizzare l'idrogeno espulso dalla stella principale, il quale emette a sua volta radiazione. Lo studio di tale nebulosa a emissione si \u00e8 rivelato importante perch\u00e9 ha permesso di aumentare le conoscenze relative al vento stellare di Antares A. Tenendo presente che Antares B \u00e8 posizionata attualmente ad ovest di Antares A, la regione H II si estende 1\" a est e 3\" a ovest di Antares B, ove raggiunge la massima profondit\u00e0 di 6\" rispetto alla nostra visuale. Dopo i 3\" ovest, essa si apre in strutture filamentose, che raggiungono la lunghezza di 16 \u00b1 8\".\nFin dalla sua scoperta, la regione H II formata dalle due componenti \u00e8 apparsa peculiare. Infatti essa a differenza delle tipiche regioni H II, non mostra la presenza di ioni di ossigeno, azoto e zolfo; in compenso essa mostra la presenza di marcate linee dovute a ioni di ferro, che di solito sono mancanti nelle emissioni delle regioni H II. Sono state avanzate diverse spiegazioni per queste peculiarit\u00e0, ma nessuna appare per ora pienamente soddisfacente. Probabilmente una pluralit\u00e0 di fattori sta alla base delle particolarit\u00e0 della regione H II che circonda Antares B. Un primo fattore \u00e8 rappresentato dalla relativa poca potenza della stella centrale rispetto alle stelle di tipo O che di solito generano le regioni H II. Un secondo fattore \u00e8 costituito dalla elevata densit\u00e0 del vento stellare di Antares, che \u00e8 pi\u00f9 denso delle normali nebulose a emissione. Un ulteriore fattore \u00e8 la composizione del vento stellare di Antares, all'interno del quale si trovano i prodotti del ciclo CNO: tali prodotti si originano nelle regioni interne di Antares A, ma vengono portati in superficie dai rimescolamenti dovuti alla presenza delle celle giganti. Essi sono quindi espulsi tramite il vento stellare dell'astro: la composizione chimica della regione H II \u00e8 quindi diversa da quella tipica delle regioni di questo tipo.\nEtimologia e significato culturale.\nIl suo nome deriva e significa \"\"\"rivale di Ares\" (anti-Ares) o \"simile ad Ares\", probabilmente a causa del colore rossastro simile all'aspetto del pianeta Marte. \u00c8 anche nota con il nome arabo \u0136alb al \u0386\u0137rab (Calbalacrab) che significa \"\"\"cuore dello Scorpione\", data la sua posizione nella costellazione e il suo colore. Questo nome arabo \u00e8 una traduzione , in latino di tale nome \u00e8 invece \"Cor Scorpii\".\nIl colore distintivo di Antares ne ha fatto un oggetto di grande interesse per molti popoli nella storia."}
{"id": "51282", "revid": "226458", "url": "https://it.wikipedia.org/wiki?curid=51282", "title": "Bercario", "text": "Origine e diffusione.\nDeriva dal nome di origine germanica \"Berachar\", composto dagli elementi \"bera\" (o \"ber\", \"bern\", \"orso\") e \"hari\" (\"esercito\"). In alcuni casi pu\u00f2 costituire una variante di Bertario (da \"beraht\", \"brillante\", \"famoso\", e \"hari\"), tramite una delle sue forme germaniche, \"Perchteri\"; in tal caso, il nome ha il significato di \"soldato celebre\".\nOnomastico.\nL'onomastico viene festeggiato generalmente in ricordo di san Bercario, abate presso Montier-en-Der e martire: la data di commemorazione fissata dal Martirologio Romano \u00e8 il 16 ottobre, ma \u00e8 riportato anche nei giorni 13 e 27 marzo e 14 ottobre."}
{"id": "51283", "revid": "1543377", "url": "https://it.wikipedia.org/wiki?curid=51283", "title": "Punto isoelettrico", "text": "Il punto isoelettrico (pI) \u00e8 il valore di pH al quale una molecola presenta carica elettrica netta nulla.\nPer un amminoacido avente un solo gruppo amminico ed un solo gruppo carbossilico, il valore di pI pu\u00f2 essere determinato dai valori della costante di dissociazione acida (pKa) di ciascuno dei due gruppi calcolandone la media\nPer quanto riguarda gli amminoacidi con pi\u00f9 di un gruppo ionizzabile, per esempio la lisina o l'aspartato, si utilizza la stessa formula. Bisogna per\u00f2 considerare unicamente i pKa dei gruppi, carbossilici o amminici, maggiormente presenti; per esempio per la lisina si considerano i pKa dei gruppi amminici, e per l'aspartato il pKa dei due gruppi carbossilici.\nLa lisina presenta tre pKa: l'\u03b1-Carbossile 2,16; l'\u03b1-ammino gruppo 9,06 e l'\u03b5-ammino gruppo 10,54. Il calcolo del pI prende in considerazione solamente i pKa dei due gruppi amminici, per cui:\nOppure per il gruppo amminico:\nDalle quali si ricava:\nO l'analogo:\nLe proteine e gli amminoacidi possono essere separati in funzione del loro punto isoelettrico per elettroforesi su gel.\nCalcolo pratico del punto isoelettrico in amminoacidi con catena laterale protonabile.\nMentre per gli amminoacidi in cui bisogna prendere in considerazione solamente il pKa del gruppo carbossilico e del gruppo amminico in \u03b1 la formula \u00e8 semplice, per gli amminoacidi acidi e basici si aggiunge la complicazione del pKa della catena laterale.\nUn amminoacido basico: la lisina\nla lisina presenta tre gruppi protonabili: \u03b1-carbossilico (pka 2,18), \u03b1-amminico (pKa 8,95) e la catena laterale (pKa 10,53).\nNel punto isoelettrico la carica netta della maggior parte degli amminoacidi presenti in soluzione \u00e8 zero. Perch\u00e9 ci\u00f2 avvenga l'unica evenienza possibile \u00e8 che dei tre gruppi protonabili uno abbia carica nulla, uno abbia carica negativa ed uno carica positiva.\nIl punto isoelettrico cadr\u00e0 sicuramente fra gli estremi dei pKa dei vari gruppi (questi estremi sono 2,18 per l'\u03b1-carbossile e 10,53 per la catena laterale) all'interno di questo intervallo, la maggior parte degli amminoacidi presenter\u00e0 i seguenti gruppi nelle forme: il gruppo \u03b1-carbossilico deprotonato, portante carica negativa e il gruppo della catena laterale protonato, portante carica positiva.\nAdesso bisogna prendere in considerazione il gruppo \u03b1-amminico (pKa 8,95), vi \u00e8 interesse che questo sia deprotonato e che quindi abbia carica zero, ci\u00f2 \u00e8 vero per valori di pH superiori a 8,95.\nLa conclusione intuitiva \u00e8 che il punto isoelettrico cada fra un valore di pH di 8,95 e un valore di pH di 10,53.\nIn particolar modo, il valore di pH in cui la maggior parte degli amminoacidi in soluzione presenta le suddette caratteristiche di carica, \u00e8 quello ottenuto facendo la media dei pKa del gruppo \u03b1-amminico e del pKa del gruppo della catena laterale.\n&lt;math&gt; pI = "}
{"id": "51284", "revid": "47767", "url": "https://it.wikipedia.org/wiki?curid=51284", "title": "Berengario", "text": "Origine e diffusione.\nContinua il nome germanico \"Beringar\", composto da \"bern\" (o \"beran\", \"bero\", \"orso\") e \"gar\" (o \"gaira\", \"lancia\"); il suo significato complessivo pu\u00f2 essere interpretato come \"orso con la lancia\" o \"lancia dell'orso\" (tipici \"kenning\" germanici per indicare un guerriero valoroso).\nOggi sostanzialmente inutilizzato, questo nome giunse in Italia tramite i Longobardi, diffondendosi anche grazie alla fama dei due re d'Italia che lo portarono. Di tradizione visigota \u00e8 invece la forma Beringhiero, adattato dal catalano \"Berenguer\" che \u00e8 talvolta utilizzato nella zona di Alghero.\nOnomastico.\nL'onomastico pu\u00f2 essere festeggiato il 26 maggio in memoria di san Berengario, monaco a Saint-Papoul presso Tolosa. Vi sono poi numerosi beati mercedari con questo nome, festeggiati nei giorni 13 febbraio, 13 marzo, 12 agosto, 20 ottobre, 30 novembre e 2 e 19 dicembre."}
{"id": "51289", "revid": "123735888", "url": "https://it.wikipedia.org/wiki?curid=51289", "title": "Opere di Andrea Zanzotto", "text": "Questa pagina contiene un'analisi critica delle opere di Andrea Zanzotto.\nLe raccolte di versi.\n1951 - \"Dietro il paesaggio\".\nCon le poesie scritte tra il 1940 e il 1948, che verranno pubblicate da Mondadori nel 1951 in raccolta con il titolo \" Dietro il paesaggio \", Andrea Zanzotto concorre a Milano, nel 1950, al premio San Babila per la sezione inediti iniziando cos\u00ec a farsi conoscere dall'ambiente letterario del momento. La giuria era composta da Giuseppe Ungaretti, Eugenio Montale, Salvatore Quasimodo, Leonardo Sinisgalli, Vittorio Sereni.\nQuesta prima raccolta poetica, come scrive Giulio Ferroni, \"[...] mostra una precisa continuit\u00e0 con la tradizione della lirica novecentesca, con forme e schemi del linguaggio dell'ermetismo: come nella poesia ermetica, si attraversano qui paesaggi naturali, reali e fittizi, scoprendo sottili sfumature e segrete risonanze.\"\nIl titolo, sempre significativo nella poesia di Zanzotto, mostra appunto un paesaggio dove \"l'io si muove scisso e sottratto a s\u00e9 stesso [...]\" e nel quale l'autore \"vi cerca una protezione, un rifugio materno e infantile: ma non trova un'immediata e felice identificazione, si limita piuttosto a guardarlo da \u00abdietro\u00bb, da una prospettiva laterale, in una visione che s'allontana:\n\u00abQui non resta che cingersi intorno il paesaggioqui volgere le spalle\u00bb\nStruttura e tematiche.\nIl paesaggio dunque, come scrive Giuliana Nuvoli si presenta \"[...] come alter ego dello scrittore, metalinguaggio, limite spaziale, riferimento costante e controprova della sua esistenza: quel brano di vallata del Piave e il Montello - il paesaggio, appunto - sar\u00e0 l'unica cosa a durare nella disgregazione ineluttabile delle cose. E si fanno, qui, gi\u00e0 precisi i nomi: Lorna, Dolle, Soligo; ed a loro, con fedelt\u00e0 patetica e talvolta allucinata, rester\u00e0 sempre attaccato Zanzotto, per una verifica che si possa dare come \"probabilmente\" vera.\"\nLa raccolta \u00e8 divisa in tre sezioni - \"Atollo\", \"Sponda al sole\", \"Dietro il paesaggio\".\nDopo una visione d'insieme e poco precisa del paesaggio in \"Atollo\", i suoi contorni diventano pi\u00f9 precisi, pi\u00f9 nitidi e puntuali in \"Sponda al sole\" per arrivare a una simbolica rappresentazione degli elementi naturali nel loro umanizzarsi nell'ultima sezione \"Dietro il paesaggio\".\nIn esso, come visione di poesia e di indagine, vi sono le pi\u00f9 diverse annotazioni di eventi, persone e cose. L'unico che resiste alla mutazione della trascrizione poetica \u00e8 il \"paesaggio\" dal quale bisogna partire per ogni racconto dell'esistenza e ad esso ritornare, per non perdersi nel disfacimento dell'esistenza.\n\"Atollo\".\nIn \"Atollo\" varie sono le tematiche, ma su tutte domina quella della solitudine, una solitudine di stampo leopardiano che genera angoscia e alla quale come unico sollievo \u00e8 data la natura. Una natura non ancora divenuta paesaggio anche se di questo possiede gi\u00e0 una certa solidit\u00e0.\n\"Sponda al sole\".\nIn \"Sponda al sole\" la consapevolezza delle cose si tramuta in una grande gioia di esistere.\nVi \u00e8 in queste liriche, come nelle altre non frequenti d'amore di Zanzotto, un'insolita solarit\u00e0 d'immagini e l'amore nasce da questa corrispondenza con un paesaggio che \u00e8 divenuto persona per cancellare, con la sua tangibilit\u00e0 consolatoria, le ansie e le angosce. \n\"Dietro il paesaggio\".\nNella terza sezione, \"Dietro il paesaggio\", il rapporto con il paesaggio non \u00e8 pi\u00f9 di amore ma si va riempiendo di tristezza e l'ego non coincide pi\u00f9 con l'oggetto amato e amante e tutto diventa precario, dove questo aggettivo \u00e8 da intendersi non tanto rivolto al paesaggio, ma al modo nuovo di porsi di fronte ad esso.\nVi \u00e8 in essa la coscienza di una solitudine nuova e nella lirica che chiude la raccolta, \"Nella valle\", la parola \"valle\" diventa elemento di precisa connotazione di carattere rassicurante e nello stesso sembra rimandare ad un luogo di smarrimento e di paura.\nQuesta presenza dell'ignoto, che rimane fino a \"La Belt\u00e0\", si accompagna alla disgregazione del linguaggio.\nDa una parte, quindi, la consapevolezza che ogni tentativo di approccio conoscitivo con gli oggetti non pu\u00f2 avvenire a causa del loro continuo fuggire e dall'altra parte il desiderio, al quale non si riesce a rinunciare, di impadronirsene come elemento di identificazione.\nEd ecco quindi il percorso della nevrosi: sapere di fallire e nello stesso tempo illudersi di essere riusciti a stabilire almeno un contatto.\n1954 - \"Elegia e altri versi\".\nLa breve raccolta \"Elegia e altri versi\" uscita nel 1954 a distanza di tre anni da \"Dietro il paesaggio\", conferma i caratteri della prima e in essa continua la contrapposizione tra solitudine e affinit\u00e0 con il paesaggio, anche se, al confronto con la precedente raccolta, si avverte un deciso mutamento dei moduli stilistici che risultano cristallizzati al negativo.\nIn essa troviamo una semantica sempre negativa, anche se il \"rifiuto\", inteso come alienante, non \u00e8 stato ancora raggiunto.\nVi \u00e8 nel linguaggio di questi versi l'uso del medesimo lessico e l'utilizzazione delle figure retoriche come la paronomasia (giace/soggiace, basso/trema/trema e s'abbassa), la sinonimia (nozze/matrimonio), l'homoeoprophoron in un discorso senza pause n\u00e9 slegature dove l'io e il paesaggio si alternano incapaci ormai di ogni contatto.\n1957 - \"Vocativo\".\nLa raccolta \"Vocativo\", che esce nel 1957 tre anni dopo \"Elegia e altri versi\" \u00e8 costituita da due parti intitolate \"Quasi una bucolica\" e \"Prima persona\" e si presenta con il solito aggancio formale. Infatti il terzo e il sesto componimento riprendono nel titolo (\"Piccola elegia\" ed \"Elegia del venerd\u00ec\") il termine della precedente raccolta, mentre il primo (\"Epifania\") ripete il lessico e l'oggetto della poesia, cio\u00e8 il paesaggio.\nIn \"Vocativo\" per\u00f2 la posizione dell'io nel suo difficile rapporto con la realt\u00e0 emerge con maggiore evidenza e in essa, Zanzotto si rivela molto pi\u00f9 vicino a Montale che agli ermetici.\nSul filone dell'elegia nasce un nuovo canto che, dopo la definitiva connotazione negativa del paesaggio in \"Elegia e altri versi\", trasferisce alla psiche l'esistenza delle cose configurandosi come l'unico dato certo dell'esistenza e dei significati.\nIn questo caso Zanzotto \u00e8 molto lontano dalla posizione dei \"Novissimi\" coi quali egli polemizza in una recensione del 1962 \nIl linguaggio di Zanzotto, che proprio con \"Vocativo\" inizia la sua disgregazione, non ha niente a che fare coi non - senso di Pagliarani, Sanguineti, Balestrini, Porta, ma \u00e8 una riduzione al grammaticalismo dove vi \u00e8 sempre la tentazione della parola anche quando la si dichiara impossibile.\nEd \u00e8 in \"Vocativo\" che si pu\u00f2 fissare il punto di arrivo e quello di partenza nella produzione poetica di Zanzotto. Il tentativo di evitare la nevrosi \u00e8 fallito ed ora, nella piena coscienza del fallimento, l'autore inizier\u00e0 un discorso nuovo nel quale ci sar\u00e0 meno spazio per la paura ma maggior spazio per un feroce e lucido esame della condizione umana ormai dispersa.\n1962 - \"IX Ecloghe\".\nLe \"IX Ecloghe\" furono scritte tra il febbraio del 1957 e l'ottobre del 1960 ed uscirono alla stampa nel 1962, nella collana de \"Il Tornasole\". Con questa opera Zanzotto si allontana dalla recente tradizione novecentesca per confrontarsi con il genere letterario dell'antica poesia pastorale che possa rappresentare il perfetto paesaggio bucolico dell'Arcadia letteraria. Ma su questo paesaggio, splendido e fittizio, accanto ai temi e ai luoghi apparsi nelle precedenti raccolte si insinuano tutti i segni della modernit\u00e0 con gli echi della realt\u00e0 cittadina e del mondo industriale.\nLa raccolta contiene oltre al Prologo (Un libro di Egloghe) e ad un Epilogo, che \u00e8 articolato in due componimenti, nove ecloghe ognuna delle quali accompagnata da una lirica tranne la IV che ne ha nove.\nSi tratta pertanto di una struttura con una ben precisa architettura di gusto medioevale che, nel rispetto dei numeri magici o sacri (1, 9, 1+1) si pone in voluto contrasto con i ritmi e le figurazioni di tipo surrealista, con il meta-linguaggio, con l'ironia costante.\nCon la \"I Ecloga\" (\"I lamenti dei poeti lirici\") inizia la costante tematica dell'intero libro e il discorso critico sulla poesia, dove l'autore pone con molta lucidit\u00e0 il problema di un senso della poesia e nello stesso tempo denuncia come non-senso ogni tentativo in questa direzione.\nNella \"II Ecloga\" (\"La vita silenziosa\") il poeta mette in evidenza come la poesia sia l'ultima spiaggia a cui tendere come strumento di conoscenza in senso storico.\nProtagonista della \"III Ecloga\" (\"La vendemmia\") \u00e8 ancora il rapporto storia/poesia nella sua descrizione di un paesaggio nostalgico e puro.\nNella \"IV Ecloga\" (\"Polifemo, Bolla fenomenica, Primavera\") viene rappresentato il contrasto tra il poeta che desidera cambiare e la poesia tradizionale che \u00e8 cristallizzata nei suoi temi e nelle sue forme.\nDopo l'appendice alla \"IV Ecloga\" (\"Miracolo a Milano\") si ha un \"Intermezzo\" di otto liriche che prendono l'avvio da elementi molto connotati del paesaggio (quercia, viottolo, nubi, fiume, boschi, monti) per poter giungere all'identificazione dell'\"io-poeta\". Ma subito dopo avviene una rottura improvvisa e si evidenzia l'\"io\" ignoto dato da significati che non hanno niente a che vedere col significante (e in questo modo si avverte la piena adesione alle teorie di Lacan). La ricerca disperata poi dell'\"io\" significante terminer\u00e0 nel nulla, ma in un nulla che viene disperatamente creduto come esistente (\"Cos\u00ec siamo\").\nNelle \"Ecloghe V e VI\" viene riproposto il tema del rapporto tra paesaggio/io, io significante/io significato.\nNella \"VII Ecloga\" (\"Sul primato della poesia\") il poeta risponde in una lingua ancora capace di tradurre il paesaggio affermando cos\u00ec che, anche se finzione, la poesia ha un senso.\nQuesto concetto diventer\u00e0 pi\u00f9 chiaro nella \"VIII Ecloga\" dove, nel metro del sonetto \"Notificazione di fede\", viene costituita una vera professione di fede.\nNell\"'Ecloga IX\" (\"Scolastica\") tutti i modi e i temi delle seguenti produzioni vengono anticipati e il poeta termina la sua lunga interrogazione sulla natura della poesia.\n1968 - \"La Belt\u00e0\".\nZanzotto raggiunge con la raccolta \" La Belt\u00e0 \" del 1968 la sua piena maturit\u00e0 espressiva dove le parole finalmente vivono di forza propria e dove il messaggio contenuto \u00e8 che non esiste niente che abbia un senso proprio e pertanto non ha importanza che esista un significato e un significante, ma solo il fatto che le cose accadono e che l'uomo si illude di poter creare dei nessi logici e delle associazioni di causa/effetto. Come scrive Stefano Agosti \u00abCon \"La Belt\u00e0\" il rapporto significante/significato si rompe. Il significante non \u00e8 pi\u00f9 collegato a un significato, o a molteplici significati possibili, ma si istituisce esso stesso come depositario e produttore di senso\u00bb.\nLa lirica di apertura all'opera, intitolata \"Oltranza oltraggio\", \u00e8 chiarificatrice dell'analisi che Zanzotto fa per individuare i modi della costruzione poetica.\nIl titolo sta a significare \"cosa che va oltre il limite e la sopportazione\" e Zanzotto riesce ad ottenere l'effetto di \"alterit\u00e0\" con costruzioni chiuse, strutture circolari e concentriche, rispetto della simmetria, uso dell'allitterazione ossessionante, di neologismi e di frequenti anafore.\nL'anafora soprattutto, che \u00e8 spesso una congiunzione disgiuntiva, o dubitativa, o una preposizione, diventa un'interrogazione ingenua di bambini che si tramuter\u00e0 pi\u00f9 tardi in singhiozzo di angoscia al sapere che non ha risposta.\nIn quest'opera Zanzotto gioca abilmente con la tecnica letteraria e il fluire di una memoria che, lasciata andare a s\u00e9 stessa, \u00e8 capace di combinazioni sorprendenti.\nDiventa quindi inesatto parlare, per il poeta, di disgregazione del linguaggio, in quanto egli non disgrega ma cambia solamente l'abituale nesso logico delle sequenze sintattiche e dei fonemi.\nAvviene pertanto la scomposizione del lessico e il gusto di riscoprire un linguaggio atavico, quello che le madri, in Veneto, usano vezzeggiando i piccoli: il \"pet\u00e9l\".\nE nel momento in cui il poeta dichiara l'impossibilit\u00e0 di qualunque rapporto (con gli uomini, con le cose, con il mondo) diventa importante il ritorno ad una fase alalica per poter reinventare tutto attraverso un rapporto di amore, nella considerazione che le cose e il mondo non sono altri da s\u00e9 ed esterni all'io, ma derivazioni dell'io in un rapporto di madre/figlio dove il dialogo non viene sprecato in miriadi di parole vuote e sfalsanti.\n1969 - \"Gli sguardi i fatti e senhal\".\n\"Gli sguardi i fatti e senhal\" \u00e8 un poemetto di settantanove battute, pubblicato il 30 settembre 1969 a Pieve di Soligo in cinquecento copie\nche si presenta come uno dei pi\u00f9 intensi momenti della poetica di Zanzotto. \"Qui egli intreccia battute di voci diverse, secondo uno schema ricavato dalla prima delle tavole di Rorschach, (consueto strumento di lavoro degli psicologi); il sovrapporsi di voci d\u00e0 luogo a un movimento incessante attorno al \" senhal \" (nome fittizio usato nella poesia dei trovatori, \"segnale\" o \"simbolo\"), figura dell'origine, dell'assenza intorno a cui, secondo Lacan, ruota ogni forma di linguaggio.\nLa struttura formale dell'opera \u00e8 spiegata dallo stesso autore nella nota-proemio che sottolinea la polisemia del testo con quattro interpretazioni ed altre ancora possibili.\n\"Protocollo relativo alla prima tavola di Rorschach, specialmente al dettaglio centrale; oppure: cinquantanove interventi - battute di altrettanti personaggi (meglio che di uno solo) in colloquio, a modo di \u00abcontrasto\u00bb, con un'altra persona, stabile, che parla tra virgolette, e che \u00e8 lo stesso dettaglio centrale. Ma anche: panorama su un certo tipo di filmati di consumo e chiacchiere pi\u00f9 o meno letterarie del tempo. E ancora: frammenti di un'imprecisa storia di avvicinamento umano alla dea-luna, fino al contatto. Ecc.\".\nLa notazione pi\u00f9 evidente \u00e8 la terribile violenza di questo testo dall'alta musicalit\u00e0 del verso (musica difficile al profano come la musica dodecafonica o la musica elettronica) incisiva e creata per scuotere e non divertire.\nIn questo poemetto vi \u00e8 la denuncia della violenza in ogni sua forma, in ogni tempo e contro ogni essere (violenza \u00e8 sapere che tutto deve finire, che le selve e le nevi credute a portata di mano sono invece irraggiungibili; violenza \u00e8 l'essere bombardati, condizionati e schiavizzati dai mass media, dagli slogan, dallo stress di una corsa senza tregua) che si materializza nella creazione di un coro da tragedia greca con le sue corpose immagini e la sua scenografia degna di un thrilling con i colori - bianco, rosso, nero - di Federico Garc\u00eda Lorca.\nEd \u00e8 nel leggere quest'opera che vediamo come Zanzotto riesca ad anticipare, (con il lessico, i termini e le immagini), opere o avvenimenti che accadranno solo a distanza di anni dimostrando in questo modo l'estrema attenzione riposta ai problemi della sua epoca.\nUn primo esempio \u00e8 l'opera di Luigi Nono, rappresentata alla Scala di Milano il 10 aprile 1975, intitolata \" Al gran sole carico d'amore \" dove si trova la stessa finalit\u00e0 e cio\u00e8 la denuncia della violenza in tutte le sue manifestazioni.\nUn altro esempio \u00e8 il film \"A Venezia... un dicembre rosso shocking\", anch'esso del 1975, nel quale si ritrovano gli stessi motivi di Zanzotto: la neve macchiata di sangue, la morte avvenuta per accoltellamento, il camminare sino alla spossatezza (e tanti altri elementi troppo lunghi da elencare).\n1970 - \"A che valse? (Versi 1938-1942)\".\n\"A che valse? (Versi 1938-1942)\" \u00e8 un volumetto composto da quindici liriche che l'autore sceglie tra quelli scritti poco prima di \"Dietro il paesaggio\" o contemporanei ad esso per regalare agli amici come strenna di fine anno.\nEssi vengono stampati dall'editore Vanni Scheiwiller nel 1970 in tiratura limitata e fuori commercio.\nIn essa si trovano quartine in settenari, rimati o assonanzati, il cui modulo potrebbe rinviare alla tecnica di Alfonso Gatto (\"La deserta stagione/nell'acqua dei cortili/le sue gioie scompone/precipita dai clivi\"; \"Le mie vene febbrili/tanta linfa ristora/che l'oblio degli esili/gli affanni miei colora\"), eppure pi\u00f9 che una similarit\u00e0 di cadenze, la lezione di Gatto si ritrova negli scorci analogici, quasi al limite della surrealt\u00e0.\nQuesta raccolta non ha un filo logico perch\u00e9 \u00e8 priva di una tematica autonoma ed \u00e8 pi\u00f9 che altro guidata da fantasie letterarie. La poesia \u00e8 spesso fatta d'immagini violente, di allucinazioni, di simboli, di colori forti e di odori intensi e ricorda la poesia dei surrealisti e la poesia francese della seconda met\u00e0 dell'Ottocento.\n1973 - \"Pasque\".\n\"Pasque\" escono nel dicembre del 1973 e subito si presentano come il simbolo della nuova poesia zanzottiana che ha comunque le sue anticipazioni in tutte le opere precedenti.\nLa raccolta \u00e8 articolata in due sezioni: \"I misteri della pedagogia\" e \"Pasque\".\n\"I misteri della pedagogia\".\nLa prima delle due sezioni si apre con una lirica ironica, tagliente e sconsolata come verifica di un atto, il rapporto docente/discente, che non ha di per s\u00e9 un senso dal momento che la pedagogia, intesa come studio dei modi di trasmissione dei dati di una realt\u00e0 istituita, \u00e8 impossibile dal momento che non possono esistere codici per una realt\u00e0 che non \u00e8 affatto istituita.\nA questa prima contraddizione se ne aggiungono altre come, ad esempio, il divario tra il codice del docente di una realt\u00e0 che muta nel momento in cui viene enunciata a persone che sono gi\u00e0 in una realt\u00e0 differente, o la contraddizione che \u00e8 insita nello stesso atto del comunicare perch\u00e9 la parola enunciata non \u00e8 la stessa recepita dal discente e il carattere socio-psicofisiologico di entrambi lo deformano senza scampo, rendendo quindi del tutto inutile il risultato della trasmissione.\nSe si legge poi \"Per lumina, per limina\" si vede che la cultura, intesa come dati raccolti in secoli, si frantumano sia per l'impossibilit\u00e0 di essere recepiti, sia per il dilagare di un'assurda produzione di segni e di codici che pretendono di tradurre il reale.\nMa alla disgregazione totale, questa volta, Zanzotto propone un'alternativa che stacca graficamente dal corpus della lirica ponendola in un angolo a destra come per evitare che venga soffocata\n-il tepore-\n\u00c8 questa una dolcissima metafora che \u00e8 il risultato dell'amore disperato, unico antidoto alla disperazione/distruzione. \u00c8 il \"chaleur maigre et glabre\" di Paul \u00c9luard, l'ingenuit\u00e0 del bambino che non ha ancora imparato ad odiare solamente.\n\"Microfilm\".\nTra \"I misteri della Pedagogia\" e \"Pasque\" vi \u00e8 \"Microfilm\" che, come lo stesso Zanzotto indica in nota, non si tratta di \"[...] invenzione (e tanto meno \u00abpoesia\u00bb): ma semplice trascrizione (ammesso che sia possibile) di un sogno, in cui era compreso anche il commento e probabilmente molto di pi\u00f9 della pochezza e casualit\u00e0 che qui ne appare. Aggiunta solo la data.\"\"\n\"Pasque\".\nDopo Microfilm vengono le \"Pasque\" con le sue prime quattro liriche taglienti per arrivare alla lirica: \"La Pasqua a Pieve di Soligo\" un poemetto in versi in cui i tredici personaggi corrispondono a \"lettere dell'alfabeto ebraico, secondo l'usuale trascrizione, come apparivano per distinguere i versetti delle Lamentazioni di Geremia nei libri di preghiere per il tempo pasquale\".\nZanzotto racconta questa Pasqua in un mistilinguismo tutto nuovo, dove la difficolt\u00e0 di lettura sta a significare la difficolt\u00e0 del comunicare, difficolt\u00e0 che esiste, anche se con modalit\u00e0 differenti, in questa societ\u00e0.\n1976 - \"Fil\u00f2\".\nLa raccolta, uscita nel dicembre del 1976 con il titolo \"Fil\u00f2\" si articola in due parti: nella prima parte vi \u00e8 la lettera-invito di Federico Fellini \nscritta nel luglio del 1976 prima di iniziare il doppiaggio del film Casanova nella quale il regista chiedeva a Zanzotto consigli sull'uso della lingua veneta e del suo uso nel film oltre due componimenti inseriti nel Casanova: \"Recitativo veneziano\" pronunciato in una Venezia da incubo e \"Cantilena londinese\", filastrocca in cui domina il \"pet\u00e9l\" zanzottiano.\nNella seconda parte, oltre a Fil\u00f2, \u00e8 presente una \"nota-chiave\" ai testi.\nTutti i componimenti in versi sono in dialetto, di una vaga \"koin\u00e8\" veneta i primi due, in solighese \"Fil\u00f2\".\nL'autore spiega la sua scelta linguistica, quella del dialetto, come ricerca di una zona di libert\u00e0 e creativit\u00e0 da contrapporsi con \"l'italiano illustre e monumentale\". Dialetto quindi come ritorno ad un \"ego-nepios\"\ncome simbiosi infanzia-dialetto della quale l'Elegia in \"pet\u00e8l\" era stata l'anticipazione lampante.\n\" Il recitativo veneziano\" riporta in testo il rito d'inizio inventato da Fellini (il Casanova infatti \u00e8 anteriore ai componimenti). La scena si svolge di notte sul Canal Grande e bisogna tirare fuori dalle acque una nera, gigantesca testa femminile. Le prime cinque sestine, pi\u00f9 la preghiera del doge fra la prima e la seconda, hanno funzione propiziatoria. La testa inizia ad emergere ma subito cominciano a cadere i pali e le funi e la testa si inabissa. Altre cinque sestine sono dedicate a questo sprofondarsi, le acque si chiudono e il coro scandisce il fallimento del rito.\nLa \"Cantilena londinese\" viene cantata da una gigantessa veneta finita in un lurido Luna Park londinese che si trova seduta in una grande tinozza per il bagno e si immagina piccola, bella e fragile.\nLa parte centrale di Fil\u00f2 \u00e8 rivolta alla terra, la sua terra delle dolci colline del Solighese, il greto del Piave e, dietro, il Montello dove il dialetto diventa l'io-infanzia che si sta dissolvendo e che lascia il posto a mostri che l'uomo sta costruendo dimentico ormai di cercarsi avvicinandosi al momento in cui si perder\u00e0.\nNel \"Congedo\", nonostante il pessimismo degli ultimi versi si sente nascere una piccola speranza, quella che accada, un giorno, che il parlare diventi comprensibile e si verifichi un miracolo: quello della comunicazione.\nLa trilogia.\nNella successione delle tre raccolte (\"Il Galateo in Bosco\", \"Fosfeni\", \"Idioma\") che formano quella che viene considerata la sua trilogia, Zanzotto pare ripercorrere nuovamente il cammino verso una poesia comunicativa grazie alla freschezza del dialetto.\nNel passare da una raccolta all'altra il poeta procede immergendosi dapprima nell'oscurit\u00e0 del bosco e della terra, poi innalzandosi verso immagini di gelida perfezione fino al ritrovamento, grazie al dialetto, di una comunicazione con il mondo e con gli altri.\n1978 - \"Il Galateo in Bosco\".\nUscita alla fine del 1978, la raccolta \" Il Galateo in Bosco\" contiene versi che Zanzotto aveva scritto tra il 1975 e il 1978.\n1983 - \"Fosfeni\".\nLa raccolta \"Fosfeni\", la seconda della trilogia, esce nel 1983 e, come scrive Giulio Ferroni \"[...] ha una struttura meno compatta, si presenta come uno sparso succedersi di provvisorie illuminazioni: la parola \"fosfeni\", gi\u00e0 cara a Zanzotto, indica \"vortici di segni e punti luminosi che si avvertono tenendo gli occhi chiusi (e comprimendoli) o anche in situazioni patologiche\"\".\nIl paesaggio, che nei versi di \"Il Galateo in Bosco\" si riferiva alla terra del poeta, si sposta ora con un movimento di ascesa verso le colline, le nebbie, gli sfondi dolomitici, abitati dal gelo e dalle nevi che si propongono come immagini perfette, fatte di spazio bianco e puro precedente al manifestarsi della scrittura.\nIl poeta, con l'ossessione del bianco, fa riferimento agli \u00abalba pratalia\u00bb dell'Indovinello veronese come metafora della vera parola che si oppone alla parola ripetitiva dei giornali. Il linguaggio \u00e8 frantumato e decentrato ma, a tratti, ancora capace di passione e di abbandono, come in \"Silicio, carbonio, castellieri\" e in \"Periscopi\", e appaiono anche motivi narrativi ricchi di energia comunicativa.\n1986 - \"Idioma\".\nNella terza raccolta della trilogia, che esce nel 1986 con il titolo di \"Idioma\" e con i testi distribuiti in tre parti, si ritorna al tono colloquiale di \"Fil\u00f2\", come se il poeta avesse ritrovato una nuova speranza e fiducia nel dire, soprattutto grazie ai componimenti in dialetto della seconda parte. Il titolo, ancora una volta significativo, sottolinea il rilievo che la lingua assume nell'uso del parlato concreto. Zanzotto, cosciente dei limiti e dei caratteri contraddittori di questo idioma, rinomina fatti e persone con estrema chiarezza, come se nel rapporto con gli altri avesse finalmente riconosciuto una comune radice.\n1996 - \"Meteo\".\nNel 1996, dopo dieci anni dalla pubblicazione di \"Idioma\" esce dalla casa editrice Donzelli un piccolo volume intitolato \"Meteo\", con venti disegni di Giosetta Fioroni.\nIl linguaggio utilizzato nelle venti liriche si presenta a volte spezzato, a volte lineare, spesso in dialetto, con annessa la traduzione in italiano come in \"Marot\u00e8i, de matina bonora\":\n2001 - \"Sovrimpressioni\".\nNel 2001 esce nella collana \"Lo Specchio\" di Mondadori il volume dal titolo \"Sovrimpressioni\". Il tema centrale di questo eccezionale libro composito \u00e8 quello della distruzione del paesaggio, dell'ambiente naturale trasformato e dello stesso concetto di natura. Zanzotto vede in questo degrado la perdita di identit\u00e0 di un'epoca. Egli visita tutti i luoghi stravolti, analizza le lingue contaminate, mantenendo tuttavia aperture di speranza e di affetto. In questi versi il poeta fa rinascere la dura verit\u00e0 del dialetto e le figure pi\u00f9 care del suo passato, come la maestra Morchet\ne il Nino, agricoltore e profeta dei suoi colli, personaggio spesso incontrato sul suo percorso, nonch\u00e9 protagonista della sua opera \"Colloqui con Nino\".\n2009 - \"Conglomerati\".\nA ottobre del 2009, in occasione dell'ottantottesimo compleanno del poeta e poco dopo la pubblicazione del libro-intervista \"In questo progresso scorsoio\", esce (a otto anni da \"Sovrimpressioni\") \"Conglomerati\", nuova raccolta poetica contenente i componimenti che Zanzotto ha messo insieme tra il 2000 e il 2009; qui il poeta affronta problematiche legate al nostro tempo, sulla scia dei pensieri esposti nella coeva intervista con Marzio Breda.\nIn numerosi componimenti, partendo dalla caratteristica poetica legata al paesaggio e al mondo veneto, Zanzotto delinea il quadro di un'epoca di sconvolgimenti epocali, arrivando, nella quinta e ultima parte di \"Fu Marghera (?)\", ad affermare: \"Siamo ridotti a cos\u00ec maligne ore / da chiedere implorare / il ritorno della morte / come male minore\".\n2012 - \"Haiku for a season / Haiku per una stagione\".\nNel 2012 esce a Chicago e Londra la raccolta inedita bilingue \"Haiku for a season / Haiku per una stagione\", costituita da brevi testi composti dal poeta in inglese, e da lui stesso tradotti in italiano, in forma di pseudo-haiku, che Zanzotto scrisse in una ben precisa \u00abstagione\u00bb compositiva, tra primavera ed estate 1984, quando stava iniziando il percorso di scrittura che port\u00f2 alla raccolta \"Meteo\" del 1996.\nLe prose.\nOpere narrative.\n1964 - \"Sull'altopiano\".\nScritto tra il 1942 e il 1954 e pubblicato a Venezia da Neri Pozza nel 1964, \"Sull'Altopiano\" \u00e8 un libro in prosa di Zanzotto ed \u00e8 composto da diverse divagazioni sul tema della solitudine e della diversit\u00e0.\nIl volume \u00e8 diviso in tre parti: \"Le signore\", \"Altri racconti e prose\", \"I diari.\"\n\"Le signore\".\nNel titolo di questa prima parte, \"Le signore\", vi \u00e8 una voluta \"traslazione\" dell'\"io\" nella figura femminile, figura che Zanzotto usa per rimuovere e possibilmente allontanare possibili cause di nevrosi utilizzando una diversa copertura.\nLa protagonista \u00e8 Emma Regrin, nata Lungirati, che soffre per un complesso di superiorit\u00e0 che si tramuta in senso di colpa. Perci\u00f2 si inventa immaginari amanti per poter poi chiedere scusa al marito. Altro personaggio \u00e8 la signora Zuanil con la sua estrema difesa delle proprie cleptomanie, la vecchia Augusta col rimpianto per il tempo perduto e per una vita mai vissuta, la Direttrice, la signora Wairen e i loro pervertiti amori (tutte figure grottesche trattate con rabbia e sarcasmo).\n\"Altri racconti e prose\".\nLa seconda sezione di \"Sull'altopiano\", intitolata \"Altri racconti e prose\", \u00e8 condotta in prima persona. Il paesaggio che fa da protagonista \u00e8 quello dell'autore con quella terra veneta bagnata dal Piave che ha la voce e i suoni e le bizzarrie del suo fiume.\nI personaggi sono deformi e rattrappiti: \"bassissima e rugosa\"\n\u00e8 la sorella del parroco in \"Sull'altopiano\"; \"volti oblunghi e magri\", \"denti sporgenti\", \"stature trampoli\" sono quelli dei Dornus in \"Parentele ragnatele\". Si vive con l'odore di morte sulla pelle, i personaggi sono condannati a morire prima di aver vissuto ed anche la tonalit\u00e0 di queste figure, grigie, meschine, senza luce, sono come la vallata del Piave quando il cielo ha il colore del piombo.\nNe \"Le forze del mondo\" l'indicazione del \"male di vivere\" \u00e8 maggiore e i richiami alla poesia di E.A. Poe, con i suoi toni pesanti e surreali, sono forti e continui anche se il pessimismo di Zanzotto non \u00e8 ancora totale perch\u00e9 alla morte si indicano diverse soluzioni, anche se remote.\n\"I diari\".\nNella terza sezione del libro, \"I diari\", sono presenti le precedenti tematiche e la scrittura rimane identica, cos\u00ec come costante la percezione di un'inevitabile solitudine temuta ma nello stesso tempo accettata, come necessaria per vivere.\nLa parola \"diario\" deve essere intesa come testimonianza resa possibile dalla \"parola\", quindi giustificazione del suo esistere come poeta.\nZanzotto giunge cos\u00ec a dare una ragione al suo esistere in questo mondo e tutto il libro \u00e8 un concentrarsi su un \"io\" possibile, sul suo \"io-poeta\".\n1964 - \"Premesse all'abitazione\".\nLa produzione in prosa di Zanzotto si presenta piuttosto varia e pi\u00f9 simile alla saggistica e alla critica letteraria che alla narrazione.\nCome narrazione si presenta per\u00f2 il racconto \"Premesse all'abitazione\", pubblicato nel volume \"Le sette piaghe d'Italia\" nello stesso anno della pubblicazione di \"Sull'altopiano\", anche se in realt\u00e0 posteriore a questo di dieci anni circa.\nIl racconto non ha una vera e propria trama ma, pi\u00f9 che altro, raccoglie divagazioni sul tema delle peripezie per costruirsi una casa. Sono pagine nevrotiche che rispecchiano la nevrosi dell'italiano piccolo-borghese che deve fare i conti con il suo portafoglio bucato senza riuscirci.\nLa situazione che viene descritta \u00e8 tragicomica, ma di una comicit\u00e0 che non induce il riso e il racconto \u00e8 pervaso di amara ironia.\nLa lingua.\nNei racconti di \"Sull'altopiano\", la lingua \u00e8 piacevole e ricorre a diverse fonti ben gestite su due differenti piani. Da una parte riprende le immagini, i toni e i simbolismi, se pur smorzate di Poe. Kafka, il romanzo surrealista, Buzzati, Rimbaud, Lorca, Verlaine, Charles Baudelaire, Paul \u00c9luard, e dall'altra i motivi ritmici e linguistici anche di riferimento dantesco e leopardiano.\n2004 - \"La storia dello zio Tonto o del Barba Zhucon\".\nIn un coloratissimo libro, edito in seconda ristampa nel 2004 nella collana bambini dall'editore Corraini, sono abbinate due storie. La prima, intitolata \"La storia dello Zio Tonto\", \u00e8 una simpatica favola in italiano per bambini, illustrata dalle immagini di Marco Nereo Rotelli, cos\u00ec come la seconda che viene letta sull'altro versante del libro ed \u00e8 intitolata \"La storia del Barba Zhucon\". Quest'ultima \u00e8 scritta in dialetto ed \u00e8, come l'autore sottotitola, una libera elaborazione del folclore trevigiano.\n2005 - \"Colloqui con Nino\".\nNel volume intitolato \"Colloqui con Nino\" uscito dall'editore Bernardi nel 2005 Zanzotto ha raccolto le storie del poeta contadino Nino Mura, le sue parabole e le sue profezie. Il libro \u00e8 corredato da fotografie di Cottinelli.\nI saggi.\nScritti sulla letteratura.\nTutti gli interventi fatti dal poeta su varie riviste e giornali vengono pubblicati in due volumi, uno del 1991 e l'altro del 1994, con i rispettivi titoli \"Fantasie di avvicinamento\"\ne \"Aure e disincanti nel Novecento letterario\"\nristampati nel 2001 dagli Oscar Mondadori con l'aggiunta di alcuni saggi inediti. Dalla lettura dei testi emerge la grande sensibilit\u00e0 di Zanzotto che, con grande capacit\u00e0 inventiva e passione creativa, affianca autori che vanno da Virgilio ai contemporanei, dimostrando la sua attenzione verso molteplici influssi culturali.\nAltri testi critici zanzottiani sono sparsi in volumi di altri autori, come prefazioni o postfazioni \u2013 come nel caso dell'importante saggio su H\u00f6lderlin, \"Con H\u00f6lderlin, una leggenda\",\ne di quello sull'\u00aberta strada\u00bb di Luciano Cecchinel \u2013 o in volumi a s\u00e9 stanti \u2013 come l'intervento su Campana.\n1991 - \"Fantasie di avvicinamento\".\nNel 1991 esce presso Mondadori, con il titolo di \"Fantasie di avvicinamento\", il primo volume contenente gli interventi critici del poeta usciti su riviste e giornali a partire dai primi anni Cinquanta: in esso i saggi su Eugenio Montale, Diego Valeri, Sergio Solmi, Giuseppe Ungaretti, Henri Michaux, Paul \u00c9luard, Giacomo Leopardi, Giacomo Noventa, Piero Jahier, Antonin Artaud, Alessandro Manzoni, Giovanni Comisso, Wilhelm Busch, Sergio Tofano, Joseph Conrad, Carlo Betocchi, Francesco Petrarca, Federico Garc\u00eda Lorca, Biagio Marin, Fernando Pessoa, Virgilio Guidi, Ugo Foscolo, Lev Tolstoj, Maulana Gialaloddin Rumi, Virgilio, Umberto Saba, Giacomo Zanella.\n1994 - \"Aure e disincanti nel Novecento letterario\".\nIl secondo volume di saggi esce, sempre da Mondadori, nel 1994 con il titolo di \"Aure e disincanti nel Novecento letterario\". Essi sono dedicati a scrittori nati in questo secolo, come continuazione dei saggi che nel volume precedente dedicava a quelli nati prima del 1900. Gli autori che Zanzotto contempla sono: Mario Luzi, I Novissimi, Elio Vittorini, Vittorio Sereni, Ottiero Ottieri, Guido Piovene, Cesare Ruffato, Alexandros Panagulis, Leonardo Sinisgalli, Ronald D. Laing, Antonio Porta, Silvio Guarnieri, Amelia Rosselli, Giovanni Giudici, Sandro Penna, Pier Paolo Pasolini, Gilles Deleuze, F\u00e9lix Guattari, Jacques Lacan, Luca Canali, Mario Rigoni Stern, Attilio Bertolucci, Michel Leiris, Giorgio Orelli, Franco Fortini, Jean Tardieu, Fulvio Tomizza, Dino Buzzati, Sergio Antonielli, Goffredo Parise, Nico Naldini, Giuliano Gramigna, Giuseppe Berto, Vincenzo Consolo, Elio F. Accrocca, Breyten Breytenbach, Tommaso Landolfi, Paul Celan, David Maria Turoldo, Cesare Ruffato, Giovanni Raboni, Fernando Bandini, Marco Pola, Alfonso Gatto, Giorgio Caproni, Emilio Villa, Michel Deguy.\n2011 - \"Il mio Campana\".\n\"Il mio Campana\" \u00e8 un volumetto uscito nel 2011 a cura di Francesco Carbognin e con una postfazione di Niva Lorenzini per Clueb, contenente un intervento critico di Zanzotto, pronunciato il 25 maggio 2002 a Bologna sul poeta Dino Campana.\n2007 - \"Eterna riabilitazione da un trauma di cui s'ignora la natura\".\nNel 2007 per i \"Gransassi\", dell'editore nottetempo, esce una conversazione di Zanzotto a cura di Laura Barile e Ginevra Bompiani, risultato di incontri tenuti il 17 e 18 agosto 2006 e i successivi 2, 3 e 4 novembre (qui alla presenza del \u00abpoeta amico\u00bb Luciano Cecchinel). Le divagazioni di Zanzotto affrontano molti dei temi a lui cari negli ultimi anni, dal problema climatico alla religione, ai ricordi e alla propria poetica.\n2009 - \"In questo progresso scorsoio\".\n\"In questo progresso scorsoio\", libro pubblicato nel 2009 \u00e8 una conversazione di Zanzotto col giornalista coneglianese Marzio Breda, nella quale il poeta racconta s\u00e9, la sua poesia e le inquietudini del nostro tempo, viste e vissute dal suo angolo di Veneto.\nOltre all'epigramma \"In questo progresso scorsoio / non so se vengo ingoiato / o se ingoio\", il libro contiene due poesie inedite: \"Fu Marghera\" e \"Rio fu\".\n2009 - \"Qualcosa di necessariamente futile\".\nNello stesso anno, esce un'altra conversazione zanzottiana con Arcangelo Dell'Anna dal titolo \"Qualcosa di necessariamente futile. Parole su vecchiaia e altro tra un poeta e uno psicoanalista\", edito da New Magazine a cura di Francesco Carbognin."}
{"id": "51291", "revid": "1652635", "url": "https://it.wikipedia.org/wiki?curid=51291", "title": "Landshut", "text": "Landshut (in bavarese \"Landshuad\") \u00e8 una citt\u00e0 extracircondariale tedesca situata nel Land della Baviera.\nDescrizione generale.\nLa citt\u00e0 \u00e8 il capoluogo del distretto bavarese del \"Niederbayern\" (Bassa Baviera) nonch\u00e9 del distretto rurale (\"Landkreis\") omonimo. Costruita sulle rive del fiume Isar, un importante affluente del Danubio, \u00e8 conosciuta anche con il nome di \"Dreihelmenstadt\" (La citt\u00e0 dei tre elmi), dal simbolo della citt\u00e0 che rappresenta appunto tre elmi utilizzati dalla milizia cittadina in epoca medioevale.\nLandshut, seguita da Passavia e da Straubing, \u00e8 per estensione e numero di abitanti la pi\u00f9 grande citt\u00e0 del distretto.\nLandshut si trova al centro della regione collinare denominata \"Niederbayerisches H\u00fcgelland\" (colline della Bassa Baviera) e che si colloca tra il corso del fiume Danubio a nord e le Alpi bavaresi a sud. La zona fa parte di quella regione pre-alpina, formatasi nel Cenozoico e che si estende a nord del grande lago Chiemsee, distante solo poche decine di chilometri.\nI siti abitativi che formano la cintura periferica e lo stesso centro storico della citt\u00e0 sono stati edificati su una pianura di origine alluvionale che si \u00e8 andata formando per l'azione del fiume Isar. L'affluente del Danubio divide la pianura di Landshut in tre zone distinte, oggi tutte densamente popolate: la parte a nord, che termina con i rilievi collinari dell\"Isar-Donau\", la parte a sud, limitata dalle colline \"Isar-Inn\", pi\u00f9 elevate dal punto di vista altimetrico e la parte centrale, con la \"Muehleninsel\" (L'isola dei mulini), l'isola che oggi \u00e8 parte integrante del tessuto urbano.\nLa portata del fiume \u00e8 ancora soggetta a delle variazioni massicce e repentine e per scongiurare il rischio di nuove inondazioni si sono rese necessarie nel corso degli anni alcune opere di canalizzazione e di contenimento che hanno riguardato soprattutto la zona nord della pianura.\nA sud-ovest l'Isar, prima di entrare in citt\u00e0, forma delle ampie zone umide, ricoperte da una fitta vegetazione, protette come aree di alto interesse naturalistico che sono il rifugio di numerose specie di uccelli acquatici. A nord-est, una volta lasciato il centro abitato, diverse centrali idroelettriche sfruttano la potenza del fiume che in questa zona d\u00e0 luogo ad alcuni bacini artificiali, utilizzati dalla popolazione per numerose attivit\u00e0 di svago.\nGeografia fisica.\nClima.\nIl clima \u00e8 continentale caratterizzato da una forte umidit\u00e0, la temperatura media registrata durante l'anno \u00e8 di . Il mese pi\u00f9 freddo risulta essere gennaio, con , mentre il mese pi\u00f9 caldo \u00e8 agosto con una temperatura media di . Le precipitazioni, anche a carattere nevoso, sono abbondanti e superiori alle medie registrate per l'intera Baviera: di pioggia annui, con luglio il mese pi\u00f9 piovoso (oltre di pioggia) e febbraio il pi\u00f9 secco ( di pioggia).\nStoria.\nLa Landshut preistorica.\nL'area collinare che si estende tra il basso corso del Danubio e il medio corso del fiume Isar risulta abitata gi\u00e0 dalla prima Et\u00e0 della Pietra. Nell'area occupata oggi dal cimitero settentrionale di Landshut sono state ritrovate tracce di un insediamento preistorico databile intorno al 4700 a.C. Alcuni scavi archeologici recentemente compiuti hanno portato alla luce del vasellame e degli utensili in pietra. La fattura di questi oggetti lascia presupporre che i primi colonizzatori della zona provenissero dalla attuale Boemia. Gli influssi di questa cultura preistorica sono rimasti profondi nella zona prima che essa venisse lentamente assoggettata alla cosiddetta cultura di R\u00f6ssen, la grande cultura preistorica che domin\u00f2 in Europa centrale dal 4500 al 4300 a.C. circa.\nL'insediamento sulle rive dell'Isar ha resistito per circa 300 anni. Dopo di che, e per un periodo stimabile intorno ai anni, non sono stati rinvenuti indizi di alcun ulteriore insediamento.\nUn'urna cineraria in argilla, ritrovata in alcuni scavi eseguiti nella parte settentrionale della citt\u00e0 e databile intorno all 900 a.C., \u00e8 il primo indizio di una consistente presenza dei Bavari nella regione di Landshut.\nLa Landshut del passato.\nA partire dal 15 a.C. la regione \u00e8 una provincia romana ma, a causa delle fitte foreste che si estendono nella zona e che rendono difficile lo sfruttamento agricolo, essa rimane assai scarsamente popolata, a differenza di quanto avviene ad esempio lungo il corso stesso del Danubio, dove gli insediamenti fortificati romani come Ratisbona (\"Castra Regina\") o Passavia (\"Batavia\"), richiamano masse considerevoli di nuovi coloni.\nA partire dal 500 dopo Cristo, sulle esistenti popolazioni bavare si innestano nuovi ceppi di popolazioni germaniche. Ha cos\u00ec inizio quella nuova colonizzazione che porta alla nascita di numerosi villaggi, le cui tracce sono ancora visibili nella toponomastica della zona, con i nomi delle localit\u00e0 segnati dalla caratteristica desinenza \"ing\" (ad esempio \"Ergolding\", \"Eching\", \"Erding\").\nSino al XII secolo l'economia della zona \u00e8 essenzialmente autarchica e agricola. Negli anni successivi nascono forme tipiche di attivit\u00e0 artigianali che porteranno gli abitanti della pianura a specializzarsi e a varcare i limiti ristretti della regione, utilizzando il corso stesso dell'Isar che in questo punto del suo tracciato mostra uno dei punti di pi\u00f9 agevole attraversamento.\nLa fondazione della citt\u00e0 risale al 1204, quando Ludovico I, duca di Baviera, decide di edificare una fortezza (\"Il castello del Trausnitz\") sulla collina che domina un punto strategico per l'attraversamento del fiume Isar. Il nome della citt\u00e0 deriva proprio dall'espressione \"Landeshuata\" (Hut und Schutz des Landes): posto di guardia a protezione del paese.\nDal 1255 la citt\u00e0 viene eletta a residenza dei Duchi di Wittelsbach e di fatto diviene capitale del nuovo ducato nel momento in cui la Baviera viene divisa in due: \"Bassa Baviera\" ed \"Alta Baviera\", quest'ultima con capitale Monaco.\nA partire da questo momento e sino alla fine del XV secolo, Landshut vive un periodo di grande splendore artistico ed economico, denominato periodo dei \"Duchi ricchi\", che doner\u00e0 alla citt\u00e0 l'aspetto urbanistico ed architettonico, definito \"gotico di Landshut\", che la caratterizza ancora oggi e che la contraddistingue da altri centri urbani bavaresi egualmente importanti. A Landshut, per tutto il Medioevo, si concentrano e lavorano insieme alcuni tra i migliori artigiani tedeschi. In particolare la citt\u00e0 diviene famosa per i suoi scalpellini, artigiani esperti nella lavorazione della pietra per la costruzione di chiese. Il commercio del sale, estratto dalle miniere alpine e trasportato lungo il corso del fiume, contribuisce in maniera rilevante alla economia cittadina.\nSimbolo di questo importante momento storico \u00e8 rappresentato certamente dalla torre campanaria della Collegiata di San Martino. L'edificio, realizzato a partire dal 1432, \u00e8 il campanile in mattoni pi\u00f9 alto del mondo con i suoi 131 m e nella storia della citt\u00e0 rappresenta un momento in cui la borghesia urbana, divenuta ricca e potente, arriva a sfidare il potere dinastico dei Wittelsbach, rappresentato invece dalla fortezza collocata sulla collina.L'altezza considerevole raggiunta dalla torre simboleggia proprio questa sfida portata al potere aristocratico. Nel momento del suo massimo splendore, raggiunto sotto il regno del duca Giorgio il ricco, le mura medievali vengono abbattute e sostituite con una massiccia cinta muraria in pietra, lungo la quale si aprono ben 8 porte e che circonda tutta la citt\u00e0, compresa la \"Muehleninsel\".\nIl predominio di Landshut su Monaco di Baviera cessa improvvisamente all'inizio del XVI secolo, quando la morte dell'ultimo erede maschio della casata dei duchi di Wittelsbach determina una lotta dinastica interna che si concluder\u00e0 con la riunificazione del Ducato e il prevalere di Monaco di Baviera nella contesa politica. Ciononostante i duchi di Baviera continueranno a dedicare a Landshut un interesse particolare. Nel 1537 il duca Ludovico X di Baviera far\u00e0 edificare lo splendido palazzo detto \"Die Residenz\" lungo l'asse stradale principale che taglia in lungo il centro storico (\"Die Altstadt\") mentre il Duca Guglielmo V di Baviera trasformer\u00e0 gli interni della fortezza gotica del \"Trausnitz\" in un pregevole complesso rinascimentale.\nTra il 1630 e il 1634 la Baviera \u00e8 sconvolta da quella che viene definita la \"fase svedese\" della guerra dei trent'anni. Landshut viene ripetutamente attaccata dalle truppe di Gustavo II e sia nel 1632 che nel 1634 subisce degli incendi gravi che distruggono numerosi e importanti edifici. Particolarmente drammatico risulta l'incendio del 1634, al termine del quale, per 30 giorni, le truppe svedesi si abbandonano al saccheggio della citt\u00e0. Agli eventi bellici segue da prima una gravissima carestia quindi una epidemia di Peste che conducono Landshut al momento pi\u00f9 critico della sua storia.\nNel 1809, come conseguenza del trattato di pace tra Austria e Francia Landshut, come tutta la Baviera, diviene dominio napoleonico ma in seguito alla creazione del \"Regno di Baviera\" la citt\u00e0 diventa, nel 1839, capitale del distretto della \"Bassa Baviera\" e sede del governo distrettuale. Ruolo che conserva tuttora.\nTra il 1800 e il 1826 Landshut \u00e8 sede universitaria. Vi viene trasferita infatti, per ordine dei Duchi, la prestigiosa Universit\u00e0 di Ingolstadt, sorta nel 1472. La stessa universit\u00e0 che oggi ha sede a Monaco, capitale dello stato bavarese. Nel luglio del 1804 nasce a Landshut quello che sar\u00e0 il suo cittadino pi\u00f9 illustre, il filosofo Ludwig Feuerbach.\nDurante la seconda guerra mondiale la citt\u00e0 viene colpita marginalmente dai bombardamenti alleati sulla Baviera e viene occupata dalle truppe statunitensi il 1\u00ba maggio del 1945.\nSimboli.\nLandshut \u00e8 detta \"Dreihelmenstadt\" (\"la citt\u00e0 dei tre elmi\") e il suo stemma civico si blasona:\nGli elmi che compaiono nel sigillo ufficiale della citt\u00e0 risalgono al 1275. Si dice che Ludovico il Bavaro abbia concesso a Landshut lo stemma in uso ancora oggi dopo la battaglia di Gammelsdorf per sottolineare il coraggio dei suoi abitanti. I colori azzurro e argento sottolineano il legame con la famiglia bavarese dei Wittelsbach che per secoli ebbe un'importante influenza sulla citt\u00e0.\nMonumenti e luoghi d'interesse.\nIl centro storico della citt\u00e0, di concezione tardo-gotica, \u00e8 organizzato su una griglia regolare nella quale due assi viari principali longitudinali, ampi e luminosi, denominati \"Altstadt\" e \"Neustadt\", orientati in direzione nord-est sud-ovest e pressoch\u00e9 paralleli al fiume Isar, sono raccordati da una fitta serie di strade minori, strette e poco illuminate, denominate \"Gasse\". Le due strade devono il loro nome ai due diversi quartieri della citt\u00e0 alle quali appartengono e che furono effettivamente costruiti in momenti diversi. Il quartiere della \"Neustadt\" infatti fu edificato a partire dalla fine del XIII secolo. Ai due nuclei urbani originari se ne aggiunse, alla met\u00e0 del XIV secolo, un terzo, denominato ancora oggi \"Freyung\" (zona libera da imposte). Coloro che accettavano di trasferirsi in questo nuovo quartiere cittadino venivano infatti esentati per 10 anni dal pagamento delle imposte ducali.\n\"Altstadt\".\nSulla \"Altstadt\", che rappresenta da sempre il cuore pulsante della citt\u00e0, si aprono gli edifici principali e i monumenti pi\u00f9 significativi. La strada, oggi quasi interamente pedonalizzata, con il suo susseguirsi di edifici dalle facciate rastremate (\"Giebelhaeusern\"), dipinte in tonalit\u00e0 pastello, spesso dotate di ampi portici e risalenti per lo pi\u00f9 al XV secolo e XVI secolo, \u00e8 considerata una delle pi\u00f9 belle strade tedesche. Le sue estremit\u00e0 sono chiuse da due edifici religiosi importanti: Il Duomo, a sud, e la chiesa dello Santo Spirito, a nord, entrambe in mattoni rossi e rappresentano i massimi esempi di quel particolare stile architettonico, detto appunto \"gotico di Landshut\", al quale si ispirano la maggior parte degli edifici religiosi della regione. Lungo il suo percorso vi si aprono anche due degli edifici civili pi\u00f9 importanti di Landshut: il municipio (\"Rathaus\") e la cosiddetta \"Residenz\".\nOggi la \"Residenz\" \u00e8 utilizzata come museo e come sede di mostre temporanee.\n\"Neustadt\".\nLa \"Neustadt\" (\"Citt\u00e0 nuova\"), che a dispetto del nome era gi\u00e0 terminata all'inizio del XIV secolo, \u00e8 la seconda grande arteria che, all'interno del centro storico, corre parallelamente alla \"Altstadt\".\nOriginariamente utilizzata come luogo di mercato, si \u00e8 andata via via arricchendo di edifici con facciate in stile barocco bavarese.\nNell'ala dedicata alla residenza dei Duchi ha oggi sede l'archivio municipale della citt\u00e0. Lungo la scala lignea che conduce alle stanze dei piani superiori, detta la \"Narrentreppe\" (La scala dei pazzi), un pittore italiano del XVI secolo, Alessandro Scalzi, ha rappresentato alcune scene a grandezza naturale della Commedia dell'arte. La cappella del castello, dedicata a San Giorgio e risalente al XIII secolo, \u00e8 considerata uno dei migliori esempi di scultura bavarese di quel periodo.\nIl castello oggi \u00e8 completamente aperto al pubblico e nei suoi locali ospita alcune mostre temporanee nonch\u00e9 alcune sezioni del Museo nazionale Bavarese. Un suggestivo percorso pedonale lo rende raggiungibile direttamente dal centro della citt\u00e0.\nSociet\u00e0.\nEtnie e minoranze straniere.\nDa dati demografici rilevati alla fine del 2005, risulta che la popolazione straniera \u00e8 in aumento e ammonta a circa il 12% del totale. Di questa il 22,3% proviene dai paesi della ex-Jugoslavia, il 20,3% dalla Turchia, il 7,9% dall'Italia, il 5,5% dalla Polonia, il 5% dall'Austria, il 5% dalla Romania e il rimanente da altri paesi.\nReligione.\nDal punto di vista religioso Landshut, come il resto della Baviera, \u00e8 una citt\u00e0 a grande maggioranza cattolica. Da un censimento effettuato nel 2005 risulta infatti che il 63,8 % degli abitanti si dichiara cattolico e il 12,9% protestante mentre il rimanente 23,2 % si definisce aconfessionale o seguace di altre religioni. Non sono presenti comunit\u00e0 ebraiche in citt\u00e0, soprattutto in seguito alle politiche vessatorie e di oppressione fiscale attuate da alcuni Duchi alla met\u00e0 del XIII secolo e che costrinsero la maggior parte della popolazione ebraica ad abbandonare Landshut e a rifugiarsi nelle vicine Ratisbona e Straubing.\nTradizioni e folclore.\n\"Landshuter Hochzeit\" (Il matrimonio principesco di Landshut).\nLandshut deve gran parte della sua notoriet\u00e0 ad un particolare manifestazione, detta \"Landshuter Hochzeit\", durante la quale, ogni 4 anni, si rievoca il matrimonio celebrato nel 1475 tra l'erede del Duca di Baviera, che alla morte del padre regner\u00e0 su Landshut con il nome di Giorgio il Ricco e Edwige (detta anche Jadwiga), figlia del re di Polonia Casimiro IV. Il matrimonio fu il risultato di una lunga e laboriosa mediazione diplomatica voluta dallo stesso imperatore di Germania Federico III, interessato a stabilire alleanze tra le potenze dell'Europa centrale per contrastare la crescente minaccia turca. \nIl matrimonio, che si svolse alla presenza dello stesso imperatore, viene riportato come uno degli eventi pi\u00f9 fastosi del tardo Medioevo e viene ampiamente descritto nei particolari da diversi cronisti dell'epoca. Vi presero parte circa invitati tra le personalit\u00e0 politiche, civili e religiose pi\u00f9 importanti dell'Impero. I festeggiamenti si prolungarono per giorni tra cerimonie, tornei cavallereschi e banchetti nuziali e furono aperti dalla sontuosa sfilata con la quale la sposa e la sua scorta imperiale, provenienti da Cracovia, fecero il loro ingresso nella citt\u00e0 tedesca dopo un viaggio durato circa due mesi.\n Nel 1880, durante i lavori di ristrutturazione della grande sala dei ricevimenti della \"Rathaus\", fu deciso di affrescare le pareti con scene tratte dal fastoso matrimonio del 1475, secondo quel crescente spirito nazionale che si andava affermando in Germania in quel periodo e che propagandava con orgoglio una riscoperta e una rivalutazione popolare delle origini della nazione germanica. Sempre seguendo lo stesso spirito identitario, fu proposto, nel 1902, di rievocare scenicamente il matrimonio. Fu creato cos\u00ec un esclusivo circolo culturale, detto \"die F\u00f6rderer \"(I promotori), con il preciso scopo di mantenere in vita questa nuova tradizione. Ai \"F\u00f6rderer\" aderirono alcune tra le persone pi\u00f9 in vista della citt\u00e0. \nLa rievocazione and\u00f2 arricchendosi negli anni di particolari sempre pi\u00f9 curati dal punto di vista storico e filologico, al punto che oggi, con la partecipazione di circa tra semplici comparse, cavalieri, musici, sbandieratori, armigeri, ancelle e araldi, la \"Landshuter Hochzeit\" ha assunto un valore documentaristico riconosciuto da diversi storici medioevalisti, che collaborano attivamente alla realizzazione della manifestazione\nOgni 4 anni e per 4 settimane, in un periodo che va dalla met\u00e0 di giugno alla met\u00e0 di luglio, la citt\u00e0 si trasforma. Una atmosfera di generale euforia contagia tutta la popolazione e un clima di festa si diffonde in tutte le strade del centro storico, le cui finestre vengono decorate con stendardi e bandiere. Nel grande parco cittadino posto a ridosso del fiume viene ricostruito un villaggio medioevale nel quale centinaia di persone, in rigoroso costume d'epoca, danno vita, alla luce di torce e fiaccole, a scene di banchetti e di vita quotidiana fedelmente ricostruite. Durante i \"week-end\" un lungo corteo storico che percorre tutto l'anello stradale formato da \"Altstadt\" e \"Neustadt\", rievoca l'ingresso della principessa nella citt\u00e0 mentre, in uno spazio apposito, alcuni cavalieri in armatura danno vita a giostre e combattimenti di grande realismo. Le 4 settimane di \"kermesse\" sono l'occasione per concerti, conferenze ed eventi culturali che hanno come tema centrale il Medioevo tedesco e la storia della citt\u00e0. La \"Landshuter Hochzeit\", al di l\u00e0 del valore storico e del significato fortemente identitario che ricopre per la citt\u00e0 e la sua popolazione (appartenere all'esclusivo circolo dei \"F\u00f6rderer\" e ancora oggi un motivo di vanto ed orgoglio per la cittadinanza), rimane pur sempre un grande evento turistico che richiama a Landshut diverse decine di migliaia di visitatori e che viene per questo motivo trasmesso in diretta, nei suoi momenti pi\u00f9 salienti, dalla televisione nazionale bavarese. L'ultima edizione della \"Landshuter Hochzeit\" ha avuto luogo nel 2017.\nGeografia antropica.\nIl territorio urbano sottoposto alla amministrazione comunale (\"Gemeinde\") \u00e8 organizzato in 11 circoscrizioni (\"Stadtteile\") e 54 frazioni (\"Gemeindeteile\") mentre il territorio del distretto rurale (\"Landkreis\") \u00e8 costituito oltre che da quello di Landshut da quello di ulteriori 34 comuni.\nEconomia.\nLa Landshut moderna \u00e8 una citt\u00e0 relativamente fiorente, particolarmente attiva nei settori del commercio e servizi, che devono il loro sviluppo soprattutto alla posizione geografica, particolarmente felice specie se riferita alla rete autostradale e ferroviaria.\nLandshut, infatti, \u00e8 ben collegata alla capitale capitale bavarese, distante solo qualche decina di chilometri, e all'aeroporto intercontinentale di Monaco, raggiungibile in pochi minuti di auto.\nIl pendolarismo lavorativo e studentesco \u00e8 diffuso, ciononostante Landshut \u00e8 caratterizzata da uno dei tassi di disoccupazione pi\u00f9 bassi tra le citt\u00e0 bavaresi. La sua relativa vicinanza alla frontiera orientale favorisce un flusso costante di manodopera straniera, richiamata dalla presenza di grandi insediamenti industriali: tra questi, quello della BMW, che a Landshut possiede uno dei suoi pi\u00f9 importanti centri di produzione, e di alcune aziende multinazionali di elettronica e semiconduttori.\nL'agricoltura, alla quale \u00e8 destinato circa il 45% del territorio provinciale, e l'allevamento del bestiame sono ancora fortemente praticati, sebbene la maggioranza delle aziende abbiano ancora carattere familiare. Negli anni recenti la diffusione di nuove pratiche di agricoltura biologica ha restituito una grande vitalit\u00e0 al settore.\nIl territorio del distretto provinciale Landshut appartiene all'area geo-economica denominata \"GMA\" (Great Munich Area), localizzata nel sud della Baviera e che comprende una superficie complessiva di oltre chilometri quadrati ed una popolazione di oltre 5 milioni di abitanti. La \"GMA\" registra un PIL \"pro capite\" del 3,9%, sensibilmente superiore a quello medio del \"Land\" bavarese.\nAmministrazione.\nDal punto di vista politico e amministrativo Landshut, che mantiene un'importante tradizione agricola profondamente radicata nel territorio, si \u00e8 sempre allineata con quelle che sono state le tendenze politiche centrali del \"land\" bavarese. La CSU sin dal secondo dopoguerra \u00e8 partito di maggioranza relativa sia nel governo distrettuale che nel consiglio comunale. Solo nel 2004 l'anziano sindaco Josef Deimer, che con i suoi 35 anni di ininterrotta amministrazione risulta essere il sindaco pi\u00f9 longevo della intera Repubblica federale tedesca, dimissionario per raggiunti limiti di et\u00e0, cedette la carica di primo cittadino ad un candidato indipendente, mentre la CSU ha continuato a detenere la maggioranza dei seggi sino al 2020, quando \u00e8 stata superata dai Verdi."}
{"id": "51295", "revid": "767487", "url": "https://it.wikipedia.org/wiki?curid=51295", "title": "Galassia irregolare", "text": "Una galassia irregolare \u00e8 una galassia che non mostra nessuna struttura regolare o discernibile e che per questa ragione \u00e8 classificata a parte nella classificazione di Hubble delle galassie.\nNon ha nessuna caratteristica delle galassie a spirale o delle galassie ellittiche. L'irregolarit\u00e0 pu\u00f2 essere causata da parecchi fenomeni, come la fusione tra galassie o la deformazione dovuta all'effetto gravitazionale di una galassia vicina pi\u00f9 massiccia (come le Nubi di Magellano).\nLe galassie irregolari sono generalmente abbastanza ricche di gas, polvere interstellare e stelle giovani (stelle di popolazione I).\nLa classificazione di Hubble riconosce due tipi di galassie irregolari: le Irr I (irregolari del primo tipo) e le Irr II (irregolari del secondo tipo).\nLe galassie irregolari giganti sono una percentuale minima di quelle finora osservate, nel catalogo di Messier l'unica galassia irregolare gigante \u00e8 M82 (Galassia Sigaro)."}
{"id": "51300", "revid": "287204", "url": "https://it.wikipedia.org/wiki?curid=51300", "title": "Storia della posta", "text": "La storia della posta \u00e8 iniziata nel momento in cui l'uomo ha sentito la necessit\u00e0 di scambiare informazioni a distanza. Tali informazioni potevano essere inoltrate attraverso l'uso di suoni o segnali di natura luminosa interpretabili a distanza. Con l'avvento della scrittura l'informazione prese a viaggiare attraverso l'oggetto che la conteneva sotto forma di segno chiamato pi\u00f9 propriamente Glifo.\nLo sviluppo delle prime civilt\u00e0 rese necessario un sistema affidabile che consentisse alle informazioni il trasferimento anche su lunghi percorsi: nacquero cos\u00ec i primi sistemi postali. Tali sistemi sfruttarono poi, di volta in volta, tutte le scoperte umane che consentivano il trasporto dell'informazione nel minor tempo possibile\nLe antiche civilt\u00e0.\nI grandi imperi dell'Antichit\u00e0 avevano propri servizi postali interni, che servivano esclusivamente a trasmettere ordini e messaggi dal centro alla periferia e viceversa.\nL'origine del servizio di posta \u00e8 molto antico: se ne hanno tracce risalenti al 4000 a.C. in Cina, dove erano usati messaggeri a cavallo che percorrevano le strade trasportando da prima semplici messaggi e poi anche la gazzetta ufficiale che aveva nome \"Ching Pao\".\nLe pi\u00f9 antiche testimonianze dell'esistenza di un sistema postale organizzato arrivano da K\u00fcltepe in Turchia e sono rappresentate da tavolette di argilla scritte con caratteri cuneiformi risalenti al 2000 a.C..\nNell'Antico Egitto vi era gi\u00e0 un servizio postale avanzato e fruibile, oltre che dai funzionari dei faraoni, anche da parte di persone di cultura e dai commercianti. I servizi di trasporto avvenivano per via fluviale ed i supporti sui quali viaggiavano le informazioni erano i papiri scritti in demotico quando trattavano di argomenti commerciali.\nIn Persia fu Ciro II di Persia che si preoccup\u00f2 di introdurre ed organizzare un vero e proprio servizio di posta pubblica. Ne parla Senofonte nelle sue opere, descrivendolo come basato sull'ipotesi di percorrenza di un cavallo nell'arco di 24 ore ed in base alla quale vennero costruite apposite scuderie di sosta. Lungo tutto il percorso viario si contavano 111 stazioni ed i messaggeri riuscivano a coprire tutta la distanza in 9 giorni.\nGli antichi romani posero molta cura all'organizzazione del servizio di posta. Augusto si occup\u00f2 personalmente della riorganizzazione del \u201ccursus\u201d ovvero del servizio di posta che divenne cos\u00ec: \u201cCursus publicus\u201d ovvero \u201cposta statale\u201d. I messaggeri che portavano con loro le informazioni erano chiamati \u201ctabellari\u201d e le custodivano su tavolette d'osso o di metallo spalmate di cera. Ma presto, per rendere il trasporto pi\u00f9 agevole, le tavolette vennero sostituite con rotoli di papiro scritte con un inchiostro vegetale di nome \u201catramentum\u201d.\nIl percorso tra una citt\u00e0 e l'altra era percorso su carri ed organizzato in stazioni di cambio dei cavalli chiamate \u201cstatio posita\u201d da cui deriv\u00f2 il nome \u201cstazione di posta\u201d. Per riconoscere gli originali proprietari i carri erano provvisti di vere e proprie targhe composte da \u201cbulla\u201d ovvero borchie circolari di metallo. Secondo la ricostruzione ad opera della Tavola Peutingeriana la rete postale e viaria romana era formata da 200.000\u00a0km di strade che consentivano un inoltro rapidissimo di tutte le informazioni. Per consegnare una missiva i \u201ccursores\u201d ossia i \u201ccorrieri\u201d potevano percorrere 270\u00a0km in 24 ore.\nMedioevo.\nNell'Europa medievale il \u201ccursus publicus\u201d che i romani erano stati in grado di creare versava nel pi\u00f9 totale sfacelo e le poste conoscevano una decadenza senza precedenti. L'organizzazione romana era resa possibile dall'appartenenza ad un unico ente che ne curava la manutenzione ed il perfezionamento. La frammentazione degli stati tipica del Medioevo europeo richiedeva continue revisioni delle frontiere e degli accordi che fecero ben presto saltare tutta l'organizzazione viaria. Le vie di comunicazione tra cittadini di nazioni differenti erano mantenute in vita alla meglio da monaci, studenti e commercianti che per i loro interessi erano costretti allo spostamento da una citt\u00e0 all'altra.\nLa posta monastica era forse la pi\u00f9 efficiente ed aveva una particolarit\u00e0 che trover\u00e0 applicazione, se pur virtuale, anche nelle moderne e-mail: le risposte venivano cucite in calce alla missiva originale. Applicata l'aggiunta di pergamena il tutto veniva arrotolato ed infilato in un contenitore pronto ad essere inoltrato verso un nuovo monastero. Tale sistema prese il nome di \u201crotula\u201d e quella annunciante la morte della figlia di Guglielmo il Conquistatore, Cecilia di Normandia, alla fine del suo percorso misurava 20 m.\nA partire dal Duecento le universit\u00e0 organizzarono un sistema postale basato sugli spostamenti dei loro studenti e con il quale riuscivano a mantenere i rapporti con le famiglie degli stessi. Il sistema poteva essere usato anche da esterni dietro compenso con il quale era poi possibile pagare il corpo insegnante. Fra i pi\u00f9 importanti sistemi postali universitari erano le \"Messaggerie universitarie\" di Federico II e le \"Messageries universitaires\" dell'Universit\u00e0 di Parigi,che aveva una propria rete di strade postali che serviva tutta la Francia. Tale servizio era utilizzato anche dallo stato e dai privati. Le \"Messageries universitaires\" furono soppresse solo nel 1719.\nI commercianti talvolta organizzarono funzionali sistemi come quello della tedesca \u201cMetzerpost\u201d ossia la \u201cposta dei macellai\u201d che funzion\u00f2 fino al 1500. Anche i mercanti italiani che partecipavano alle fiere di Champagne avevano i loro corrieri che andavano dalle loro citt\u00e0 (Genova, Venezia, Firenze, Milano) fino a Parigi. In particolare nel 1306 venne fondata la \"Compagnia dei Corrieri Veneti\", costituita da bergamaschi e che copriva tutta Europa. Dur\u00f2 fino al 1806. Analoghi servizi di corrieri fiorivano anche nelle citt\u00e0 tedesche, in particolare a Norimberga (\"N\u00fcrnberger Bothenwesen\"), ma anche a Colonia e Augusta.\nNel Giappone del periodo Nara, e precisamente nel 646, venne fondato un sistema di posta dei cavalli ad imitazione di quello della Cina T'ang nella regione di Kyoto. Nel 718 le stazioni di posta furono estese ad altre regioni per tenere i rapporti con la capitale Nara. \nDurante lo shogunato di Kamakura fu aggiunto il sistema dei corrieri a piedi, detti \"hikyaku\": fra Kyoto e Kamakura ci mettevano cinque giorni.\nNell'impero Mongolo funzionava un sistema di messaggeri che si davano il cambio, e cambiavano i cavalli, nelle stazioni di posta, detto \"yam\" (nome rimasto in russo per indicare le stazioni di posta). Il sistema \u00e8 descritto dai viaggiatori occidentali come Marco Polo.\nLa \"prima rivoluzione postale\".\nAlla fine del Trecento inizi\u00f2 la prima \"rivoluzione postale\" con due riforme: innanzitutto l'istituzione dei \"corrieri ordinari\", che partivano cio\u00e8 in giorni fissi.\nQuesta evoluzione avvenne innanzitutto in ambito mercantile, dove le ditte commerciali e bancarie della stessa citt\u00e0 organizzavano un servizio di corrieri per le proprie missive.\nLa parola \"posta\" \u00e8 legata all'altra innovazione apportata dalla prima rivoluzione postale, ovvero l'introduzione delle stazioni di posta per il cambio dei cavalli. \nGi\u00e0 nel 1385 il duca di Milano Gian Galeazzo Visconti aveva stabilito un servizio postale di questo tipo. \nEnrico IV d'Inghilterra nel 1400 circa introdusse le stazioni di posta per consentire ai suoi messaggeri reali il cambio dei cavalli. Questi \"uffici postali\" divennero efficientissimi grazie alla capillarit\u00e0 con cui erano diffusi.\nLa carica di Maestro delle Poste Pontificie (in latino \"Magister Cursorum\") \u00e8 attestata dal 1439. Dalla met\u00e0 del Quattrocento la carica fu ricoperta da esponenti della famiglia Tasso del ramo detto dei \"Tasso di Sandro\".\nFino questo momento il corriere prendeva in carico il plico e lo portava a destinazione, cambiando solo il cavallo alla stazione di posta.\nA met\u00e0 Quattrocento il duca di Milano Francesco Sforza intensific\u00f2 la rete delle stazioni di posta e quindi dei cambi di cavalli, rendendo ancor pi\u00f9 veloce il sistema postale milanese: era la nascita del servizio delle \"staffette\", ovvero dei corrieri che cambiavano anch'essi ad ogni stazione ed erano perci\u00f2 sempre freschi..\nPrendendo a modello quanto avveniva in Italia, nella seconda met\u00e0 del Quattrocento Luigi XI di Francia organizz\u00f2 le poste francesi (\"Messageries royales\"). Analogamente Enrico VIII cre\u00f2 la \"Royal Mail\" nel 1516, mettendovi a capo un \"Master of the Postes\".\nNello stesso periodo, sul continente americano l'Impero Inca organizz\u00f2 un sistema di messaggeri imperiali a piedi, detti \"chaski\".\nRinascimento: la posta viene aperta al pubblico.\nNel periodo rinascimentale si sent\u00ec l'esigenza di un allargamento del servizio presso la nobilt\u00e0 e la borghesia, che con i nuovi commerci aveva la necessit\u00e0 di informazioni e comunicazioni con luoghi lontani. Gi\u00e0 dal XIII secolo con la Repubblica di Venezia ma maggiormente dal XVI secolo con Massimiliano I d'Asburgo il servizio di recapito offerto dalla famiglia bergamasca, di Camerata Cornello, dei Tasso (antenati del letterato Torquato Tasso) collegava buona parte d'Europa tramite corrieri a cavallo.\nCome nel periodo precedente, la lettera rischiava di andare persa o non consegnata per numerosi motivi: rapine, viaggi lunghi e accidentati, morte del destinatario o cambio d'indirizzo del destinatario. Per tali motivi e per evitare che il corriere intascasse il compenso senza consegnare la corrispondenza, la tariffa postale veniva riscossa dal destinatario. Questo sistema provocava alle poste una cospicua perdita economica che veniva compensata con costi tariffari cos\u00ec elevati da rendere il servizio fruibile solo per la nobilt\u00e0 e per l'alta borghesia.\nUn terzo aspetto della prima rivoluzione postale fu perci\u00f2 l'ammissione della posta privata nel sistema postale statale. Questa evoluzione era collegata all'introduzione del monopolio statale della posta: se non potevano pi\u00f9 esserci corrieri privati, i privati dovevano poter utilizzare le poste pubbliche.\nNello stesso periodo i sovrani cominciarono anch'essi ad organizzare i propri servizi postali mediante \"corrieri ordinari\".\nNel 1489 Massimiliano I affid\u00f2 a Zanetto de Tassis e al fratello Francesco il compito di organizzare la cosiddetta \"posta di Fiandra\" fra la propria corte di Innsbruck e quella di suo figlio Filippo il Bello a Malines e Bruxelles.\nL'egemonia dei Tasso (nel 1650 germanizzati in Thurn und Taxis) sulle poste europee si afferm\u00f2 con le tre convenzioni stipulate nel 1501, 1505 e 1516 da Francesco e poi da Giovanni Battista de Tassis con Filippo il Bello e poi con Carlo V.\nIn esse venivano precisate le strade postali affidate alla famiglia bergamasca, che da Bruxelles si irradiavano fino alla Spagna, a Napoli, alla Prussia.\nOltre alle poste imperiali i Tasso furono mastri di posta ereditari anche in altri stati asburgici, in particolare i Tassis-Peralta furono \"Correos mayores del Reino de Espa\u00f1a\", mentre gli Zapata de Tassis furono Corrieri Maggiori di Sicilia.\nNel 1584 la famiglia Paar, anch'essa di origine bergamasca, ottenne il monopolio postale da Vienna verso Venezia e gi\u00e0 lo deteneva dalla capitale asburgica verso la Polonia e l'Ungheria.\nNel 1603 anche Enrico IV di Francia disciplin\u00f2 ufficialmente la posta privata che viaggiava attraverso le \"Messageries royales\". In Inghilterra la \"Royal Mail\" venne aperta al pubblico nel 1635.\nContrariamente a quanto succedeva in Europa, in Giappone si era sviluppato un sistema postale basato su una legge di stato derivante dal 600 d.C. e che prevedeva dislocazioni di stazioni postali per cavalli nei punti pi\u00f9 interessati del Paese e tenendo conto di una distanza pari a circa 100\u00a0km. Tale sistema risult\u00f2 cos\u00ec efficiente che solo nel 1600 si rese necessario un rinnovamento consentendo anche ai privati di affiancarvisi con un proprio sistema postale.\nNei primi decenni del XVI secolo iniziava la necessit\u00e0 di comunicare con il \"nuovo continente\": la scoperta dell'America ed i primi presidi insidiatisi erano motivo di inizio della posta \"transatlantica\". La posta veniva quindi imbarcata sui galeoni diretti verso l'America centrale che era divenuta epicentro degli interessi commerciali delle grandi potenze europee.\nXVII secolo - XVIII secolo.\nNel 1616 il luogotenente delle poste tassiane di Milano, Ottavio Codogno, pubblic\u00f2 il \"Nuovo itinerario delle Poste per tutto il Mondo\": la pi\u00f9 ricca informazione disponibile sulle rotte postali europee del tempo. Lo stesso autore nel 1623 pubblic\u00f2 il \"Compendio delle poste\".\nIn Giappone durante il periodo Edo fu organizzato il sistema stradale \"Gokaid\u014d\" (ovvero le \"cinque strade\") che si diramava attraverso la parte centrale dell'isola di Honsh\u016b collegando la sede dello sh\u014dgun, Edo (la moderna Tokyo), con le citt\u00e0 pi\u00f9 importanti del Giappone. La pi\u00f9 importante di queste vie era la \"T\u014dkaid\u014d\", che collegava Edo con Kyoto dove risiedeva l'imperatore. Le strade erano servite da stazioni di posta.Durante questo periodo convivevano diversi servizi postali autonomi: shogun, Daimy\u014d e ordini monastici conservavano i loro sistemi postali interni per i loro bisogni. Inoltre, furono introdotti i collegamenti postali fra Edo e le capitali degli han, ma solo per scopi amministrativi, politici e militari. Infine nel 1615 venne introdotto un sistema di posta per i privati: il sistema di corrieri (chiamati \"hikyaku\") detto \"tre volte\" per le famiglie di samurai. Questo sistema prendeva il nome dal fatto che in un mese il corriere facesse tre volte il giro fra Osaka, Kyoto e Edo. \nLa statalizzazione della posta.\nNel corso del XVII e XVIII secolo le poste europee vennero gradualmente assorbite dagli Stati, che si riservarono il \"diritto di posta\" sia per migliorare il servizio sia per avere maggiori entrate. Il nuovo servizio permetteva allo stato un risparmio tramite la franchigia postale. Partirono numerose sperimentazioni e all'aumento del numero degli uffici postali segu\u00ec la necessit\u00e0 di indicare l'ufficio di partenza e quello di arrivo.\nNel Sacro Romano Impero i Thurn und Taxis, che godevano del monopolio gi\u00e0 dal 1595, videro ridursi la propria giurisdizione, in quanto si erano formati monopoli in aree specifiche, come quello dei Paar o quelli della Prussia, della Sassonia, dell'Hannover. Rimanevano inoltre le poste cittadine.\nIn Francia il monopolio postale fu creato nel 1672 dal ministro Fran\u00e7ois Michel Le Tellier de Louvois, che fond\u00f2 la \"Ferme g\u00e9n\u00e9rale des Postes\": si trattava di una ferme, ovvero di un'impresa privata che versava un canone annuale di concessione allo stato in cambio del monopolio. Le \"messageries de l'Universit\u00e9\" e le \"Messageries royales\" vennero riassorbite nella \"Ferme\" entro pochi decenni.\nNel Regno di Sardegna la statizzazione avvenne con l'editto di Vittorio Amedeo II del 1718 in base al quale le poste sabaude furono gestite direttamente dallo Stato con personale stipendiato. Il testo conteneva anche il primo tariffario dettagliato per le destinazioni postali nazionali ed estere.\nIl governo austriaco decise l'incameramento delle Poste del Ducato di Milano, previo indennizzo (detto \"redenzione\") alla famiglia Serra, che ne aveva l'appalto, per 320.000 fiorini.\nNel 1747 anche le poste interne della Repubblica di Venezia furono nazionalizzate. \nNel 1786 per ordine di Ferdinando III, il servizio postale del Regno di Sicilia fu avocato dallo stato con il nome di \"Poste di Sicilia\" ed affidato all'Ispettore Generale delle Poste in Sicilia. \nLa statalizzazione delle poste comport\u00f2 che i mastri di posta e i postiglioni vestissero una divisa, mentre sulle stazioni di posta campeggiava lo stemma del sovrano.\nNell'area italiana, la repubblica veneta stamp\u00f2 fogli con sovrapprezzo per le corrispondenze nel 1608, per finanziare alcune attivit\u00e0 pubbliche.\nL'introduzione dei timbri postali.\nNel 1661 in Gran Bretagna il direttore delle Poste Sir Henry Bishop con l'intento di controllare i ritardi sul recapito della corrispondenza introduce il timbro postale. I timbri erano fabbricati in legno ed indicavano il giorno ed il mese sottolineando in questo modo la partenza della corrispondenza.\nIn occasione della nazionalizzazione delle poste di Sicilia furono anche introdotti i timbri postali con l'indicazione del luogo e data di spedizione.\nLa \"seconda rivoluzione postale\".\nLa seconda rivoluzione postale avvenne quando alla fine del Settecento, furono introdotte le carrozze veloci per il trasporto della posta con le riforme dei ministri Turgot e Pitt il giovane.\nIl primo, Contr\u00f4leur g\u00e9n\u00e9ral des finances di Francia, nel 1775 fece costruire una carrozza piccola, ma tirata da sei a otto cavalli, chiamata in suo onore \"\"turgotine\".\nNel 1784 il cancelliere dello Scacchiere britannico Pitt il giovane introdusse le \"mail-coaches\"\", poi diffuse in altri paesi europei, che assicuravano un servizio misto di posta e passeggeri. In Italia queste vetture presero il nome di \"velociferi\" o \"malleposte\".\nIl 26 luglio 1775 il Secondo congresso continentale, quando non esistevano ancora gli Stati Uniti d'America e nemmeno era stata proclamata l'indipendenza delle Tredici Colonie, nominava con decreto Benjamin Franklin primo Postmaster General.\nLa \"terza rivoluzione postale\".\nIn Francia gi\u00e0 durante la rivoluzione, venne emanata la legge del 22 dicembre 1789 che dava all'organizzazione della posta un assetto statale, che copriva tutto il territorio nazionale e non solo le \"strade postali\", suddividendolo in territori di competenza contraddistinti da numeri progressivi. Nel novembre del 1799 Napoleone, a seguito delle nuove conquiste territoriali cre\u00f2 nuovi dipartimenti. Questa viene considerata la \"terza rivoluzione postale\".\nNel 1793 l'inglese Hathaway ide\u00f2 un ufficio postale alle Gal\u00e1pagos consistente in un semplice barile di legno collocato in una baia di facile approdo che da quel momento prese il nome di Post Office Bay. I marinai in rotta verso i territori di pesca potevano depositarvi la posta che veniva poi inoltrata dai colleghi di ritorno in Nord America o Europa.\nXIX secolo.\nNei primi anni del 1800 Londra, su progetto dell'ingegnere scozzese William Murdoch introduceva la posta pneumatica che venne poi sviluppata dalla \"London Pneumatic Dispatch Company\".\nNel 1836 l'epidemia di colera che colp\u00ec l'Europa fece s\u00ec che gli uffici postali si dotassero di attrezzi per la \"disinfezone\" della corrispondenza in quanto la carta venne considerata come materia di trasmissione del contagio. La posta veniva cos\u00ec disinfestata per \"fumigazione\" e molte lettere arrivate a noi da quel periodo portano ancora i segni di questa pratica.\nIl 6 maggio del 1840, grazie alla riforma postale voluta da Rowland Hill la Gran Bretagna introdusse il francobollo.\nNel 1848 nacque la Posta federale svizzera, unificando le amministrazioni postali dei vari cantoni.\nNel 1859 la Francia stipul\u00f2 un accordo con le poste del Regno di Sardegna che consentiva alla corrispondenza militare di essere inoltrata da tutti i territori del Regno utilizzando gli uffici civili e le affrancature francesi. Si cre\u00f2 cos\u00ec l'anomalia delle buste affrancate con francobolli francesi da 20 c. regolarmente annullati con timbri italiani.\nNel 1860, il 3 aprile nasceva negli U.S.A. il servizio Pony Express ad opera dell'omonima societ\u00e0 capitanata da William H. Russell, Alexander Majors, e William B. Waddell. Compito del servizio era quello di far viaggiare velocemente la posta dall'est all'ovest del paese. Le missive erano affrancate con francobolli ordinari da 10 o 12 centesimi a cui veniva aggiunta una etichetta di sovrapprezzo. Tra i leggendari postini che operavano alla Pony Express vi fu Buffalo Bill.\nCon legge 5 maggio 1862 n. 604 furono istituite le \"Regie Poste\" del Regno d'Italia, che assorbivano le amministrazioni postali degli stati preunitari.\nNel 1869 l'Austria introdusse l'uso della cartolina postale la cui spedizione costava meno di quella di una lettera e visto il successo ottenuto quasi tutti gli stati europei copiarono immediatamente l'iniziativa. Dal 1870 al prezzo di 1/2 penny era disponibile la versione britannica a cui segu\u00ec la Germania e nel 1871 la Svizzera. Nel 1872 anche il Belgio inizi\u00f2 ad emettere le proprie cartoline postali.\nIn seguito all'unificazione tedesca nell'Impero germanico, nel 1871 fu creata la \"Reichspost\", inglobando definitivamente l'amministrazione postale dei Thurn und Taxis. I regni di Baviera e di W\u00fcrttemberg mantennero tuttavia sistemi postali separati.\nNel 1874 venne creata l'Unione Generale delle Poste, che collegava le amministrazioni postali dei vari Stati (inizialmente 21) e permetteva di integrare i servizi svolti tra di loro. Nel 1897 si trasform\u00f2 in Unione Postale Universale con l'apporto di nuovi Stati.\nDalla fusione fra amministrazione postale e telegrafica nel 1879 videro la luce le PTT francesi.\nNel 1881 nasce in Italia il servizio pacchi postali. Agli inizi del XX secolo si sviluppa la cartolina illustrata, che ebbe un grande successo per la stampa a colori.\nLa riforma postale britannica e la nascita del francobollo.\nL'inglese Rowland Hill ide\u00f2 nel 1837 la riforma postale del Regno di Gran Bretagna. Il vecchio sistema costoso e inefficiente venne sostituito da una riforma postale semplice ma rivoluzionaria, essa prevedeva il pagamento anticipato della tariffa e una tariffa universale in tutto il regno, con l'eliminazione delle distanze nelle tariffe postali.\nFino ad allora i pacchi e le lettere venivano pagati dai destinatari. Sir Rowland Hill not\u00f2 che questo tipo di pagamento portava ad abusi da parte degli utenti. Si narra che fosse comune spedire una lettera al destinatario con dei segni convenzionali. Il destinatario quindi rifiutava la lettera che in questo modo non veniva pagata, mentre dai segni riusciva a recepire il messaggio.\nIl nuovo sistema inoltre permetteva di spedire le lettere senza passare per l'ufficio postale; a tale scopo vennero ideate la busta postale e il francobollo, che certificava il pagamento anticipato della corrispondenza.\nIl progetto si trasform\u00f2 in due francobolli il 6 maggio del 1840 con due tariffe: un francobollo da 1 penny, che quindi prese il nome di \"Penny Black\" (penny nero), e un francobollo da 2 penny (blu), meno famoso e meno usato. Oltre ai due francobolli fu emessa una lettera postale gi\u00e0 affrancata.\nNel 1867 gli eredi della famiglia Tasso rinunciarono ai diritti postali in favore della Prussia per un compenso di tre milioni di Talleri e consentendo cos\u00ec l'organizzazione statale della posta nei suoi territori.\nSuccesso del francobollo.\nIl francobollo inglese ebbe un grande successo, nonostante lo scetticismo dello stesso Hill, tanto da essere presto imitato da altre amministrazioni postali.\nNel 1843 il Cantone di Zurigo e di Ginevra in Svizzera emisero francobolli per la posta, seguiti lo stesso anno dal Brasile con tre francobolli. Altri stati si affrettarono a cambiare i propri sistemi postali:\nGli Stati italiani.\nGli Stati italiani attuarono la riforma che porta all'utilizzazione\ndel francobollo a partire dalle seguenti date:\nXX secolo.\nCon il Novecento vennero introdotti anche moltissimi servizi speciali da parte di tutte le poste del mondo. Con essi una variet\u00e0 infinita di francobolli con forme e caratteristiche molto diverse fra loro, che hanno favorito il collezionismo filatelico o filatelia.\nNel 1907 venne introdotto il Buono di risposta internazionale (o IRC, CRI) che permetteva di pagare in anticipo una risposta da un paese estero. Nello stesso anno anche l'Italia si dot\u00f2 di un sistema di posta pneumatica.\nNel 1911 in India avviene il primo trasporto ufficiale di Posta aerea e nel 1916 in Germania si inaugura un servizio postale tramite l'uso dei sottomarini.\nSe la prima met\u00e0 del Novecento fu caratterizzata dall'intervento diffuso e pervasivo dello Stato nell'economia, negli anni sessanta-settanta iniziarono le prime liberalizzazioni. In Italia, come in altri Paesi, le poste disponevano di una rete molto ampia e capillare di sportelli, adatta servire anche altri servizi come quelli bancari.\nAttualmente le Poste Italiane hanno introdotto, per l'affrancatura della normale corrispondenza, un unico tipo di francobollo autoadesivo di posta prioritaria. Il servizio di posta prioritaria ha aumentato l'efficienza delle consegne, con tempi ridotti ad un giorno sul territorio nazionale. Lo stesso tempo di consegna di un giorno \u00e8 previsto per il servizio fornito negli altri Paesi UE. Tale servizio generalmente non prevede penali o rimborsi dalle poste in caso di ritardi: infatti, il timbro postale sulla missiva \u00e8 messo il giorno della ricezione da parte dell'ufficio postale pi\u00f9 vicino al mittente. La data dell'effettiva ricezione del destinatario (e l'eventuale ritardo) non viene rilevato dal postino all'atto della consegna."}
{"id": "51301", "revid": "4252", "url": "https://it.wikipedia.org/wiki?curid=51301", "title": "Nicola I", "text": ""}
{"id": "51302", "revid": "287204", "url": "https://it.wikipedia.org/wiki?curid=51302", "title": "Nicola II", "text": ""}
{"id": "51303", "revid": "4252", "url": "https://it.wikipedia.org/wiki?curid=51303", "title": "Nicola III", "text": ""}
{"id": "51304", "revid": "4252", "url": "https://it.wikipedia.org/wiki?curid=51304", "title": "Nicola IV", "text": ""}
{"id": "51305", "revid": "4252", "url": "https://it.wikipedia.org/wiki?curid=51305", "title": "Giorgio I", "text": ""}
{"id": "51306", "revid": "4252", "url": "https://it.wikipedia.org/wiki?curid=51306", "title": "Giorgio II", "text": ""}
{"id": "51307", "revid": "287204", "url": "https://it.wikipedia.org/wiki?curid=51307", "title": "Francesco I", "text": ""}
{"id": "51308", "revid": "287204", "url": "https://it.wikipedia.org/wiki?curid=51308", "title": "Francesco II", "text": "Il nome Francesco II viene usato per riferirsi a diversi personaggi storici:"}
{"id": "51309", "revid": "400694", "url": "https://it.wikipedia.org/wiki?curid=51309", "title": "Associazione filatelico-postale", "text": "Le associazioni filatelico-postali rappresentano i vari gruppi che ruotano attorno al modo della posta e della filatelia: si possono suddividere in due grandi gruppi; internazionali che hanno una funzione di coordinamento e di indirizzo generale; e nazionali che rispondono alle associazioni presenti sul territorio.\nIn ambito internazionale agiscono, tra le altre, la Unione Postale Universale (UPU) e la Federation International de Philatelie (FIP). In Italia opera la Federazione tra le Societ\u00e0 Filateliche Italiane (FSFI)"}
{"id": "51312", "revid": "2061979", "url": "https://it.wikipedia.org/wiki?curid=51312", "title": "Rotatoria", "text": "La rotatoria (o rotonda, o rond\u00f2 dal francese \"rondeau\"), \u00e8 un tipo di intersezione a raso fra due o pi\u00f9 strade. Assolve alla funzione di moderazione e snellimento del traffico.\nL'incrocio fra le strade \u00e8 sostituito da un anello stradale (detto anche corona giratoria) a senso unico che si sviluppa intorno ad uno spartitraffico di forma pi\u00f9 o meno circolare. I flussi di traffico lo percorrono in senso antiorario nei paesi in cui si guida a destra, in senso orario nei paesi dove si guida a sinistra.\nStoria.\nLa prima rotatoria nel Regno Unito fu Piccadilly Circus realizzata nel 1819. A questa seguirono altre moderne rotatorie quali quella realizzata a New York nel 1904, o la sistemazione del \"rond-point\" dell'Etoile di Parigi.\nL'invenzione di Eug\u00e8ne H\u00e9nard, famoso urbanista francese, si diffuse rapidamente in Europa. \nL'uso generalizzato comincia a prendere piede negli anni sessanta, nella ingegnerizzazione britannica delle isole spartitraffico circolari, finalizzata a risolvere la scarsa capacit\u00e0 di smaltire forti flussi di traffico ed i problemi di sicurezza stradale ad essi legati.\nNel 1966 il Regno Unito generalizza la norma della precedenza ai veicoli che stanno gi\u00e0 impegnando la rotatoria, mentre nel 1983 si adegua anche la Francia. Da allora la rotatoria, con obbligo di precedenza non convenzionale (nei paesi con guida a destra, a sinistra anzich\u00e9 a destra, ovvero chi si trova all'interno ha la precedenza su chi si deve ancora inserire), si diffonde rapidamente in tutta l'Europa occidentale.\nIl primo comune italiano ad adottare la rotatoria \u00e8 stato Lecco, nel 1989. Anche se da una foto del 1958 presente nella Biblioteca comunale Panizzi a Reggio Emilia si vede gi\u00e0 una rotonda a Reggio Emilia nell'attuale circonvallazione, poi negli anni a venire venne sostituita da semafori.\nA Cattolica con l'uso delle rotatorie si \u00e8 passati, in un anno da 1800 a 300 incidenti stradali. La provincia di Treviso ha investito 500 milioni di euro nel \"Progetto Rotatorie\" ed \u00e8 riuscita ad inaugurare pi\u00f9 di 250 nuove rotatorie riducendo dal 1997 al 2006 di pi\u00f9 del 50% il numero dei decessi sulle strade.\nElementi e dimensioni.\nEsistono rotatorie di varie dimensioni, in relazione ai flussi di traffico che esse devono sopportare, alla localizzazione (urbana o interurbana), allo spazio disponibile. In particolare le indicazioni fornite dal Ministero delle Infrastrutture e dei Trasporti (a carattere pre-normativo \"Norme sulle caratteristiche funzionali e geometriche delle intersezioni stradali\") distingue sei categorie di rotatorie, che sono:\nIn particolare si sottolinea l'introduzione anche in Italia della tipologia di mini-rotatoria, gi\u00e0 diffusa in Francia, che consente l'utilizzo di questa tipologia di intersezione anche in ambiti dove risulta scarsa la disponibilit\u00e0 di spazio. La caratteristica fondamentale \u00e8 che l'isola centrale \u00e8 transitabile, al fine di facilitare la manovra dei mezzi pesanti.\nL'anello destinato al traffico ha solitamente larghezza compresa fra i 7 e i 10 metri, riducibile in casi particolari (come da foto esemplificativa) con opportune geometrie dell'innesto dei bracci. Il suo diametro esterno \"De\" \u00e8 compreso normalmente fra i 25 ed i 60 metri, a seconda del numero di corsie delle strade che vi confluiscono, ma pu\u00f2 scendere fino a 13 metri nel caso di mini-rotatoria.\nLa banchina complanare all'anello (e quindi eccezionalmente transitabile) deve essere larga 1,5 m se \"De\" &lt; 30 m, 0,5 m se \"De\" uguale o maggiore a 30 m.\nL'isola spartitraffico opportunamente rilevata, per impedirne l'attraversamento avr\u00e0 diametro conseguente.\nIn estrema sintesi, ma con altrettanta semplificazione di massima si avr\u00e0\nParticolari tipi.\nUn tipo di rotatoria sopraelevata \u00e8 stato utilizzato nel tratto metropolitano della superstrada Milano-Lecco. In tal caso \u00e8 la stessa struttura ad anello a far da cavalcavia. L'interconnessione fra la strada a due carreggiate e le strade urbane che la intersecano e vi si immettono risulta assai fluida ed impegna porzioni di territorio abbastanza contenute.\nRecentemente sono stati realizzati diversi svincoli, con configurazione cosiddetta \"a diamante\" o \"alla olandese\", \u00e8 costituiti da una rotatoria a raso, sottostante il passante di Mestre, che smista i flussi di traffico provenienti dalle 4 rampe monodirezionali, due di ingresso e due di uscita, su cui sono posizionati 4 diversi caselli ad alta automazione.\nUn altro tipo particolare di rotatoria \u00e8 la Magic Roundabout a Swindon (Regno Unito) realizzata nel 1972.\nUtilizzo artistico.\nOltre che a \"sculture\" che promuovono aspetti del territorio le rotatorie sono un luogo eccellente dove installare vere e proprie opere d'arte, in una galleria d'arte permanente di belle e \"diversamente belle\" sculture contemporanee, facilmente fruibili da tutti. Ci sono molti esempi di questa attitudine delle rotatorie nel mondo:\nAspetti dibattuti.\nAspetti positivi.\nContrariamente alle vecchie isole spartitraffico circolari, come gi\u00e0 detto, la nuova rotatoria funziona con un controllo del flusso che avviene semplicemente dando la precedenza ai veicoli che hanno impegnato l'anello.\nIl confronto fra un incrocio con semaforo, o una rotatoria di tipo tradizionale con precedenza a destra e la rotatoria con precedenza ai veicoli che la percorrono presenta indubbi vantaggi.\nLa diversa attribuzione della precedenza consente inoltre di ridurre notevolmente il diametro di ingombro complessivo, con importanti ricadute sull'uso del territorio. Tuttavia la necessit\u00e0 di anelli con diametro esterno di almeno 24-30 metri ne limita l'inserimento in ambito urbano gi\u00e0 edificato. Le nuove rotatorie sono assai pi\u00f9 sicure delle isole circolari spartitraffico e degli incroci tradizionali governati da semafori; si riportano:\ncome appurato da diversi rilevamenti effettuati da diversi ricercatori, in diversi stati che hanno paragonato l'incidentalit\u00e0 nelle rotatorie con l'incidentalit\u00e0 degli incroci da queste rimpiazzate.\nAppare evidente dal confronto fra i conflitti di flusso raffigurati nel grafico, la riduzione dell'80% delle interferenze fra le direzioni di marcia veicolare, che passa da \"32\" per un incrocio fra due strade di pari livello gerarchico, a solo \"quattro\" se queste sono mediate da una rotatoria.\nLa rotatoria obbliga il guidatore a rallentare la velocit\u00e0 per non perdere il controllo del mezzo a causa della curvatura ed essere portati fuori strada.\nAspetti negativi.\nRispetto a un incrocio semaforizzato, le rotatorie occupano generalmente pi\u00f9 spazio e comportano maggiori costi di realizzazione. Nei pressi di ospedali possono risultare problematiche, in quanto non possono fornire una corsia riservata ai mezzi di soccorso, che invece \u00e8 realizzabile asservendo il semaforo a un radiocomando messo a disposizione dei mezzi di soccorso, grazie al quale \u00e8 possibile bloccare il traffico. Allo stesso modo, in una rotatoria non \u00e8 possibile garantire una corsia riservata ai mezzi pubblici.\nPer sua stessa natura e concezione, la rotatoria presuppone la pariteticit\u00e0 delle strade che collega, e risulta pertanto complessa la gerarchizzazione di strade di importanza e con portata di traffico fortemente differenziate, e la discriminazione nelle precedenze fra mezzi pubblici e mezzi privati. Le rotatorie risultano spesso difficili da attraversare e penalizzanti per ciclisti e pedoni:\nLa massiccia introduzione di rotatorie tendebbe quindi a rendere la citt\u00e0 meno favorevole a chi non utilizza un'automobile per spostarsi e, nelle ore con meno traffico, risultano svantaggiose anche per le stesse auto perch\u00e9 troppe rotonde sul percorso obbligano a rallentare molto rendendo pi\u00f9 lungo e meno confortevole il viaggio.\nNormativa nel mondo.\nDal punto di vista normativo norme comportamentali vigenti per le rotatorie (come precedenze e uso degli indicatori di direzione) possono variare sensibilmente da nazione a nazione: ad esempio in Germania non \u00e8 necessario azionare gli indicatori di direzioni quando si entra nelle rotatorie mentre, al contrario, nel Regno Unito l'uso degli indicatori di direzione dipende dall'uscita che si intende imboccare.\nItalia.\nIl codice della strada italiano non cita n\u00e9 regolamenta l'utilizzo di tali manufatti, una disciplina generale \u00e8 contenuta in una circolare del Ministero delle infrastrutture e dei Trasporti la prot. 6935 del 22 marzo 2017, riguardante le procedure per il conseguimento della patente di guida italiana di categoria B, ha precisato tra l'altro le norme di comportamento per i candidati all'esame di guida in corrispondenza delle rotatorie, abolendo le precedenti norme contrastanti.\nOltre a precisare che la rotatoria sia a tutti gli effetti un'intersezione, che le uscite dalla rotatoria siano da considerarsi delle svolta e che, in mancanza di apposita segnaletica, valga la regola generale della precedenza a destra (nonostante la rarit\u00e0 di rotatorie di questo tipo) la circolare indica anche il corretto utilizzo degli indicatori di direzioni e il corretto uso delle corsie.\nVengono distinti i seguenti casi:"}
{"id": "51314", "revid": "30445", "url": "https://it.wikipedia.org/wiki?curid=51314", "title": "Moriana", "text": "La Moriana (in passato anche \"Morienna\", \"Mauriana\" o \"Muriana\"; in francese \"Maurienne\"; in arpitano: \"M\u00f4ri\u00e8na\") \u00e8 una valle francese formata dal fiume Arc. Si trova nel dipartimento francese della Savoia.\nFormava un'antica provincia prima dell'introduzione dei dipartimenti.\nCoincide con l'Arrondissement di San Giovanni di Moriana, divisione amministrativa della Savoia.\nGeografia.\nIl territorio coincide con una delle grandi valli trasversali delle Alpi, la valle dell'Arc, che nasce dal massiccio delle Levanne ed \u00e8 tributario dell'Is\u00e8re, a cui si congiunge dopo un percorso semicircolare di circa 130 km.\nLa valle va dal villaggio l'\u00c9cot (nel comune di Bonneval-sur-Arc) a breve distanza dal colle dell'Iseran e finisce ad Aiton.\nLa parte della valle a monte di Modane prende il nome di \"Alta Moriana\" (in francese \"Haute-Maurienne\").\nColli alpini.\nDalla valle partono diversi colli alpini:\nStoria.\nAssoggettata prima al vescovado di Torino, poi a quello di Vienne durante la dominazione dei franchi, diviene contea dei Savoia ed entra a far parte della omonima regione (Umberto I Biancamano porta gi\u00e0 il titolo di conte di Moriana). Il passaggio dalla Moriana alla valle di Susa prima della costruzione della ferrovia Torino-Parigi avveniva prevalentemente tramite il valico del Moncenisio (la cui strada, erta e tortuosa, venne notevolmente migliorata per ordine di Napoleone I Bonaparte nel periodo 1803 - 1811). Tuttavia erano anche utilizzati i valichi del colle della Rho e del Colle del Fr\u00e9jus che la collegano a Bardonecchia, da cui poi si scende su Susa passando per Oulx. Tolta a Carlo III di Savoia da Francesco I nel 1536 e restituita ad Emanuele Filiberto di Savoia dalla pace di Cateau-Cambr\u00e9sis (3 aprile 1559), tolta nuovamente ai Savoia (Regno di Sardegna) con l'annessione della stessa Savoia alla Francia decretata il 27 novembre 1792 da parte della Convenzione, restituita al Regno di Sardegna nel 1814 dal Congresso di Vienna, viene definitivamente annessa alla Francia con il passaggio della Savoia (e di Nizza) a quest'ultima dopo la seconda guerra di indipendenza d'Italia, a seguito degli accordi presi da Cavour con Napoleone III (1860).\nCitt\u00e0 principali.\nIl capoluogo della Moriana \u00e8 Saint-Jean-de-Maurienne, alla confluenza dell'Arc e dell'Arvan. Le altre citt\u00e0 sono Modane e Aiguebelle, che segna la fine della valle. Numerose sono le localit\u00e0 sciistiche della valle.\nCollegamenti con l'Italia.\n\u00c8 raggiungibile dall'Italia da Susa attraverso il valico del Moncenisio, entrando nella val Cenischia e risalendola per poi piegare verso il valico (S.S. 25), oppure risalendo la valle della Dora Riparia fino a Oulx (S.S. 24) e poi per il ramo Dora di Bardonecchia (S.S. 535) fino a Bardonecchia, o attraverso l'Autostrada Torino - Bardonecchia, la A32 e quindi per il Traforo stradale del Frejus (aperto nel 1980). Sul lato francese c'\u00e8 la A43 che collega Lione a San Giovanni di Moriana e Modane. Inoltre la Moriana \u00e8 collegata alla Val di Susa tramite la linea ferroviaria Roma-Torino-Parigi che passa attraverso il Traforo ferroviario del Frejus (aperto nel 1871).\nRifugi alpini.\nPer favorire l'escursionismo di alta montagna e l'accesso alle vette della valle vi sono diversi rifugi alpini:"}
{"id": "51349", "revid": "1658", "url": "https://it.wikipedia.org/wiki?curid=51349", "title": "Carattere non visualizzabile", "text": ""}
{"id": "51351", "revid": "306856", "url": "https://it.wikipedia.org/wiki?curid=51351", "title": "Relativismo", "text": "Il relativismo \u00e8 una posizione filosofica che nega l'esistenza di verit\u00e0 assolute, o mette criticamente in discussione la possibilit\u00e0 di giungere a una loro definizione assoluta e definitiva.\nIn Europa se ne riconosce la prima comparsa all'interno della sofistica greca; in seguito posizioni relativiste furono espresse dallo scetticismo antico e moderno, dal criticismo, dall'empirismo e dal pragmatismo.\nDescrizione.\nChi \u00e8 relativista sostiene in sostanza che una verit\u00e0 assoluta non esiste, oppure, anche se esiste, non \u00e8 conoscibile o esprimibile o, in alternativa, \u00e8 conoscibile o esprimibile soltanto parzialmente (appunto, relativamente); gli individui possono dunque ottenere solo conoscenze relative, in quanto ogni affermazione \u00e8 riferita a particolari fattori e solo in riferimento ad essi \u00e8 vera. Per i sofisti, nessun atto conoscitivo raggiunge la natura oggettiva delle cose, n\u00e9 rappresenta una verit\u00e0 assoluta valida per ognuno. Un ulteriore punto di vista, di cui Ludwig Wittgenstein fu il principale sostenitore, \u00e8 che, poich\u00e9 tutto viene filtrato dalle percezioni umane, limitate ed imperfette, per forza di cose ogni conoscenza \u00e8 relativa alle esperienze sensibili per l'uomo. Citando appunto Wittgenstein:\nPer il filosofo Nicola Abbagnano l'antica sofistica, lo scetticismo, l'empirismo e il criticismo sono manifestazioni di un relativismo che tenta di crearsi una tradizione. Ma in realt\u00e0 la corrente detta \"relativismo\", per Abbagnano, \u00e8 nata come fenomeno moderno, legata alla cultura del XIX secolo. Ne \u00e8 una manifestazione estrema la dottrina di Oswald Spengler, nel libro \"Il tramonto dell'Occidente\" (1918-1922), dove \u00e8 affermata la relativit\u00e0 di tutti i valori della vita in rapporto alle epoche storiche, considerate come entit\u00e0 organiche, ognuna delle quali cresce, si sviluppa e muore senza rapporto con l'altra:\nTra le varie civilt\u00e0 non \u00e8 possibile alcuna comunicazione, poich\u00e9 non vi sono valori comuni tra esse; per cui anche la civilt\u00e0 occidentale \u00e8 quindi destinata ad estinguersi.\nIl relativismo nella filosofia antica.\nIl relativismo di Protagora.\nPer Protagora la conoscenza \u00e8 sempre condizionata dal singolo soggetto che percepisce e pensa, e non esistono criteri universali che consentano di discriminare la verit\u00e0 e la falsit\u00e0 delle conoscenze soggettive, n\u00e9 un bene ed una giustizia assoluti, che possano valere da norma definitiva per i comportamenti etici.\nLa misura del giusto e del bene non \u00e8 l'individuo singolo, ma l'intera comunit\u00e0 a cui appartiene. Giusto sar\u00e0 ci\u00f2 che appare tale alla maggioranza, ci\u00f2 che giova alla citt\u00e0 (secondo il criterio dell'utile) ed ottiene il consenso pi\u00f9 ampio possibile dei cittadini. Cos\u00ec il consenso del pubblico diviene la riconosciuta misura della verit\u00e0 di un discorso.\nCome si vede, in Protagora c'\u00e8 in ogni caso modo di discriminare fra due opzioni, che non sono equivalenti per il solo fatto di non potere essere nettamente divise in \"vere\" e \"false\", \"giuste\" e \"sbagliate\".\nIl relativismo di Gorgia.\nPer Gorgia, tutte le possibilit\u00e0 si equivalgono, perch\u00e9 non sono conoscibili e comunque non sono comunicabili. Ne consegue che con l'arte oratoria si pu\u00f2 dimostrare che \"tutto \u00e8 il contrario di tutto\".\nIl relativismo nella filosofia moderna e contemporanea.\n\u00c8 possibile parlare di relativismo riferendosi al pensiero di Francesco Guicciardini nei \"Ricordi\" e nella \"Storia d'Italia\". Rifiutando il tentativo di Machiavelli di sintetizzare la realt\u00e0 tramite princ\u00ecpi unici ed assoluti, il fiorentino, infatti, si sofferma sulla pluralit\u00e0 delle cose. Conclude quindi che \u00e8 necessario considerare ogni singola situazione in funzione del contesto nel quale essa si determina. L'attenzione si sposta dunque dall'universale al cosiddetto \u00abparticulare\u00bb.\nL'illuminismo \u00e8 relativista per quanto riguarda gli atteggiamenti religiosi e culturali, mentre propone invece il valore universale della ragione e dei diritti umani.\nUno dei maggiori rappresentanti del relativismo moderno, considerato precursore del relativismo antropologico, \u00e8 Montaigne. Un suo grande seguace \u00e8 Ralph Waldo Emerson (relativista ma nel contempo \"perfezionista sovramorale\"), al quale si richiama poi, ma con grande originalit\u00e0, il pensiero di Nietzsche. Quest'ultimo superer\u00e0 il relativismo, elaborando il concetto, per certi versi di derivazione leibniziana, del prospettivismo: \u00e8 di Nietzsche la celebre frase: \"Non esistono fatti, solo interpretazioni\", ossia visioni diverse, spinte da volont\u00e0 competitive. \nCome spesso rimarcher\u00e0 Gilles Deleuze, il relativismo \u00e8 tuttavia diverso dal prospettivismo, in quanto quest'ultimo introduce il concetto di 'punto di vista', uno stato esistenziale entro il quale \u00e8 compresa la presunzione di una oggettivit\u00e0, che solo il confronto critico fra diversi punti di vista pu\u00f2 smentire (e il relativismo comporta appunto l'istituirsi di questa relazione).\nAnche Ferdinand Canning Scott Schiller nega ogni verit\u00e0 \"assoluta\" o \"razionale\": la verit\u00e0 \u00e8 sempre relativa all'uomo, valida perch\u00e9 utile a lui; il detto di Protagora \u00e8 per lui la pi\u00f9 grande scoperta della filosofia (\"l'uomo misura di tutte le cose\").\nIn epoca contemporanea, il pensiero postmoderno ha elaborato varie concezioni che in diverso modo si rifanno a posizioni relativiste; fra queste ricordiamo il decostruzionismo, la teoria del pensiero debole, il post-strutturalismo, il costruttivismo di Deleuze, il soggettivismo esistenzialista, nonch\u00e9 alcuni esiti dello storicismo; ma sono tante le tendenze filosofiche contemporanee in varia misura considerate relativiste.\nIl relativismo culturale.\nTeoria formulata, a partire dal \"particolarismo storico\" di Franz Boas, dall'antropologo statunitense Melville Jean Herskovits (1895 - 1963) secondo il quale, considerato il carattere universale della cultura e la specificit\u00e0 di ogni ambito culturale, ogni societ\u00e0 \u00e8 unica e diversa da tutte le altre, mentre i costumi hanno sempre una giustificazione nel loro contesto specifico. In seguito il concetto di relativismo culturale diviene imprescindibile in campo antropologico, grazie anche all'attivit\u00e0 divulgativa dell'allieva di Boas, Margaret Mead, la cui opera pi\u00f9 celebre, \"L'adolescente in una societ\u00e0 primitiva\" (precedente di qualche anno alla formulazione esplicita del relativismo culturale), pu\u00f2 essere considerata paradigmatica dell'utilizzo di argomentazioni di carattere relativistico come strumento di critica della societ\u00e0 occidentale (in quel caso americana).\nDa questa teoria sono derivate numerose tesi che raccomandano il rispetto delle diverse culture e dei valori in esse professati. Tali idee sostengono ad esempio l'opportunit\u00e0 di un riesame degli atteggiamenti nei confronti dei paesi del Terzo Mondo, richiedendo maggior cautela negli interventi e criticando la tendenza coloniale e post-coloniale ad imporre anche un sistema culturale mediante l'intervento umanitario, gli aiuti per lo sviluppo economico e/o la cooperazione internazionale (vedi inculturazione). Spesso critiche di questo tipo sono state rivolte alle organizzazioni che fornivano aiuti umanitari condizionati all'adozione di determinati comportamenti, come ad esempio la propaganda religiosa delle missioni cristiane.\nIl relativismo culturale infatti porta avanti la convinzione per cui ogni cultura ha una valenza incommensurabile rispetto alle altre, ed ha quindi valore di per s\u00e9 stessa e non per una sua valenza teorica o pratica. Secondo il relativismo culturale i vari gruppi etnici dispongono quindi di diverse culture e tutte hanno valenza in quanto tali. Il ruolo dell'antropologo viene di conseguenza ristretto all'analisi e alla conoscenza profonda di tali espressioni culturali da un punto di vista emico, mentre ogni valutazione di valore viene messa al bando come espressione di etnocentrismo, ovvero del punto di vista opposto rispetto al relativismo. Posizioni simili ha espresso Claude L\u00e9vi-Strauss:\nRelativismo morale.\nStrettamente associato al relativismo culturale \u00e8 il relativismo morale, per il quale i giudizi di valori, le regole di condotta adottate da un determinato gruppo sociale (o anche da singoli individui) sono legati ai loro specifici bisogni e non hanno quindi alcun fondamento di assolutezza o necessit\u00e0.\nRelativismo e \"societ\u00e0 aperta\".\nLe riflessioni sviluppate da Karl Popper sulla cosiddetta \"societ\u00e0 aperta\" hanno spinto alcuni pensatori, sebbene in disaccordo con le conclusioni dello stesso Popper, a ritenere che una societ\u00e0 democratica, libera e aperta, debba essere legata al relativismo inteso come rifiuto di ogni verit\u00e0 ritenuta assoluta: la pretesa di essere a conoscenza di una verit\u00e0 condurrebbe alla societ\u00e0 chiusa e autoritaria.\nIn effetti, nel pensiero di Popper e della corrente che sviluppa la sua filosofia, \nPopper tuttavia, pur sostenendo come la nostra conoscenza si regga \u00absulle palafitte\u00bb, respingeva il relativismo, essendo egli in realt\u00e0 sempre animato dall'aspirazione all'oggettivit\u00e0, sia in ambito conoscitivo (dove concepiva aristotelicamente la verit\u00e0 come \u00abcorrispondenza ai fatti\u00bb), sia in ambito morale: nell'\"Addenda\" alla \"Societ\u00e0 aperta e i suoi nemici\", ad esempio, egli tent\u00f2 esplicitamente di demolire il relativismo etico istituendo un paragone con l'ambito gnoseologico.\nNotevole danno hanno prodotto, secondo Popper, il pensiero marxista e il materialismo, secondo i quali ogni verit\u00e0 sarebbe relativa all'epoca storica che la produce, ragion per cui si avrebbero anche pi\u00f9 verit\u00e0 in contrasto tra loro che, anzich\u00e9 escludersi, convivrebbero in forma \"dialettica\": un pensiero foriero di relativismi che contraddice il canone principale della ricerca scientifica, che \u00e8 quello di accettare le confutazioni. Molta della tradizione marxista si \u00e8 configurata, infatti, come \nAltri popperiani, tra cui il professor Marcello Pera, obiettano ancora che le libert\u00e0 civili e politiche, lungi dall'essere fondate sulla relativit\u00e0 delle nostre conoscenze, debbano ricondursi alla dignit\u00e0 intrinseca della persona umana, che permane quale che sia la verit\u00e0 o non verit\u00e0 delle idee e delle convinzioni di ciascuno e che assicura a tutti il diritto di far valere tali idee e convinzioni in ambito sociale e politico:\nNel dibattito se esista o meno una verit\u00e0 sull'uomo, si gioca quella costruzione che ha come fondamento oggettivo quei diritti umani inviolabili che sono alla base del moderno stato di diritto. Senza verit\u00e0 sull'uomo, dicono gli oppositori del relativismo, \u00e8 difficile costruire una linea di resistenza concettualmente robusta e fondata nei confronti delle derive autoritarie o anche totalitarie.\nCritiche al relativismo.\nIl relativismo fin dalla sua nascita \u00e8 stato oggetto di contestazioni, in particolare:\nQueste critiche potrebbero essere superate solo asserendo che \u00abniente \u00e8 assoluto e oggettivo, tranne questa stessa frase\u00bb, ma allora bisognerebbe ammettere che non tutto \u00e8 relativo, e c'\u00e8 sempre qualcosa di assoluto da cui non si pu\u00f2 prescindere. Agostino d'Ippona diceva in proposito che chi sostiene l'impossibilit\u00e0 di ogni certezza \u00e8 destinato a contraddirsi, perch\u00e9 non volendo d\u00e0 sempre per scontata una certezza, ossia la certezza che non vi sono certezze. Per quanti tentativi uno faccia, non si pu\u00f2 mai negare del tutto l'esistenza di una verit\u00e0 assoluta, verit\u00e0 che si manifesta proprio nella scoperta della relativit\u00e0 del mondo delle apparenze.\nFra i detrattori del relativismo vi fu Platone, il quale combatt\u00e9 tutta la vita per demolire l'edificio relativista dei sofisti e sostituirlo con un sistema che rendesse possibile una conoscenza certa, e quindi una qualche forma di verit\u00e0 assoluta, dopo aver attribuito al relativismo la colpa dell'uccisione di Socrate, da lui ritenuto \u00abil pi\u00f9 giusto degli uomini\u00bb, e condannato perch\u00e9 considerato corruttore di giovani. Oggi sappiamo che Socrate fu condannato a morte principalmente per motivi politici; tuttavia la famosa frase di Socrate \u00abio so di non sapere niente\u00bb, se da un lato esclude la pretesa di avere una conoscenza certa e valida della realt\u00e0, nasceva proprio dalla ricerca disinteressata di un criterio assoluto di verit\u00e0 e di giustizia: quella di Socrate \u00ab\u00e8 una verit\u00e0 povera - che consiste appunto nel semplice sapere di non sapere - ma \u00e8 anche una verit\u00e0 che si dispone a diventare ricca, nel senso che \u00e8 il mettersi alla \"ricerca\" di quel vero sapere che ora si sa di non possedere\u00bb.\nAnche Aristotele critic\u00f2 i relativisti, accusando Protagora di contraddittoriet\u00e0, perch\u00e9 se l'uomo fosse misura di tutte le cose non ci sarebbe alcun criterio per distinguere il vero dal falso (\"Metafisica\", 1062 b 14). I relativisti inoltre, secondo Aristotele,\nAgli occhi dei relativisti, invece, sostenere che l'inesistenza di una verit\u00e0 assoluta corrisponda ad affermare che \"tutto \u00e8 lecito\" apparirebbe una posizione semplicistica: secondo costoro, la liceit\u00e0 o meno di un'azione sarebbe infatti regolata dai rapporti dei singoli tra loro (etica) e dei singoli con se stessi (morale). Pi\u00f9 giustamente si potrebbe dire: \"tutto \u00e8 lecito all'interno della morale sociale\". Per esempio il comandamento cristiano di \"non uccidere\" corrisponderebbe direttamente alla necessit\u00e0 etica di non danneggiare la propria societ\u00e0, e quindi anche ad una necessit\u00e0 materiale e utilitarista non dettata dal credo in una \"verit\u00e0 rivelata\", bens\u00ec unicamente dalla convenienza del momento.\nAll'inizio del XX secolo un'importante critica al relativismo \u00e8 stata sviluppata da Max Scheler nel \"Formalismus\" (1913-1916). Secondo Scheler il fatto che i valori non siano dati in modo apodittico e non possano essere esauriti da un unico punto di vista, non dimostra necessariamente che siano frutto di convenzioni e siano privi di basi ontologiche. Cercando di conciliare l'ontologia dei valori con il prospettivismo solidaristico dell'etica, egli cita una leggenda indiana: a un gruppo di saggi ciechi venne chiesto di descrivere l'elefante che avevano di fronte, al che ognuno di loro lo descrisse in modo completamente diverso a seconda della parte che era riuscito a toccare. La pluralit\u00e0 delle descrizioni e dei punti di vista non intaccava per\u00f2 il fatto che davanti a loro esistesse un unico elefante e che, se i saggi si fossero messi a discutere fra di loro, forse sarebbero riusciti, in uno sforzo solidaristico reciproco, a farsene un'idea pi\u00f9 completa. Il giusto e il bene non dipendono, secondo Scheler, da ci\u00f2 che pensa la maggioranza o il pi\u00f9 forte, ma da ci\u00f2 che incrementa la completezza oggettiva del punto di vista, quello che pi\u00f9 tardi Scheler definir\u00e0 \"Weltoffenheit\". La tesi di Scheler \u00e8 che il singolo punto di vista etico esprima il modo in cui si costituisce l'identit\u00e0 della persona e quindi non sia relativistico, anche se incompiuto e quindi bisognoso di un confronto rettificativo della comunit\u00e0 per la sua piena definizione, ma piuttosto \"prospettivistico\": a variare cio\u00e8, secondo Scheler, non sono i valori, ma il modo in cui i valori vengono storicamente percepiti.\nLa visione della Chiesa cattolica.\nNella visione cattolica il relativismo culturale \u00e8 ritenuto inaccettabile quando diventa relativismo etico e mette in dubbio le verit\u00e0 rivelate che sono oggetto della fede cattolica. La Chiesa afferma di rispettare le culture diverse dalla propria per le quali, oggi, propone una missionariet\u00e0 che parte dal valorizzare i valori propri di ogni popolo ed etnia, purch\u00e9 non permetta comportamenti disapprovati dalla Chiesa. Infatti, porre la propria fede accanto alle altre, attribuendo a tutte lo stesso valore, significherebbe secondo la Chiesa snaturarla; essa si richiama in proposito alle parole di Ges\u00f9: \u00abIo sono la via, la verit\u00e0, la vita\u00bb; \u00abNon potete servire a Dio e a mammona\u00bb.\nLe posizioni contro il relativismo sono sancite nella costituzione \"Gaudium et Spes\", in alcune encicliche di papa Giovanni Paolo II (tra cui \"Fides et Ratio\" e \"Veritatis Splendor\"), e in alcune note dottrinali della Congregazione per la dottrina della fede dove si legge: \u00ab[il] relativismo culturale [..] offre evidenti segni di s\u00e9 nella teorizzazione e difesa del pluralismo etico che sancisce la decadenza e la dissoluzione della ragione e dei principi della legge morale naturale. A seguito di questa tendenza non \u00e8 inusuale, purtroppo, riscontrare in dichiarazioni pubbliche affermazioni in cui si sostiene che tale pluralismo etico \u00e8 la condizione per la democrazia\u00bb.\nIl 18 aprile 2005 l'allora cardinale Ratzinger affermava in un'omelia sul relativismo:\nL'enciclica di papa Benedetto XVI \"Spe salvi\" del 30 novembre 2007, ribadisce la posizione della Chiesa cattolica sul relativismo. Vi si legge infatti che\nSecondo i critici della visione cattolica, il paradosso di queste posizione sta proprio nella non accettazione, da parte della Chiesa cattolica, della medesima importanza tra le culture, compresa quella cattolica (al contrario dei \"relativisti\", che affermano di accettare di buon grado anche la cultura cattolica, purch\u00e9 non sia imposta a coloro che cattolici non sono).\nLa presunta impossibilit\u00e0 di conciliare i valori etici delle varie popolazioni con quelli cattolici, senza che venga persa la cultura tradizionale originaria, \u00e8 il tema delle critiche pi\u00f9 frequentemente rivolte ai missionari e alla modalit\u00e0 di trasmissione dei valori evangelici, che viene accusata di essere troppo occidentalizzante. La Chiesa accusa invece gli organi internazionali di diffondere tra le popolazioni una morale relativista e per questo si concentra sull'inculturazione, cercando di mediare la visione etica delle \"verit\u00e0\" rivelate con le tradizioni locali.\nIl termine \u00e8 stato usato anche per criticare i cattolici che accettano che la legge civile permetta comportamenti contrari alla dottrina cattolica."}
{"id": "51360", "revid": "90708500", "url": "https://it.wikipedia.org/wiki?curid=51360", "title": "L'Odissea della donna", "text": "L'Odissea della donna \u00e8 un'opera artistico-letteraria di Tullo Massarani pubblicata in edizione limitata (trecento esemplari) e suddivisa in due parti: serie antica e serie moderna, entrambe commentate con note dell'autore.\nLa prima serie contiene disegni originali e liriche. Le trascrizioni in penna sono di Colombi Borde e le eliotipie dello Stabilimento Calzolari e Ferrario.\nIn quest'opera Massarani analizza la storia dell'umanit\u00e0 attraverso la storia della donna nei suoi tre caratteri: cio\u00e8 quelli di figlia, sposa e madre. In questo senso, \u00e8 perci\u00f2 dedicata dall'autore alle donne italiane ed a totale profitto degli Istituti di beneficenza e dell'Associazione Italiana della Croce Rossa.\nLiriche.\nLe liriche composte da Massarani nella serie antica sono:\nQuelle della serie moderna sono:"}
{"id": "51361", "revid": "125460140", "url": "https://it.wikipedia.org/wiki?curid=51361", "title": "Tarocchi", "text": "I tarocchi sono un mazzo di carte da gioco, generalmente composto da 78 carte utilizzate per giochi di presa, la cui origine risale alla met\u00e0 del XV secolo nell'Italia settentrionale. I tarocchi si diffusero in varie parti d'Europa e raggiunsero il periodo di maggior diffusione tra il XVII e il XVIII secolo.\nIl tipico mazzo di tarocchi \u00e8 composto da un mazzo di carte tradizionali a cui si aggiungono ventuno carte dette \"Trionfi\" e una carta singola detta \"Il Matto\". Il mazzo di carte tradizionali \u00e8 diviso in quattro semi (italiani o francesi) di quattordici carte, dall'asso al dieci pi\u00f9 quattro figure, dette anche \"onori\" o \"carte di corte\": Re, Regina, Cavaliere e Fante. I Trionfi sono generalmente illustrati con figure umane, animali e mitologiche e sono numerati da 1 a 22, spesso in numeri romani. Esistono varianti in cui il numero di carte \u00e8 ridotto, per esempio il tarocchino bolognese o il tarocco siciliano, oppure aumentato come nelle Minchiate.\nNella terminologia introdotta dalle teorie esoteriche i Trionfi e il Matto sono detti collettivamente \"arcani maggiori\", mentre le altre carte sono dette \"arcani minori\".\nSolo alla fine del XVIII secolo i tarocchi vennero associati alla cabala e ad altre tradizioni pseudomistiche. Lo sviluppo di queste teorie fu avviato dal massone francese Antoine Court de G\u00e9belin, che, riferendosi ai mitici Libri di Thot, fece risalire i tarocchi all'Antico Egitto, ed ebbe nuovo impulso nella met\u00e0 dell'Ottocento con l'occultista Eliphas L\u00e9vi, che indic\u00f2 la loro origine nella Cabala ebraica. Negli anni a cavallo tra la fine dell'Ottocento ed i primi del Novecento le dottrine esoteriche sui tarocchi furono fissate definitivamente dall'occultista francese Papus (pseudonimo di G\u00e9rard Encausse) e dallo svizzero Oswald Wirth in una serie di celebri opere ancora in auge. Nei primi decenni del Novecento la \"Scuola francese dei Tarocchi\" cominci\u00f2 ad essere soppiantata dalla \"Scuola inglese\" nata in seno all'Ordine Ermetico dell'Alba Dorata.\nEtimologia.\nAlla loro comparsa nel XV secolo questo tipo di mazzo era detto \"Trionfi\". Tuttavia, l'origine del termine \u00e8 da sempre controversa. Sono state ipotizzate alcune possibilit\u00e0:\nNel XVI secolo in contemporanea con la comparsa di diversi giochi detti anch'essi \"Trionfi\", che assegnano il ruolo di atout ricoperto dai trionfi dei tarocchi a carte normali, compare per la prima volta il termine \"tarocco\". La sua prima occorrenza \u00e8 in un inventario della corte di Ferrara del dicembre 1505, ma dello stesso anno \u00e8 anche la prima occorrenza dell'equivalente francese \"Tarau\", per cui \u00e8 stato teorizzato che il termine italiano potrebbe derivare da quello francese, piuttosto che il contrario. La prima occorrenza in un testo stampato \u00e8 nel \"Gioco della Primiera\" del poeta Francesco Berni nel 1526 e per il XVI secolo aveva soppiantato \"Trionfi\". L'origine del termine \"tarocco\" \u00e8 tuttora ignota, sebbene siano state avanzate alcune congetture, tra cui che potrebbe derivare dal processo di decorazione delle carte, dal nome del fiume Taro, un affluente del Po. Nel tentativo di sostenere un'origine antica dei tarocchi, alcune ipotesi esoteriche ipotizzano connessioni con antiche civilt\u00e0 o con termini della Cabala, per esempio Antoine Court de G\u00e9belin ipotizz\u00f2 che derivasse dall'egiziano \"Ta-Rosh\" (\"via regale\"), Samuel Liddell MacGregor Mathers che derivasse dall'egiziano \"taru\" (che significherebbe \"consultare\"), mentre per G\u00e9rard Encausse da un tetragramma cabalistico (\"Tora\", \"Rota\" o altre varianti).\nStoria.\nOrigini.\nNon si hanno dati certi sull'origine delle carte da gioco occidentali, i primi indizi della loro esistenza cominciano a comparire in documenti risalenti alla fine del XIII secolo. La teoria pi\u00f9 diffusamente accettata \u00e8 che queste siano arrivate in Europa attraverso i contatti con i Mamelucchi egiziani e per quell'epoca avevano gi\u00e0 assunto una forma molto simile a quella odierna. In particolare il mazzo dei Mamelucchi conteneva quattro semi: mazze da polo, denari, spade e coppe simili a quelli ancora utilizzati nelle carte tradizionali italiane, spagnole e portoghesi con la sola sostituzione delle mazze da polo con bastoni. Ogni seme aveva tre figure di corte, anche qui come nei mazzi tradizionali occidentali.\nLa teoria generalmente accettata \u00e8 che le carte dei tarocchi derivino dall'aggiunta dei trionfi al normale mazzo di carte da gioco italiane. Il primo riferimento alla loro esistenza \u00e8 in una lettera del 1440 del notaio Giusto Giusti di Anghiari:\nNel 1442 compaiono un paio di citazioni dei trionfi nei registri della corte estense di Ferrara. La prima registrazione \u00e8 relativa al pagamento del pittore di corte Jacopo da Sagramoro per la decorazione di quattro mazzi di trionfi destinati al signore di Ferrara Leonello d'Este; la seconda \u00e8 relativa all'acquisto, ad un prezzo molto minore, di alcuni mazzi destinati ai fratelli di Leonello. Il confronto tra le due registrazioni sembra indicare che all'epoca fossero diffusi anche mazzi economici, probabilmente prodotti gi\u00e0 da alcuni anni. Ulteriori riferimenti compaiono in annotazioni del 1452, 1454 e 1461.\nLa prima testimonianza pittorica dei trionfi si trova nell'affresco \"Il gioco dei tarocchi\", in uno dei cortili interni di Palazzo Borromeo a Milano. L'affresco \u00e8 di attribuzione incerta ma \u00e8 stato datato, a partire da dati stilistici e sulla foggia degli abiti, alla fine degli anni quaranta del XV secolo.\nPrimi mazzi.\nUna prima descrizione di \"carte de trionfi\" compare nella lettera che accompagnava un mazzo di carte inviato dal capitano Jacopo Antonio Marcello a Isabella di Lorena, consorte di Renato d'Angi\u00f2 nel 1449. Il mazzo non \u00e8 giunto fino a noi, ma allegata alla lettera c'era un trattato in latino di Marziano da Tortona, segretario di Filippo Maria Visconti, duca di Milano. Marziano descrive esplicitamente solo ventiquattro carte del mazzo: sedici carte illustrate con immagini di divinit\u00e0 greche e quattro carte illustrate con Re, ma si pu\u00f2 dedurre dal contenuto che con tutta probabilit\u00e0 a esse si aggiungevano un mazzo di carte tradizionali i cui semi erano per\u00f2 rappresentati da uccelli. Nonostante le diversit\u00e0 rispetto al mazzo di tarocchi tradizionali \u00e8 comunque un esempio dell'evoluzione dei mazzi del periodo. Nel suo trattato Marziano attribuisce l'idea del mazzo al duca Filippo Maria Visconti e la sua illustrazione a Michelino da Besozzo. In base a quest'ultimo punto si pu\u00f2 datare il mazzo ad un periodo tra il 1414 e il 1425.\nI mazzi pi\u00f9 antichi ancora esistenti sono stati realizzati in lombardia per la famiglia Visconti e sono generalmente attribuiti al pittore di corte Bonifacio Bembo. Le carte sono miniate col fondo in foglia d'oro o d'argento e lavori di punzonatura, il loro prezzo non \u00e8 pervenuto ma era certamente molto alto. Il pi\u00f9 antico dei tre \u00e8 detto Tarocchi Visconti di Modrone (dal nome del ramo cadetto dei Visconti che l'ha posseduto) o anche Cary-Yale (poich\u00e9 \u00e8 conservato nella collezione Cary della Beinecke Rare Book and Manuscript Library dell'Universit\u00e0 di Yale). La sua struttura differisce lievemente da quella dei mazzi correnti, ogni seme contiene sei figure di corte (tre maschili e tre femminili) anzich\u00e9 quattro e negli undici trionfi rimasti ce ne sono alcuni non entrati nella tradizione, come i tre dedicati alle virt\u00f9 teologali (fede, speranza e carit\u00e0). Un secondo mazzo, i Tarocchi Brera-Brambilla, di cui i trionfi rimasti sono solo due (La Ruota della Fortuna e L'Imperatore) viene datato tra il 1442 e il 1445. Il terzo e pi\u00f9 completo mazzo, detto Tarocchi Pierpont-Morgan Bergamo, fu realizzato per Francesco Sforza e la moglie Bianca Maria Visconti. Di quest'ultimo sopravvivono diciannove trionfi (mancano Il Diavolo e La Torre), anche se sei di esse (Temperanza, Forza, La Stella, La Luna e Il Mondo) sono carte aggiunte successivamente e dipinte da un altro pittore.\nUlteriori frammenti di mazzi sono di origine ferrarese: per esempio i tarocchi detti di Carlo VI conservati alla Biblioth\u00e8que nationale de France; quelli detti \"di Alessandro Sforza\" conservati al Museo di Castello Ursino a Catania; quelli di Ercole I d'Este conservati alla Yale University Library. Il fatto che quasi tutti questi giochi (ed altri pi\u00f9 recenti) siano giunti incompleti \u00e8 evidentemente legato alla fragilit\u00e0 del supporto cartaceo ed alle citate persecuzioni che subirono le carte da gioco (spesso soggette a roghi oppure sciolte nel macero per ricavarne cartapesta da riutilizzare).\nQuesti mazzi e le loro varianti si diffusero nell'Italia settentrionale con diverse interpretazioni illustrative: per esempio, nella versione ferrarese la Luna \u00e8 rappresentata da uno o due astrologi, mentre in quella viscontea una donna tiene una mezza luna nella mano destra; nei tarocchi ferraresi il Matto \u00e8 un buffone tormentato da alcuni bambini mentre in quelli lombardi \u00e8 un mendicante gozzuto (evidente allusione al gozzo, cio\u00e8 la tipica malattia dei montanari della zona prealpina). A volte i mazzi erano realizzati in occasione di matrimoni signorili ed in tal caso gli emblemi dei due sposi erano dipinti sulla carta dell'Innamorato.\nFunzione delle carte.\nCi sono numerose testimonianze che i tarocchi fossero usati originariamente come carte da gioco, gi\u00e0 il trattato di Marziano descrive alcune delle regole del gioco, anche se non in maniera sufficientemente dettagliata da ricostruirlo completamente, comunque le prime descrizioni sufficientemente complete delle regole di gioco risalgono al XVI secolo e non divennero comuni prima del XVII secolo I giochi erano giochi di presa, come per esempio la briscola, giocati in una sequenza di mani in cui i trionfi che comandano sulle carte numerali, sulle figure e sui trionfi di valore inferiore. Il Matto \u00e8 generalmente usato per evitare di dover giocare una carta dello stesso seme o uno dei trionfi quando non lo si desidera. Il punteggio viene calcolato a fine partita in base alle carte ottenute, ma il metodo esatto di conteggio varia da gioco a gioco.\nNei primi secoli non ci sono resoconti che attestino l'uso dei tarocchi per scopi esoterici o di divinazione, l'unico riferimento ai tarocchi come mezzo di lettura del carattere delle persone \u00e8 in un'opera di narrativa, il \"Caos del tri per uno\" del monaco Merlin Cocai, in cui uno dei personaggi compone dei sonetti che descrivono il carattere di altri personaggi basandosi sulle carte dei Trionfi.\nOltre a questo tipo di passatempo, i tarocchi furono utilizzati come giochi di abilit\u00e0 verbale. Nelle lunghe serate a corte, infatti, non di rado si utilizzavano le figure per comporre frasi e motti che dovevano ispirarsi alle carte estratte ed i 22 Trionfi potevano anche essere abbinati (o \"appropriati\", come si diceva) a persone e gruppi, specialmente gentildonne oppure note cortigiane. Molti di questi sonetti sono giunti fino a noi: poesiole comiche, satiriche, mordaci, scritte solitamente in ambiente cinquecentesco. Probabilmente, in questo ambito colto vanno a collocarsi due mazzi: i cosiddetti Tarocchi del Mantegna (una serie di cinquanta incisioni che non costituiscono in realt\u00e0 un mazzo di tarocchi, n\u00e9 sono opera del Mantegna) ed il \"Tarocco Sola-Busca\", realizzato con la tecnica dell'acquaforte tra il XIV e il XV secolo. In quest'ultimo le 22 carte dei Trionfi raffigurano guerrieri dell'antichit\u00e0 classica e biblica, mentre le carte numerali rappresentano scene della vita quotidiana.\nAnche Pietro Aretino si occup\u00f2 di tarocchi nella sua opera \"Le carte parlanti\" che ebbe un discreto successo e godette di varie ristampe.\nDiffusione del gioco.\nPer la met\u00e0 del XV secolo le figure che comparivano sui trionfi si erano ormai stabilizzate e il gioco si diffuse a partire dai tre principali centri di Ferrara, Milano e Bologna. In quest'epoca i trionfi non erano ancora numerati ed i giocatori dovevano memorizzare l'ordine di precedenza, che presentava alcune differenze tra citt\u00e0 e citt\u00e0: a Bologna la carta di maggior valore era l'Angelo, seguito da Il Mondo e quindi dalle tre virt\u00f9 (Giustizia, Temperanza e Forza), a Milano le tre virt\u00f9 avevano valori inferiori mentre a Ferrara la carta di maggior valore era il Mondo, seguito dalla Giustizia, dal Mondo e le altre due virt\u00f9 avevano valori molto inferiori.\nDa Ferrara, prima di estinguersi all'inizio del XVII secolo, il gioco si trasmise a Venezia e a Trento, senza per\u00f2 attecchire. A Bologna il gioco rimase popolare fino ai giorni nostri nella forma del \"tarocchino bolognese\" e da qui si diffuse a Firenze dove invece nacque la variante delle \"Minchiate\" che utilizza un mazzo espanso di 97 carte. Da Firenze il gioco si diffuse a Roma e da qui nel XVII secolo in Sicilia. Fu comunque da Milano che il gioco si diffuse nel resto d'Europa, prima in Francia e in Svizzera i cui soldati vennero in contatto con il gioco durante l'occupazione francese di inizio del XVI secolo e da queste nazioni si sparse nel resto d'Europa.\nIn Francia il gioco \u00e8 giocato con il mazzo detto dei tarocchi di Marsiglia, la cui principale differenza \u00e8 l'uso dei semi francesi (cuori, quadri, fiori e picche) al posto di quelli italiani. Il gioco \u00e8 documentato in diversi brani della letteratura francese del XVI secolo, e compare nel capitolo risalente al 1534 del \"Gargantua e Pantagruel\" in cui Rabelais elenca i giochi giocati da Gargantua. Una prima descrizione delle regole \u00e8 contenuta in un libretto stampato a Nevers intorno al 1637. Il gioco \u00e8 apparentemente molto diffuso, tanto che il gesuita Fran\u00e7ois Garasse scrive nel 1622 che in Francia \u00e8 pi\u00f9 popolare degli Scacchi, ma per il 1725 la sua diffusione si \u00e8 ridotta alla Francia Orientale, dove persiste fino ai giorni nostri ed incontra un generale revival nel XX secolo. In Francia si aggiungono alcune nuove regole ai giochi di tarocchi, la possibilit\u00e0 ottenere un bonus per possedere certe combinazioni di carte in apertura di partita, bonus o penalit\u00e0 per vincere o perdere una mano con certe carte (per esempio vincere con il \"Pagat\" - il Bagatto italiano o perdere uno dei Re).\nIn Germania il gioco arriva intorno all'inizio del XVII secolo, probabilmente importato dalla Francia, vista l'attestazione nel gergo dei giocatori tedeschi di numerosi termini che sono corruzioni dei corrispondenti francesi e per la met\u00e0 del secolo \u00e8 ampiamente diffuso. Non \u00e8 comunque certo il periodo e canale di arrivo del gioco\nL'apice della diffusione del gioco \u00e8 dal 1730 al 1830, in questo periodo era giocato nell'Italia settentrionale, Francia orientale, Svizzera, Germania, Belgio, Paesi Bassi, Danimarca, Austro-Ungheria, Svezia e Russia e sebbene rimanesse un gioco a diffusione locale le regole erano abbastanza omogenee con piccole differenze locali, sia che si giocasse con un mazzo con semi italiani che con uno con semi francesi.\nL'uso dei tarocchi come carte da gioco si trova ancor oggi in alcune aree italiane e francesi. Il tarocco siciliano \u00e8 ancora giocato in quattro paesi della Sicilia: Barcellona Pozzo di Gotto, Calatafimi, Tortorici e Mineo. A Bologna si usa il \"tarocchino bolognese\", le cui regole originali sono conservate dall'Accademia del tarocchino bolognese. A Pinerolo si usa il \"tarocco ligure-piemontese\". In Francia \u00e8 attiva una F\u00e9d\u00e9ration Fran\u00e7aise de Tarot il cui regolamento usa i \"Tarot nouveau\".\nTecniche di stampa.\nLe tecniche che nel corso dei secoli si sono susseguite per la creazione dei tarocchi e per le carte da gioco sono state innumerevoli. \u00c8 presumibile che anticamente fossero vergati su pergamena o incisi su tavolette di legno; nei secoli successivi, si pass\u00f2 dall'uso degli stampi in legno di pero (o affini per morbidezza e robustezza) come matrice per i tratti, congiuntamente agli stampini (i cosiddetti \"pochoirs\" o \"stencil\") per l'applicazione dei colori. Verso la met\u00e0 del XV secolo, le tecniche di stampa furono perfezionate prima con la xilografia, poi con la calcografia e, alla fine del secolo, con l'invenzione dei caratteri mobili.\nIl progresso della stampa fece nascere le prime fabbriche di mazzi di tarocchi, che erano stampati su foglio unico, numerati, rozzamente colorati e tagliati. Il prezzo era superiore alle carte comuni, dato il maggior numero, come ci informa un registro fiscale bolognese del 1477. Tuttavia la stampa introdusse sul mercato mazzi a basso costo che favorirono la diffusione del gioco. Nell'Ottocento, in concomitanza con la rivoluzione industriale, si pass\u00f2 all'uso delle macchine di stampa quadricromiche (che modificarono notevolmente i colori pi\u00f9 antichi di certi cartai) ed oggigiorno i tarocchi sono disegnati e riprodotti soprattutto mediante tecnologia informatica (penne grafiche e digitalizzazione).\nTarocchi occulti.\nI primi usi documentati dei tarocchi come strumento per la cartomanzia risalgono al XVII secolo a Bologna. Comunque la loro diffusione moderna in cartomanzia e l'associazione con l'occultismo risalgono alla fine del XVIII secolo e sono dovuti principalmente ad Antoine Court de G\u00e9belin e a Etteilla. Il primo nell'VIII volume della sua opera \"Le Monde primitif\" pubblicato nel 1781 incluse due saggi nel quale si sosteneva che i tarocchi fossero in realt\u00e0 i Libri di Thot codificati dai sacerdoti egizi nelle immagini simboliche dei trionfi per tramandarlo segretamente sotto l'aspetto innocuo di carte da gioco, il secondo pubblic\u00f2 una serie di libri (\"Mani\u00e8re de se r\u00e9cr\u00e9er avec le jeu de cards nomm\u00e9es Tarots\") tra il 1783 e il 1785 nei quali riprese a approfond\u00ec il legame dei tarocchi con i Libri di Toth e descrisse un metodo per il loro uso in cartomanzia.\nG\u00e9rard Encausse, sotto lo pseudonimo di Papus (1865-1917), seguendo le idee di L\u00e9vi, si permise di creare tarocchi con i personaggi egizi illustranti una struttura cabalistica.\nArthur Edward Waite, per far combaciare i tarocchi con le 22 vie dell'Albero della Vita che uniscono le 10 sephirot della medesima Tradizione cabalistica, scambi\u00f2 il numero VIII della Giustizia con il numero XI della Forza; trasform\u00f2 l'Innamorato in Gli Amanti.\nAleister Crowley, occultista appartenente all'Ordo Templi Orientis, cambi\u00f2 anche i nomi, i disegni (e quindi il significato) e l'ordine delle carte: la Giustizia diventa il Giudizio; Temperanza diventa l'Arte; il Giudizio diventa Eone ed i Fanti ed i Cavalieri, eliminati, sono sostituiti da Principi e Principesse.\nOswald Wirth, occultista svizzero massone e membro della Societ\u00e0 Teosofica, disegn\u00f2 da s\u00e9 i propri tarocchi introducendo negli arcani non soltanto abiti medievali, sfingi egizie, numeri arabi e lettere ebraiche al posto dei numeri romani, simboli taoisti e la versione alchemica del Diavolo inventata da \u00c9liphas L\u00e9vi, ma si ispir\u00f2 anche alla grossolana versione di Court de G\u00e9belin.\nAll'inizio del Novecento un noto autore, Paul Marteau, nel suo libro \"Le Tarot de Marseille\" riprodusse le sue carte. Questo evento, insieme a tutte le deviazioni di cui sono stati oggetto i tarocchi in questi ultimi due secoli, ha rappresentato il \"colpo di grazia\" per i tarocchi di Marsiglia. Infatti Marteau, commise due grandi errori: per un verso il suo mazzo \u00e8 soltanto un'approssimazione dell'originale (i disegni sono, infatti, l'esatta riproduzione dei tarocchi di Besan\u00e7on pubblicati da Grimaud alla fine del XIX secolo, che a sua volta riproducono altri tarocchi di Besan\u00e7on pubblicati da Lequart e firmati \"Arnault 1748.\" ); inoltre, modific\u00f2 alcuni dettagli originali, forse per imprimere il proprio marchio e poter commercializzare il \"prodotto\" incassandone i diritti d'autore. Per di pi\u00f9, conserv\u00f2 i quattro colori di base imposti dai macchinari tipografici invece di rispettare gli antichi colori delle copie dipinte a mano.\nI mazzi storici.\nI Tarocchi Visconti Sforza.\nSi tratta di una serie di mazzi realizzati attorno alla met\u00e0 del Quattrocento, alla corte dei Duchi di Milano, secondo la critica dal miniatore cremonese Bonifacio Bembo, di cui sono giunti fino a noi tre esemplari, Il mazzo Visconti di Modrone, Il mazzo Brera-Brambilla e Il mazzo Pierpont-Morgan Bergamo. Sono realizzati con fogli sovrapposti di cartoncino pressati a stampo, con figure eseguite in oro, argento e policromia con largo uso di azzurro.\nI tarocchi Sola Busca.\nIl mazzo di tarocchi Sola Busca, oggi conservato nella Pinacoteca di Brera a Milano, prende il suo nome dai precedenti possessori, la marchesa Busca e il conte Sola. \u00c8 il pi\u00f9 antico mazzo completo esistente al mondo, composto da 78 carte, 22 \u201ctrionfi\u201d e 56 carte dei quattro semi tradizionali italiani, stampate su carta da incisioni a bulino, poi state miniate con colori a tempera e oro. \u00c8 stato attribuito al pittore anconetano Nicola di maestro Antonio. Le immagini tradizionali dei \u201ctrionfi\u201d quattrocenteschi sono rappresentate attraverso figure di guerrieri dell\u2019antichit\u00e0 romana o personaggi biblici, secondo la tradizione medievale degli Uomini illustri. Ad esempio Catone, suicida, rappresenta la \"Morte\", mentre Alessandro Magno il \"re di spade\". In base alla presenza nel mazzo degli stemmi delle due nobili famiglie veneziane Venier e Sanudo, e del monogramma \u201cM. S.\u201d si ritiene fosse possessore del mazzo nel 1491 Marin Sanudo il giovane, famoso umanista e storico veneziano dedito all'alchimia.\nI tarocchi del Mantegna.\nI cosiddetti tarocchi del Mantegna sono due serie distinte di 50 incisioni risalenti al XV secolo, denominate serie \"E\" e serie \"S\", opera di due distinti artisti di scuola ferrarese rimasti anonimi, che per secoli sono state attribuite ad Andrea Mantegna. Le due serie ritraggono gli stessi soggetti raggruppati tematicamente in cinque gruppi (le condizioni dell'uomo, Apollo e le muse, le arti liberali, i principi cosmici e le virt\u00f9 cristiane) e non costituiscono in realt\u00e0 neanche un mazzo di tarocchi, poich\u00e9 mancano completamente le carte di semi e i soggetti pur presentando in alcuni casi delle somiglianze iconografiche con quelli dei tarocchi tradizionali sono comunque diversi. Si ignora l'uso a cui era destinato il mazzo, sembrerebbero essere stati un'opera didattica e istruttiva.\nI tarocchi di Marsiglia.\nNon abbiamo riferimenti per la datazione dei \"tarocchi di Marsiglia\" cos\u00ec chiamati per la citt\u00e0 della Francia che ha goduto di una posizione di monopolio nella produzione di questo tipo di carte pur non avendole inventate; sebbene i primi mazzi conosciuti risalgano al XVIII secolo, lo stile delle carte a semi italiani fa propendere per l'origine latina di questo tipo di mazzo, probabilmente diffusosi dalla Lombardia in territorio francese. Uno dei modelli pi\u00f9 conosciuti dei tarocchi di Marsiglia fu inciso su legno dal francese Claude Burdel nel 1751.\nEgli aveva contrassegnato Il Carro con le sue iniziali, mentre la sua firma per esteso compare sul 2 di denari. Le figure sono intere, e - relativamente agli Arcani maggiori - recano la denominazione in francese e sono contrassegnati da numeri romani. La morte non aveva nome. Le scritte erano in un francese sgrammaticato, spesso privo di accenti e apostrofi. Gli abiti delle figure, pur nella loro forte stilizzazione, si riferiscono a prototipi rinascimentali. Il mazzo fu poi rielaborato correttamente dal francese Grimaud, e ristampato nel XIX secolo.\nI tarocchi di Besan\u00e7on.\nLe differenze pi\u00f9 notevoli del modello \"di Besan\u00e7on\" rispetto al modello \"di Marsiglia\" sono i Trionfi II, la Papessa, trasformata in Giunone (Iuno o anche Juno), e il V, il Papa, diventato Giove (Iupiter o anche Jupiter).\nCome per Marsiglia, la citt\u00e0 non pu\u00f2 vantare la paternit\u00e0 di queste carte da tarocco a semi italiani. Giordano Berti suppone che il pi\u00f9 antico Tarocco di Besan\u00e7on sia stato stampato dal parigino Pierre Lachapelle a Strasburgo verso il 1715. Quello stesso anno giunse a Strasburgo, dalla Provenza, Fran\u00e7ois Isnard, che prest\u00f2 la sua opera di intagliatore per matrici di stampa di Tarocchi e carte da gioco. Persino alcuni stampatori tedeschi si rivolgevano a lui per fargli intagliare le matrici. Difatti, risale al 1720 -25 il pi\u00f9 antico Tarocco di Besan\u00e7on prodotto in Germania: fu realizzato da Sebastian Heinrich Joia ad Augsburg.\nRisalirebbe invece al 1746 il Tarocco di Besan\u00e7on stampato a Strasburgo da Fran\u00e7ois Nicolas Laudier sulla base delle matrici di Pierre Isnard.\nLe Minchiate.\nComparso a Firenze fra la fine del XV e l'inizio del XVI secolo, questo affascinante mazzo di novantasette carte - oltre al Matto e alle 56 carte nei tradizionali semi di coppe, denari, bastoni e spade, vi figurano ben 40 trionfi - fu chiamato cos\u00ec con probabile riferimento al membro virile e per indicare, di conseguenza, che tale gioco non era cosa seria.\nA Firenze mazzo e relativo gioco godettero di grande fortuna fin dalla prima met\u00e0 del XVI secolo, soprattutto in ambienti popolari come attestato da statuti e provvisioni della Signoria nonch\u00e9 in varie opere letterarie. In seguito si diffusero prima a Roma e negli Stati della Chiesa e quindi in molte altre parti d'Italia, soprattutto a Genova e in Sicilia. All'inizio del XVIII secolo le minchiate si caratterizzavano ormai come un gioco elitario, praticato in salotti e circoli nobiliari e ne \u00e8 attestata la presenza anche in Francia e Germania. Il loro declino inizia alla met\u00e0 del XIX secolo, probabilmente abbandonate in favore del Whist.\nNelle minchiate le carte dei semi ordinari coincidono con quelle dei tarocchi per quanto i cavalli hanno - ed \u00e8 questo un \"unicum\" fra tutti i mazzi di carte - le sembianze di centauri mentre nei semi corti (denari e coppe) i due fanti sono sostituiti da altrettante \"fantine\". I trionfi sono ben 40: tutti quelli presenti nel mazzo dei tarocchi tranne la papessa pi\u00f9 la Prudenza, le tre virtu teologali, i quattro elementi e i dodici segni zodiacali; in seguito il papa \u00e8 stato sostituito dal \"granduca\" e talvolta l'imperatrice da un'altra figura regale maschile. I primi cinque trionfi erano tradizionalmente indicati con il nome di \"papi\" mentre gli ultimi cinque - Stella, Luna, Sole, Mondo e il Giudizio finale detto \"Le trombe\" - erano noti come le \"Arie\".\nLe carte che, nell'economia del gioco, avevano un valore - il Matto, i quattro re ed i trionfi dall'1 al 5, il 10, il 13, il 20, il 28 ed infine tutti quelli dal 30 al 40 - erano detti \"carte di conto\", tutte le altre \"cartiglie\".\nIl tarocchino bolognese.\nBologna, che \u00e8 stata uno dei centri in cui il gioco era pi\u00f9 attivamente praticato, non ci ha lasciato alcun mazzo completo prima del XVII secolo. I questo periodo si giocava una nuova forma di tarocco a mazzo ridotto di 62 carte, anche se non abbiamo indicazioni precise sulla data in cui vennero eliminate determinate carte. I tagli erano relativi alle carte numerali, ad esclusione degli Assi. N\u00e9 il tarocchino \u00e8 l'unico esempio di contrazione del mazzo: a Venezia il gioco della \"trappola\" prevedeva trentasei carte.\nIl tarocchino bolognese trionf\u00f2 in questo periodo grazie a vicissitudini particolari: tra il 1663 e il 1669 un artista bolognese fantasioso e versatile, Giuseppe Maria Mitelli (1634 - 1718) incise un mazzo di Tarocchini dedicato a Prospero Bentivoglio. Le carte erano riunite in fogli intonsi che dovevano poi essere tagliati e incollati dal giocatore.\nIn periodo della Controriforma e con sensibilit\u00e0 tutta barocca, il Mitelli trasform\u00f2 il mazzo eliminando la figura della Papessa e ridisegnando i Trionfi. Cos\u00ec l'Appeso \u00e8 un uomo condannato alla pena capitale che aspetta che il boia gli fracassi il cranio con un martello; la Stella \u00e8 un mendicante che avanza nella notte con una lanterna; la Luna e il Sole sono ispirati ad Artemide e ad Apollo, il mondo \u00e8 un globo sorretto da un gigantesco Atlante. Anche le carte numerali hanno disegni fantasiosi, mentre nell'Asso di denari l'artista ha inciso il suo ritratto con la firma.\nIl tarocco bolognese \"Carte Fine dalla Torre\" , conservato presso la Biblioth\u00e8que Nationale a Parigi in un unico esemplare quasi completo come \"Tarot bolonais XVIIe s.\", \u00e8 datato intorno al 1650 ed \u00e8 il pi\u00f9 antico tarocco bolognese conosciuto fino a oggi: mantiene somiglianze con i suoi antenati quattrocenteschi e cinquecenteschi, pur avendo eliminato le carte numerali 2, 3, 4, e 5 di ogni seme secondo l'uso in voga in citt\u00e0 almeno dalla met\u00e0 del XVI secolo.\nUn altro tipo di tarocchino bolognese, che non \u00e8 mai stato usato neppure per la divinazione, risale al 1725 e fu ideato dal canonico Luigi Montieri. L'autore aveva indicato le diverse forme di stati europei, audacemente situando Bologna sotto un governo misto, laico-clericale. Dal momento che la citt\u00e0 era inserita nei domini dello Stato Pontificio, la cosa fu giudicata irrispettosa e l'audace prelato fu incarcerato, unitamente all'editore dell'opera, Lelio Dalla Volpe, allo stampatore Giovan Battista Bianchi e al libraio Pietro Cavazza . Ne nacque un caso politico che si risolse quando il Senato bolognese, per ricordare le proprie prerogative e al tempo stesso per non sminuire l'autorit\u00e0 pontificia su Bologna, propose un \"accordo di facciata\" facendo sostituire quattro tradizionali icone considerate irriverenti (i cosiddetti \"quattro Papi\") con le figure di quattro satrapi orientali poi volgarmente detti dai bolognesi Mori.\nIn una data non precisata della seconda met\u00e0 del Settecento, il tarocchino bolognese fu uno dei primi mazzi che suddivise le figure in due met\u00e0 speculari. Nello stesso periodo, ultimo fra i mazzi di tarocchi italiani, il tarocchino bolognese inser\u00ec la numerazione di dodici trionfi dalla Stella (16) ad Amore (5) per facilitare il computo del punteggio di fine mano.\nIl tarocco Piemontese.\nGrazie alla sua vicinanza con il Ducato di Milano, dove il gioco dei Tarocchi molto probabilmente ebbe origine, il Piemonte conobbe e us\u00f2 ben presto queste carte; il documento piemontese pi\u00f9 antico \u00e8 il \"Discorso sopra l'ordine delle figure dei Tarocchi\", scritto da Francesco Piscina da Carmagnola e pubblicato nel 1565 a Monte Regale (oggi Mondov\u00ec).\nIntorno al 1830 una famiglia di Torino, i Vergnano, avvi\u00f2 la produzione di un nuovo modello, oggi definito \"Tarocco piemontese\", simile ai Tarocchi cosiddetti \u201cdi Marsiglia. Tuttavia, come ha rilevato lo storico Giordano Berti, i Tarocchi di Vergnano si distinguono dalla produzione francese per lo stile e per il contenuto di alcune carte, in particolare per il Matto, vestito con i pantaloni a sbuffo, che insegue una farfalla; per il Bagatto, che ha sul tavolo gli strumenti del calzolaio; per il Diavolo, che ha un muso di felino che spunta dall'addome; per il Giudizio, detto Angelo, dove i morti emergono dalle fiamme, collegandosi con l'iconografia popolare delle anime del Purgatorio; per l'Asso di Coppe, un vaso colmo di fiori e frutti.\nAltra variazione rispetto al mazzo \"marsigliese\" \u00e8 l'uso dei numeri arabi al posto di quelli romani.\nNella seconda met\u00e0 di quel secolo, sulla base del mazzo di Vergnano fu introdotto il modello a due teste, senza dubbio utile ai giocatori che non dovevano girare le carte ogni volta che si presentavano rovesciate.\nI tarocchi contemporanei.\nL'interesse che si \u00e8 sviluppato intorno ai tarocchi dall'Ottocento in avanti ha spinto numerosi artisti contemporanei a reinterpretare le figure. Fra gli italiani si possono ricordare Gentilini, Guttuso, Giancarlo Canelli, Domenico Balbi, Baj, Dulbecco, Luzzati, Pinter, Osvaldo Menegazzi, Toppi. Fra gli artisti non italiani spiccano Dal\u00ed e Niki de Saint Phalle, autrice del \"Giardino dei Tarocchi\" costruito a Garavicchio, presso Capalbio.\nNumerosi illustratori hanno realizzato nuovi mazzi, talvolta in collaborazione con storici e letterati. Per esempio, i \"Tarocchi di Dario Fo\" dipinti dal figlio Jacopo; Michele Marzulli ha ideato, disegnato e realizzato i \"Tarocchi Massonici\", mentre allo scrittore Giordano Berti si deve la sceneggiatura di dieci mazzi realizzati da vari illustratori. Inoltre, l'artista svizzero Hans Ruedi Giger negli anni '90 ha disegnato e realizzato un mazzo di arcani con la tecnica dell'aerografo, ispirati ai temi e alle iconografie occulte della sua pittura biomeccanica.\nNel'estate 1990 presso \u00e8 stato rappresentato presso Forte Sperone (Genova) lo spettacolo \"Il castello di carte \u2013 Il mistero dei tarocchi\" scritto da Gian Piero Alloisio e Tonino Conte, che ne cura la regia. In questo ogni attore rappresenta uno degli arcani maggiori su un proprio palcoscenico distinto dagli altri. Il testo dello spettacolo \u00e8 stato pubblicato nel 2017 con il titolo \"Il mistero dei Tarocchi\" con illustrazioni di Beppe Giacobbe.\nA Riola, in provincia di Bologna, \u00e8 da tempo istituito un Museo dei tarocchi con un'ampia raccolta di carte e di dipinti dedicati al tema dei tarocchi.\nI tarocchi ispirarono Italo Calvino per il romanzo breve fantastico Il castello dei destini incrociati.\nIn altri media.\nLa cartomanzia viene spesso usata come strumento narrativo nel cinema.\nDalla fine degli anni 1980 numerosi illustratori e fumettisti si sono cimentati nella creazione di nuovi mazzi di tarocchi, soffermandosi solitamente sui 22 Arcani maggiori, come ad esempio Paolo Barbieri."}
{"id": "51366", "revid": "830939", "url": "https://it.wikipedia.org/wiki?curid=51366", "title": "Olimpo (disambigua)", "text": "Olimpo \u00e8 una montagna della Grecia, secondo l'antica mitologia ellenica dimora degli d\u00e8i."}
{"id": "51367", "revid": "339392", "url": "https://it.wikipedia.org/wiki?curid=51367", "title": "Olimpo (mitologia)", "text": ""}
{"id": "51368", "revid": "59785", "url": "https://it.wikipedia.org/wiki?curid=51368", "title": "Monte Olimpo (Cipro)", "text": "Il monte Olimpo \u00e8 una montagna alta 1.953 m, il pi\u00f9 alto dell'isola nella catena del Troodos che occupa la parte centrale dell'isola di Cipro. Il picco pi\u00f9 alto, dal nome di Chionistra, \u00e8 quasi completamente occupato da installazioni di telecomunicazioni e radar dell'esercito cipriota e del Regno Unito, come previsto dal Trattato di Indipendenza del 1960.\nNegli inverni con pi\u00f9 precipitazioni \u00e8 possibile sciare sulle piste dell'Olimpo, partendo dal villaggio di Troodos.\nL'Olimpo della mitologia greca si ispira invece all'omonimo monte della Grecia, fra la Macedonia e la Tessaglia.\nFrazer.\nL'imponente catena montuosa del Troodos si estende lungo la maggior parte della zona occidentale di Cipro.\nIl monte Olimpo \u00e8 coperto di foreste di pini larici e di cedri del Libano. La zona \u00e8 conosciuta fin dall'antichit\u00e0 per le sue miniere. I monasteri bizantini che vi trovano luogo sono stati dichiarati patrimonio dell'umanit\u00e0.\nCos\u00ec James George Frazer descrive questa zona in relazione alla localit\u00e0 di Pafo, famosa in antichit\u00e0 per il culto dell'Afrodite Urania: \"L'alta catena del monte Olimpo (l'odierno Troodos), incappucciato di neve per la maggior parte dell'anno, ripara Pafo dai venti d'oriente e di settentrione, appartandola dal resto dell'isola. Sulle pendici della catena montuosa, sopravvivono le ultime pinete di Cipro, nelle quali sorgono qua e l\u00e0 dei monasteri, in uno scenario degno degli Appennini.\"\nErodoto.\nCipro, dalle cui acque secondo la tradizione sarebbe nata Afrodite, e particolarmente la zona di Pafo nei pressi del monte Olimpo, si connotano come luoghi deputati al culto della dea, la quale si pone in relazione con un altro personaggio altrettanto importante nella mitologia e nella religione greca, Adone, di cui le fonti e gli studi moderni hanno accertato un'origine orientale. Mirra o Smirna, madre di Adone, sarebbe infatti figlia o di Tia re del Libano o di Cinira, fondatore di Pafo, che divenne la capitale cipriota ai tempi di Alessandro Magno.\nLo storico greco Erodoto nel ricordare il saccheggio che colp\u00ec il santuario di Afrodite Urania ad Ascalona in Siria, lo mette in relazione al culto cipriota di Pafo, detto di Afrodite \"Paphia\", dichiarandone la dipendenza da quello siriano: \"Quando furono nella Siria Palestina, il re d'Egitto Psammetico, fattosi loro incontro, con doni e con preghiere li dissuase dal procedere pi\u00f9 oltre; e quando, nella loro ritirata, giunsero alla citt\u00e0 siriaca di Ascalona, mentre il grosso degli Sciti pass\u00f2 oltre senza recare alcun danno, alcuni, invece, rimasti indietro, depredarono il tempio di Afrodite Urania. Questo santuario, per quanto le mie informazioni mi permettono di assodare, \u00e8 il pi\u00f9 antico di tutti i templi dedicati a questa dea, poich\u00e9 quello di Cipro ha avuto origine di qui, come riconoscono gli abitanti stessi, e quello di Citera fu fondato dai Fenici venuti appunto da questa parte della Siria.\"\nCollegamenti esterni.\nTroodos Archaeological and Environmental Survey Project"}
{"id": "51370", "revid": "767487", "url": "https://it.wikipedia.org/wiki?curid=51370", "title": "Olimpo della Misia", "text": "Il monte Olimpo della Misia (o Uluda\u011f o anche Olimpo di Bitinia) \u00e8 una montagna della Turchia occidentale, vicina alla citt\u00e0 di Bursa. \u00c8 alta 2543\u00a0m.\n\u00c8 sede della pi\u00f9 importante stazione per sport invernali della Turchia.\nEtimologia.\nIl nome turco \"Uluda\u011f\" (che si pronuncia all'incirca \"uludaa\") viene da \"ulu\" (potente) e \"da\u011f\" (montagna).\nEsiste anche un altro nome turco di questa montagna, \"Ke\u015fi\u015f Da\u011f\u0131\" (\"montagna dei monaci\"), che viene ancora usato occasionalmente.\nIl nome tradizionale greco e latino combina la parola \"olimpo\", largamente usata nel mondo greco per indicare montagne elevate, con il nome della regione storica in cui si trova (la Misia in senso proprio, la Bitinia in senso estensivo). Talvolta veniva usato il termino \"Olimpo di Misia\" per indicare la vetta pi\u00f9 occidentale e \"Olimpo di Bitinia\" per indicare la vetta pi\u00f9 orientale. La citt\u00e0 di Bursa veniva chiamata \"Prusa ad Olympum\".\nGeologia.\nL'Olimpo della Misia \u00e8 un vulcano spento. Ancora oggi si trovano nell'area sorgenti termali.\nParco nazionale.\nLa regione dell'Uluda\u011f \u00e8 protetta in forma di parco nazionale.\nTra l'altro, sono presenti diverse specie di avvoltoi e di aquile.\nPer quanto riguarda la flora, si passa dalla macchia mediterranea in basso fino alle foreste di conifere (importante la presenza di una rara sottospecie, \"Abies nordmanniana equi-trojani\") alle quote pi\u00f9 alte."}
{"id": "51371", "revid": "5", "url": "https://it.wikipedia.org/wiki?curid=51371", "title": "Uludag", "text": ""}
{"id": "51381", "revid": "174925", "url": "https://it.wikipedia.org/wiki?curid=51381", "title": "Re Mida", "text": ""}
{"id": "51383", "revid": "834", "url": "https://it.wikipedia.org/wiki?curid=51383", "title": "Aquario", "text": ""}
{"id": "51384", "revid": "228587", "url": "https://it.wikipedia.org/wiki?curid=51384", "title": "Rotonda", "text": "Architettura.\nRotonda \u2013 edificio a pianta circolare coperto da una cupola. Diversi edifici sono comunemente noti con questo appellativo, tra i quali:"}
{"id": "51386", "revid": "268111", "url": "https://it.wikipedia.org/wiki?curid=51386", "title": "Dupondio", "text": "Il dupondio (in latino \"dupondius\" cio\u00e8 due libbre) era una moneta di bronzo usata durante la Repubblica e l'Impero Romano e del valore di 2 assi (1/2 sesterzio o 1/8 di denario).\nFu introdotto durante la Repubblica Romana sotto forma di una moneta fusa di grande dimensioni, anche se al momento della sua emissione in realt\u00e0 pesava meno di due libbre.\nLa moneta presentava la testa di Roma al dritto ed una ruota a sei raggi al rovescio. La moneta non fu pi\u00f9 emessa durante la Repubblica.\nImpero.\nCon la riforma monetaria di Augusto nel 23 a.C., il sesterzio ed il dupondio furono prodotti in una lega di bronzo color oro denominata oricalco dai numismatici, mentre le denominazioni minori erano prodotte in rame rossastro.\nIl dupondio fu inoltre distinto dall'asse, che aveva una misura simile, con l'aggiunta di una corona radiata sulla testa dell'imperatore a partire dal 66 d.C. sotto Nerone.\nL'uso di una corona radiata per indicare un valore doppio fu anche usato in seguito nell'antoniniano (doppio denario) e nel doppio sesterzio. Il dupondio fu prodotto fino alla fine del III secolo.\nGiacch\u00e9 i dupondi del tempo di Nerone e quelli precedenti mancano della corona radiata, spesso \u00e8 difficile distinguere tra l'asse ed il dupondio a causa della patina che nasconde il colore originale della moneta."}
{"id": "51391", "revid": "729019", "url": "https://it.wikipedia.org/wiki?curid=51391", "title": "Carlo Festuccia", "text": "Biografia.\nCresciuto rugbisticamente nella squadra della sua citt\u00e0, , Festuccia con essa esord\u00ec in campionato a fine 1998 (6 dicembre, sconfitta interna contro il ).\nGi\u00e0 in luce a livello nazionale prima dell'esordio in prima squadra (aveva fatto parte delle Nazionali Under-15 e Under-18) nelle successive quattro stagioni nel capoluogo abruzzese continu\u00f2 la trafila azzurra attraverso le selezioni Under-19 e Under-21 (con la quale disput\u00f2 anche il Sei Nazioni contro le pari categoria).\nNel 2002 Festuccia si trasfer\u00ec al , e pochi mesi dopo arriv\u00f2 anche la prima partita in Nazionale maggiore, nel Sei Nazioni 2003 contro il .\nA ottobre di quell'anno il C.T. John Kirwan inser\u00ec Festuccia nella rosa dei convocati per la in Australia, nel corso della quale il giocatore disput\u00f2 tutti gli incontri della Nazionale, uno dei quali da titolare.\nAnche il nuovo C.T. Pierre Berbizier conferm\u00f2 fiducia a Festuccia, impiegandolo regolarmente nel Sei Nazioni e nelle qualificazioni per la , che lo vide tra i convocati.\nNel 2007 si trasfer\u00ec in Francia ai parigini del al seguito di Berbizier, nel frattempo divenuto allenatore del club francese.\nIl successore in Nazionale di Berbizier, Nick Mallett impieg\u00f2 Festuccia per il Sei Nazioni 2008 (3 incontri) e, a seguire in quello del ; ha preso parte anche al torneo del .\nNell'estate del 2011 rientr\u00f2 in Italia, ai Crociati, squadra tributaria della franchise di Pro12 degli ; allo scioglimento della \"franchise\" nel 2012 e il subentro nel torneo delle , Festuccia fu assorbito da quest'ultima squadra a partire dalla stagione 2012-13.\nA settembre 2013 fu ingaggiato dalla squadra inglese degli in Premiership. Dopo aver giocato tre stagioni in Inghilterra torn\u00f2 alle Zebre per uno scorcio di stagione 2016-17 ma a gennaio 2017 fu reingaggiato dagli fino a fine stagione, quando Festuccia annunci\u00f2 il ritiro definitivo dall'attivit\u00e0 agonistica.\nDal giugno 2017 al maggio 2020 fu allenatore degli avanti della formazione di .\nNel marzo 2021 viene eletto consigliere FIR in quota giocatori."}
{"id": "51392", "revid": "287204", "url": "https://it.wikipedia.org/wiki?curid=51392", "title": "Politopo", "text": "Un politopo d-dimensionale o d-politopo \u00e8 l'analogo di un poligono nel piano (\"d\"=2) e di un poliedro nello spazio usuale (\"d\"=3) generalizzato ad uno spazio euclideo reale formula_1. I poligoni si possono quindi anche chiamare 2-politopi e i poliedri 3-politopi. Il termine politopo \u00e8 stato coniato da Alicia Boole, la figlia di George Boole.\nParticolarmente importanti sono i politopi convessi: molti li considerano tra i pi\u00f9 importanti oggetti geometrici e ritengono che gran parte della geometria euclidea si riduca essenzialmente alla teoria dei politopi convessi. I classici solidi platonici forniscono un primo esempio elegante e significativo di politopi: essi sono infatti i 3-politopi regolari, politopi dotati di facce costituite da 2-politopi regolari. Attualmente i politopi trovano importanti applicazioni nella ottimizzazione, nella programmazione lineare, nella computer grafica e in molti altri campi. La loro importanza ha portato a studiarli anche con strumenti software specifici e a definire precise regole per la codifica dei singoli oggetti politopo.\nDefinizioni di politopi convessi.\nSi possono dare due definizioni di politopi convessi che, abbastanza facilmente, si dimostrano equivalenti.\nSi dice V-politopo la chiusura convessa di un insieme finito di punti di uno spazio formula_1.\nSi dice H-politopo una intersezione di un certo numero di semispazi di uno \nspazio formula_1 che sia limitato, cio\u00e8 che non contenga nessuna semiretta.\nPer dimensione di un politopo convesso si intende la dimensione del minimo sottospazio che lo contiene. Ad es. un poligono collocato nello spazio reale a tre dimensioni va considerato come un 2-politopo. \nDue politopi convessi P e Q si dicono affinemente isomorfi se esiste una trasformazione affine tra i due spazi che li contengono che \u00e8 una biiezione fra i due insiemi di punti P e Q."}
{"id": "51396", "revid": "767487", "url": "https://it.wikipedia.org/wiki?curid=51396", "title": "Tempo siderale", "text": "In astronomia, il tempo siderale \u00e8 il tempo che impiega la Terra a compiere un giro completo rispetto alle stelle. Significa letteralmente \"tempo delle stelle\".\nDescrizione.\nIl tempo a cui siamo abituati nella vita di tutti i giorni \u00e8 il tempo solare. L'unit\u00e0 fondamentale del tempo solare \u00e8 il giorno, ovvero il tempo impiegato dal Sole a percorrere 360 gradi nel cielo, come effetto della rotazione terrestre.\nUnit\u00e0 pi\u00f9 piccole di tempo solare non sono altro che suddivisioni di un giorno:\nLa Terra per\u00f2 non compie un giro di 360 gradi su se stessa in un giorno solare. Essa \u00e8 in orbita attorno al Sole, perci\u00f2 dopo aver compiuto un giro completo su se stessa si sar\u00e0 anche spostata in \"avanti\" nel suo moto di rivoluzione. Questo causa un apparente costante \"ritardo\" del sole e il giro della terra per riaverlo alla stessa posizione dev'essere pi\u00f9 lungo di un grado, ovvero di quattro minuti in tempo solare.\nPer questo motivo, in astronomia, si usa il giorno siderale, che elimina la complicazione dell'orbita terrestre attorno al Sole, e si basa solo su quanto tempo la Terra impiega a ruotare di 360 gradi rispetto alle stelle. In media \u00e8 quattro minuti pi\u00f9 corto di un giorno solare, a causa del grado in pi\u00f9. Invece di definire un giorno siderale della durata di 23 ore e 56 minuti, definiamo ore, minuti e secondi siderali come frazioni del giorno uguali a quelle dei corrispettivi solari. Cos\u00ec un secondo solare dura 1,00278 secondi siderali.\nIl tempo siderale \u00e8 utile per determinare dove si trovano le stelle in un certo istante. Il tempo siderale divide una rotazione completa della Terra in 24 ore siderali; allo stesso modo, la mappa del cielo \u00e8 divisa in 24 ore di ascensione retta (AR). Non \u00e8 una coincidenza: il tempo siderale locale (TSL) indica l'ascensione retta che sta passando in quel momento sul meridiano locale. Cos\u00ec, se una stella ha un'ascensione retta di 5 ore, 32 minuti e 24 secondi, sar\u00e0 in meridiano alle 05:32:24 TSL. \nPi\u00f9 in generale, la differenza tra l'AR di un oggetto e il tempo siderale locale dice quanto lontano l'oggetto \u00e8 dal meridiano. Per esempio, lo stesso oggetto alle 06:32:24 TSL (un'ora siderale pi\u00f9 tardi) sar\u00e0 un'ora di ascensione retta ad ovest del meridiano, corrispondente a 15 gradi. Questa distanza angolare dal meridiano \u00e8 chiamata l'angolo orario dell'oggetto."}
{"id": "51401", "revid": "149485", "url": "https://it.wikipedia.org/wiki?curid=51401", "title": "Regno unito", "text": ""}
{"id": "51402", "revid": "767487", "url": "https://it.wikipedia.org/wiki?curid=51402", "title": "Count Basie", "text": "Biografia.\nGli inizi.\nWilliam Allen Basie nacque il 21 agosto 1904, a Red Bank, nel New Jersey, USA. Entrambi i suoi genitori erano musicisti. All'inizio si ciment\u00f2 con la batteria, ma in quello strumento ebbe come rivale un suo amico, Sonny Greer, che poi sarebbe diventato batterista della band di Duke Ellington, cos\u00ec pass\u00f2 al pianoforte, ricevendo le prime lezioni da sua madre, pianista. Ebbe contatti con altri pianisti di Harlem, in particolare Fats Waller. Prima dei suoi 20 anni aveva gi\u00e0 suonato in circuiti \"vaudeville\" come pianista solista, accompagnatore e direttore musicale per cantanti blues, ballerini e attori.\nNel 1927 arriv\u00f2 a Kansas City, accompagnando un gruppo in tour; qui rimase, dapprima suonando come pianista nei cinema dove si proiettavano film muti. Nel luglio 1928 si un\u00ec ai Blue Devils di Walter Page, che includevano il cantante Jimmy Rushing; entrambi sarebbero poi diventati importanti componenti della band dello stesso Basie. All'inizio del 1929 Count Basie lasci\u00f2 i Blue Devils per suonare con altre due band meno famose. Sempre in quell'anno entr\u00f2 nella Kansas City Orchestra di Bennie Moten, come fecero dopo poco gli altri membri chiave dei Blue Devils.\nBennie Moten mor\u00ec nel 1935; la band continu\u00f2 sotto la guida di Buster Moten ma Basie se ne and\u00f2 poco dopo. Sempre in quell'anno, con Buster Smith e diversi altri componenti della band di Moten, form\u00f2 un nuovo gruppo di nove musicisti, inclusi \"Papa\" Jo Jones, Walter Page, Freddie Green e in seguito Lester Young; col nome di Barons of Rhythm diventarono presenza fissa al Reno Club di Kansas City. Fu in questo periodo che Basie assunse il soprannome di \"Count\", il Conte, seguendo l'esempio di \"Duke\" Ellington e di Earl Hines.\nLa trasmissione per radio della musica del gruppo, nel 1936, port\u00f2 a contratti con un'agenzia di spettacoli nazionale e con la casa discografica Decca Records. Il contratto si fece pi\u00f9 importante e nel giro di un anno la Count Basie Orchestra, come ormai si era chiamata, divent\u00f2 una delle principali big band dell'era dello swing. Tra i solisti si distinguevano Young, Hershel Evans e Jack Washington (sax), Buck Clayton e Harry \"Sweets\" Edison (trombe), Vic Dickenson e Dickie Wells (tromboni). Suon\u00f2 al Grand Terrace a Chicago e al Roseland di New York per poi tornare a Chicago, al Ritz Carlton Hotel e infine ancora a New York, nel piccolo club Famous Door.\nAlla fine degli anni trenta, la band aveva acquisito fama internazionale con pezzi come \"One o'clock jump\" (1937), \"Jumpin' at the Woodside\" (1938) e \"Taxi War Dance\" (1939).\nNel 1939 pass\u00f2 dalla Decca alla Columbia, e si spost\u00f2 sulla Costa Ovest, dove ebbe modo di apparire, insieme alla sua band, in cinque film usciti a poco tempo l'uno dall'altro, nel 1943: \"Hit Parade of 1943\", \"Reveille with Beverly\", \"Stage Door Canteen\", \"Top Man\" e \"Crazy House\".\nIn quegli anni incise pezzi di successo come \"I Didn't Know About You\", \"Red Bank Blues\", \"Rusty Dusty Blues\". Solisti di spicco, tra gli altri, Buddy Tate, Don Byas, Illinois Jacquet, Arnett Cobb (tutti al sax tenore). In seguito cambi\u00f2 ancora etichetta passando alla RCA Victor, con cui pubblic\u00f2 tra gli altri i pezzi \"Open the Door, Richard!\" che nel 1947 raggiunse la prima posizione nella Billboard Hot 100, \"Free Eats\", \"One O'Clock Boogie\" e \"I Ain't Mad at You (You Ain't Mad at Me)\".\nGli anni 50 e la big band.\nNel 1950 la popolarit\u00e0 della band era in declino e problemi finanziari costrinsero Basie a scioglierla (come furono costrette allo scioglimento tutte le grandi orchestre del tempo, ad eccezione di quella di Duke Ellington). Per i seguenti due anni diresse un gruppo con un numero di componenti variabile tra sei e nove; tra i suoi musicisti c'erano Clark Terry, Wardell Gray, Buddy DeFranco, Serge Chaloff e Buddy Rich. Una vera e propria band Basie la rimise in piedi nel 1952, con l'aiuto del cantante e suo grande amico Billy Eckstine (per la cui orchestra aveva scritto gli arrangiamenti a met\u00e0 degli anni quaranta).\nIn seguito a numerose registrazioni in studio e dal vivo, Count Basie divenne un punto di riferimento del jazz e la sua band una sorta di istituzione e scuola per giovani musicisti, come Frank Foster, Frank Wess, Eric Dixon, Eddie \"Lockjaw\" Davis (sax), Thad Jones, Joe Newman, Sam Noto (tromba), Al Grey e Jimmy Cleveland (trombone), Sonny Payne (batteria).\nNel 1954 comp\u00ec il primo tour in Europa, arrivando anche in Scandinavia: il cantante della band era Billy Eckstine (col quale nel 1959 avrebbe registrato un disco considerato uno classico della storia del jazz: \"Basie and Eckstine Inc.\", che si avvale degli arrangiamenti di Quincy Jones).\nIl brano Every Day I Have the Blues con Joe Williams del 1955 vinse il Grammy Hall of Fame Award nel 1992.\nNel 1958 Basie vinse due premi alla prima edizione dei Grammy Awards, con il suo LP \"Basie\" pubblicato dalla Roulette Records. Altre nomination furono ottenute negli anni seguenti da \"Breakfast Dance\" (1959), \"Barbecue\" (1959), \"Dance with Basie\" (1960), \"Basie at Birdland\" (1961) e \"The Legend\" (1962).\nNonostante le numerose certificazioni, nessuno di questi dischi vendette moltissimo, in seguito a ci\u00f2 Basie si dedic\u00f2 a collaborazioni con diversi famosi cantanti, come Frank Sinatra (avvalendosi come gi\u00e0 accaduto con Eckstine, degli arrangiamenti di Quincy Jones), Tony Bennett (1958/1959), Ella Fitzgerald (1963), Sammy Davis jr. (1965) e Jackie Wilson (1968).\nQuesto suo periodo risult\u00f2 sgradito agli appassionati di jazz pi\u00f9 integralisti, ed alla fine degli anni sessanta Basie torn\u00f2 a una musica pi\u00f9 in linea con la sua storia. Tuttavia la registrazione del concerto con Sinatra \"At the Sands\" di Las Vegas nel gennaio-febbraio 1965 (Reprise) rimane un classico dello swing ed uno dei migliori concerti sia per il cantante che per la band e l'arrangiatore.\nNel 1970 registr\u00f2 l'album \"Afrique\", un disco sperimentale e all'avanguardia che fu nominato ai Grammy Awards dell'anno successivo.\nNei primi anni settanta pass\u00f2 alla Pablo Records, con cui rimase fino alla morte. Di questo periodo sono gli album \"Basie Jam\", \"Basie and Zoot\", \"Prime Time\" e \"The Gifted Ones\", con Dizzy Gillespie.\nMassone, fu membro della Massoneria di Prince Hall.\nNel 1976 ebbe un attacco cardiaco che ne interruppe la carriera per diverso tempo e negli anni ottanta dovette esibirsi a volte su una sedia a rotelle.\nMor\u00ec di cancro a Hollywood il 26 aprile 1984. Oggi riposa al \"Pinelawn Memorial Park \" di East Farmingdale, New York."}
{"id": "51416", "revid": "228587", "url": "https://it.wikipedia.org/wiki?curid=51416", "title": "Oreste", "text": ""}
{"id": "51417", "revid": "536103", "url": "https://it.wikipedia.org/wiki?curid=51417", "title": "Cartomanzia", "text": "La cartomanzia \u00e8 un metodo di divinazione effettuato tramite la consultazione di un mazzo di carte che possono essere normali carte di seme italiano o francese, tarocchi o speciali carte illustrate dette Sibille.\nStoria.\nNon si hanno notizie del fatto che nel Medioevo le carte da gioco fossero utilizzate a scopo divinatorio. Un primo esempio tedesco \u00e8 \"Eyn loszbuch ausz der Karten gemacht\", un libretto pubblicato tra il 1505 e il 1510 a Magonza, basato sulle carte da gioco a semi tedeschi. La tecnica, tuttavia, \u00e8 lontanissima dalla cartomanzia moderna poich\u00e9 alle figure non era assegnato alcun significato divinatorio. In pratica le carte, scelte casualmente, rimandavano a una pagina specifica del manuale (riconoscibile per la presenza di quella stessa figura in un angolo) dov'era fornita una predizione generica della fortuna favorevole o avversa che attendeva il lettore. Leggermente diverso \u00e8 il \"Giardino dei pensieri\" di Francesco Marcolini da Forl\u00ec pubblicato nel 1540, che usa un mazzo da 36 carte a semi italiani. Il lettore doveva scegliere una domanda dal primo capitolo del libro e pescare una sequenza di coppie di carte, il cui valore lo reindirizza alle pagine successive dove poteva leggere la risposta. Dorman Newman pubblic\u00f2 alla fine del XVII secolo in Inghilterra un mazzo specializzato per le predizioni (la prima edizione \u00e8 probabilmente del 1690); le incisioni di stampa furono poi acquistate da John Lenthall che le pubblic\u00f2 per diversi anni. Le carte del mazzo di Lenthall contenevano il testo della predizione e/o la guida alla pesca di ulteriori carte. Nell'angolo di ogni carta c'era una figura del seme francese con un numero da 1 a 13 in caratteri romani. In sostanza, il metodo proposto da Lenthall era simile a quello di Marcolini, sennonch\u00e9 il testo del libro era riportato direttamente sulla carte da gioco. \nLa cartomanzia propriamente detta ha origini piuttosto recenti rispetto ad altre forme di divinazione. Le prime testimonianze certe risalgono al 1770, data di pubblicazione a Parigi di \"Etteilla, ou la seule mani\u00e8re de tirer les cartes\", dove l'autore, Etteilla, alias di Jean-Baptiste Alliette, spiegava l'uso delle normali carte da gioco francesi per predire l'avvenire. Qualche anno pi\u00f9 tardi lo stesso Etteilla dava alle stampe \"Mani\u00e8re de se recr\u00e9er avec un jeu de cartes nomm\u00e9es Tarot\" (Parigi, 1783-1785) dedicato alla divinazione per mezzo dei tarocchi. \nLa nascita della cartomanzia in Francia, tuttavia, \u00e8 controversa in quanto alla Biblioteca universitaria di Bologna si conserva un foglio manoscritto datato intorno al 1750 in cui si leggono i sintetici significati divinatori di alcune carte del Tarocchino bolognese. \nDopo Etteilla, la pi\u00f9 famosa cartomante fu Marie Ad\u00e9laide Lenormand (1768-1843), meglio nota come \"Mademoiselle Lenormand\", alla quale pare che si rivolgesse Josephine de Beauharnais, prima moglie di Napoleone Bonaparte. Da lei prende nome un particolare mazzo detto \"Sibille Lenormand\", la cui invenzione non va per\u00f2 attribuita a Mlle Lenormand.\nFu nell'Ottocento che la cartomanzia attir\u00f2 le attenzioni di occultisti ed esoteristi, in quanto si inizi\u00f2 diffusamente a ritenere che le carte avessero antichissime origini egizie e racchiudessero il sapere primigenio, l'unico vero.\nMazzi da divinazione.\nI mazzi di carte usati a scopo divinatorio risultano essere diversi ed eterogenei, sia per origine che per quantit\u00e0 di \"semi\" e di figure. Si va dalle comuni carte da gioco e dai vari mazzi di Sibille italiane (La vera sibilla), parigine (Lenormand) e zigane (diffuse nel mondo di lingua tedesca), fino a un'infinit\u00e0 di mazzi di creazione pi\u00f9 recente e studiati appositamente per l'uso divinatorio (tra i pi\u00f9 noti e utilizzati troviamo l'Oracle Belline). \nVengono usate in alcuni casi anche le carte Zener, 25 carte, con 5 stelle, 5 onde, 5 croci, 5 cerchi e 5 quadrati), sebbene l'uso per cui queste carte sono state progettate non abbia a che fare con la divinazione bens\u00ec con l'esercitazione della telepatia.\nTuttavia il mazzo pi\u00f9 utilizzato a scopo divinatorio \u00e8 costituito dai tarocchi di Marsiglia, contenenti 78 carte.\nPrincipio della cartomanzia.\nSecondo gli occultisti, il principio base della cartomanzia, esercitata con ogni mazzo, si basa su un motto dell'alchimia: \"Come sopra cos\u00ec sotto\", intendendo il \"sopra\" come il grande universo metafisico, e il \"sotto\" come la realt\u00e0 fisica del mondo intorno a noi.\nIn realt\u00e0 la cartomanzia popolare non si interessa di questi aspetti filosofici e generalmente si basa sull'intuito del \"lettore\" che elabora sentenze pi\u00f9 o meno complesse basandosi sulla domanda espressa inizialmente dal consultante e sulle carte che costui ha estratto dopo un mescolamento rituale del mazzo.\nIn pratica la \"stesa\", cio\u00e8 il mosaico delle carte estratte e l'interpretazione dei simboli o delle allegorie in esse contenute e le posizioni da esse assunte, fornire al cartomante una idea approssimativa delle conseguenze derivanti dalle scelte del consultante (metodo intuitivo). In altri casi la stesa sembra fornire una indicazione sul comportamento in una data situazione. Raramente il cartomante si spinge ad affermare che il destino \u00e8 scritto nelle carte e che ci\u00f2 che egli vede accadr\u00e0 sicuramente, qualunque cosa il consultante decida di fare (metodo sacrale). In sintesi, le carte divinatorie possono essere usate sia per leggere una serie di possibilit\u00e0 future, sia per svelare particolari aspetti della personalit\u00e0 del consultante o del cartomante stesso.\nLegislazione in Italia.\nIl Testo unico delle leggi di pubblica sicurezza vieta l'attivit\u00e0 di cartomante (vedi articolo 121 ultimo comma: \"\u00c8 vietato il mestiere di ciarlatano\", e l'articolo 231 che classifica l'attivit\u00e0 cartomante come \"mestiere di ciarlatano\")."}
{"id": "51428", "revid": "121821187", "url": "https://it.wikipedia.org/wiki?curid=51428", "title": "Domanda chimica di ossigeno", "text": "In chimica, COD \u00e8 l'acronimo di Chemical Oxygen Demand (in italiano letteralmente \"domanda chimica di ossigeno\").\nIl suo valore, espresso in milligrammi di ossigeno per litro (mgO2/L), rappresenta la quantit\u00e0 di ossigeno necessaria per la completa ossidazione per via chimica dei composti organici ed inorganici presenti in un campione di acqua.\nInsieme al BOD e TOC rappresenta uno dei parametri comunemente utilizzati per la misura indiretta del tenore di sostanze organiche presenti in un'acqua.\nMisura del COD.\nLa misura del COD viene descritta dal metodo ufficiale IRSA-CNR numero 5135. Sulla base di questo metodo sono stati successivamente messi a punto metodi simili semi-automatici in cui i reattivi vengono predosati in fiale cui va aggiunto il campione da analizzare.\nIl metodo, che consiste in una retrotitolazione, si basa sull'ossidazione delle sostanze organiche ed inorganiche, presenti in un campione d'acqua, mediante una soluzione di dicromato di potassio in presenza di acido solforico concentrato e di solfato di argento, come catalizzatore dell'ossidazione. L'eccesso di dicromato viene successivamente titolato con una soluzione a concentrazione nota di solfato di ammonio e ferro (II).\nLa concentrazione delle sostanze organiche ed inorganiche ossidabili, nelle condizioni del metodo, \u00e8 proporzionale alla quantit\u00e0 di dicromato di potassio consumato. Lo ione cloruro \u00e8 considerato un interferente, poich\u00e9 la sua ossidazione pu\u00f2 avvenire solo nelle condizioni del metodo utilizzato per il COD ma non in quelle presenti nelle acque naturali. Per campioni contenenti fino a 1000\u00a0mg/L di Cl-, l'interferenza dei cloruri viene praticamente eliminata addizionando al campione solfato di mercurio (II) nel rapporto in peso HgSO4:Cl- 10:1.\n\u00c8 consigliabile che l'analisi venga fatta il pi\u00f9 presto possibile dopo il campionamento. Se il campione non pu\u00f2 essere analizzato subito dopo il prelievo, al fine di evitare eventuali perdite conseguenti ad ossidazione biologica delle sostanze organiche, questi deve essere preservato per acidificazione fino a pH 1-2 con acido solforico.\nVi sono anche delle possibili interferenze, questo perch\u00e9 non tutte le sostanze organiche vengono ossidate in maniera completa dal dicromato di potassio. L'impiego di solfato d'argento aumenta la resa della reazione. Tuttavia alcuni composti (benzene, toluene, xileni, naftalene, antracene, ecc.) vengono ossidati parzialmente ed altri (piridina, ecc.) non subiscono ossidazione.\nI cloruri invece vengono ossidati dal cromato e possono quindi dare interferenza positiva se presenti in elevate quantit\u00e0 (eliminabili col solfato di mercurio).\nCOD e BOD.\nNei moderni metodi di calcolo dei trattamenti biologici di un impianto di depurazione il COD viene sempre pi\u00f9 frequentemente utilizzato al posto del BOD per la determinazione del tenore di sostanze biodegradabili presenti nelle acque reflue da trattare.\nInfatti il BOD viene convenzionalmente determinato nell'arco di un periodo di 5 giorni alla temperatura di 20\u00a0\u00b0C mentre il calcolo del COD \u00e8 molto pi\u00f9 rapido (3 ore) e inoltre risulta meno suscettibile di errore durante la procedura di misurazione.\nIl valore del COD totale \u00e8 di regola superiore al BOD perch\u00e9:\nPertanto il COD viene suddiviso in due frazioni:\nTra il \"b\"COD ed il BODtot, c'\u00e8 una differenza dell'ordine del 5-10% perch\u00e9 nella determinazione di quest'ultimo non si tiene conto di una piccola parte della sostanza organica che viene trasformata in biomassa e pertanto non viene ossidata dai microrganismi.\nil COD biodegradabile pu\u00f2 essere ulteriormente suddiviso in:\nCOD/BOD.\nIl rapporto COD/BOD \u00e8 un indice che identifica la biodegradabilit\u00e0 di un refluo.\nNelle acque reflue di origine urbana dove prevalgono le sostanze organiche biodegradabili, il valore COD/BOD \u00e8 pari a 1,9 \u00f7 2,5 ci\u00f2 vale anche per molti effluenti industriali provenienti da lavorazioni alimentari.\nIl rapporto COD/BOD risulta pi\u00f9 alto negli scarichi industriali nei quali prevalgono le sostanze organiche non biodegradabili.\nNormativa.\nLa legge italiana consente lo scarico nei sistemi fognari di acqua il cui COD non sia superiore a 500\u00a0mg/L. Acque aventi valori superiori devono essere previamente trattate in modo da rimuoverne gli inquinanti. Per lo scarico in acque superficiali (fiumi, ecc.) il limite ammesso \u00e8 pari a 160\u00a0mg/L (D.Lgs.152/06 - Allegato 5 alla parte terza, tabella 3). "}
{"id": "51430", "revid": "176990", "url": "https://it.wikipedia.org/wiki?curid=51430", "title": "Oreste e Pilade", "text": "Oreste e Pilade (\"Oreste et Pylade\") \u00e8 una tragedia di Fran\u00e7ois-Joseph de Chancel, rappresentata la prima volta l'11 dicembre del 1697.\nL'autore all'epoca aveva solo vent'anni ma il debutto era gi\u00e0 avvenuto tre anni prima con \"Adherbal\". La tragedia ebbe un grande successo e fu interpretata con maestria da \"Chammele\", l'attrice Marie Champmesl\u00e9 che interpretava il ruolo di Ifigenia ma che si ammal\u00f2 e mor\u00ec il 15 maggio 1698.\nFa parte di un ciclo dell'autore orientato a riproporre le tragedie classiche, il tutto sotto la protezione e la guida di Racine."}
{"id": "51444", "revid": "83531", "url": "https://it.wikipedia.org/wiki?curid=51444", "title": "Oreste (Cimarosa)", "text": "Oreste \u00e8 un'opera seria di Domenico Cimarosa su libretto di Luigi Serio, rappresentata per la prima volta al teatro San Carlo di Napoli il 13 agosto 1783.\nTrentacinquesima delle sessantotto opere catalogate di Cimarosa, si pu\u00f2 assegnare alla maturit\u00e0 dell'autore. \u00c8 divisa in due atti, ma fu talora rappresentata in tre atti per esigenze sceniche.\nL\"'Ouverture\" fu talvolta eseguita autonomamente in forma di concerto."}
{"id": "51445", "revid": "110157", "url": "https://it.wikipedia.org/wiki?curid=51445", "title": "Oreste (Morlacchi)", "text": "Oreste \u00e8 un'opera lirica di Francesco Morlacchi. Si tratta della quinta di venticinque opere musicali da lui composte.\nBasata su un libretto di Leonardo Botton, venne rappresentata per la prima volta al Teatro Imperiale di Parma il 26 dicembre 1808.\n\u00c8 un'opera giovanile, composta da Morlacchi a soli ventiquattro anni, mentre stava vivendo un momento prolifico della sua carriera."}
{"id": "51446", "revid": "729019", "url": "https://it.wikipedia.org/wiki?curid=51446", "title": "Orestes (Kreutzer)", "text": "Orestes \u00e8 un'opera eroica in 3 atti composta nel 1816 da Conradin Kreutzer su libretto di Georg Reinbeck.\nVenne rappresentata per la prima volta a Praga il 6 maggio 1818.\nL'opera venne proposta per una rappresentazione all'Opera Reale di Vienna, ma fu criticata e bocciata da Antonio Salieri, secondo quanto scritto da Kreutzer stesso in una lettera al collega Joseph Eybler del 17 maggio 1819."}
{"id": "51449", "revid": "729019", "url": "https://it.wikipedia.org/wiki?curid=51449", "title": "Joachim Peiper", "text": "Ufficiale estremamente determinato e fanaticamente devoto alla Germania nazista, si distinse alla testa di unit\u00e0 meccanizzate delle Waffen-SS sia sul Fronte orientale che sul Fronte occidentale, conseguendo alcuni successi tattici sul campo di battaglia.\nPeiper tuttavia si rese responsabile di numerosi crimini di guerra, tra cui la strage di Boves in Italia, il Massacro di Malm\u00e9dy durante la battaglia delle Ardenne e numerosi episodi di brutalit\u00e0 e devastazione sul fronte russo.\nBiografia.\nNato a Berlino nel 1915, a 18 anni si arruola nelle SS, divenendo a 25 ufficiale di collegamento delle Waffen-SS come aiutante nello stato maggiore di Himmler. Promosso Hauptsturmf\u00fchrer partecipa alle campagne di Polonia, Francia e Unione Sovietica, ottenendo la Croce di Ferro di I e II classe.\nPromosso Sturmbannf\u00fchrer, nel settembre del 1943 alla guida del III Battaglione del 2\u00ba Reggimento Granatieri Corazzati della Divisione \"Leibstandarte-SS Adolf Hitler\" presiede all'occupazione del Cuneese e all'eccidio e alla distruzione per rappresaglia dei paesi di Boves e Castellar (32 civili fucilati e bruciati vivi, la maggior parte anziani, pi\u00f9 il parroco e il vice parroco di Boves).\nNel corso della guerra combatter\u00e0 nuovamente sul fronte orientale e nelle Ardenne, dove il 17 dicembre 1944 la sua unit\u00e0 si render\u00e0 responsabile dell'uccisione di un numero imprecisato tra 72 e 84 prigionieri di guerra americani (massacro di Malm\u00e9dy).\nCondannato all'impiccagione, la sentenza fu in seguito commutata in carcere a vita, ma venne liberato con condizionale nel dicembre del 1956.\nDopo essere stato liberato, Peiper si trasfer\u00ec a Traves, in Francia dove si dedic\u00f2 alla carriera di traduttore con lo pseudonimo di Rainer Buschmann. Riconosciuto da un militante comunista e denunciato sui giornali Peiper ricevette numerose minacce di morte finch\u00e9 mor\u00ec il 13 luglio 1976 nell'incendio della sua casa, colpita da bombe Molotov. Gli autori dell'attentato non furono mai identificati ma si sospett\u00f2 si trattasse di ex-partigiani francesi o comunisti."}
{"id": "51451", "revid": "2232295", "url": "https://it.wikipedia.org/wiki?curid=51451", "title": "Wilhelm Keitel", "text": "Fu il capo dell'Oberkommando della Wehrmacht durante la seconda guerra mondiale e uno dei principali imputati al processo di Norimberga, dove venne giudicato colpevole per crimini di guerra e contro l'umanit\u00e0 e condannato a morte.\nCarriera militare.\nNato da una ricca famiglia di proprietari terrieri, Wilhelm Keitel entr\u00f2 nell'esercito imperiale prussiano nel 1901, dando presto prova del proprio valore sul campo. Partecip\u00f2 infatti alla prima guerra mondiale con il grado di tenente di artiglieria, venendo ferito due volte e guadagnandosi la Croce di ferro di 1\u00aa classe e l'Ordine degli Hohenzollern.\nAl termine della guerra rimase nei quadri dell'esercito, entrando a far parte, nel 1922, della Reichswehr, il piccolo esercito di soli centomila uomini, ultimo residuo dell'antica potenza militare prussiana, concesso alla Repubblica di Weimar in base alle clausole del trattato di Versailles. Keitel e i camerati della vecchia guardia non apprezzavano la repubblica, e ancora onoravano e omaggiavano il kaiser Guglielmo II, e poi decise di mettersi al servizio di Adolf Hitler come discepolo e si sottomise sempre alla sua ferrea volont\u00e0.\nNel 1929, presso il ministero della guerra, diventava responsabile dell'ufficio di riorganizzazione di questo esercito per promuovere l'opera di riarmo: riorganizzazione chiaramente segreta perch\u00e9 illegale, in aperta violazione al trattato di pace. Negli anni successivi, Keitel inanell\u00f2 numerose promozioni nelle gerarchie dell'esercito. Nel 1933 divenne Generalmajor, nel 1935 capo del \"Wehrmachtsamt\", dipartimento delle forze armate, e nel 1940 fu promosso Generalfeldmarschall.\nMa l'anno in cui la fortuna di Keitel giunse al culmine fu quello successivo. Gi\u00e0 dall'ascesa al potere dei nazisti, egli era stato uno dei membri del corpo degli ufficiali pi\u00f9 vicini a Hitler e ai suoi accoliti. Nel 1938, Hitler dovette liberarsi per mezzo dello Scandalo Fritsch-Blomberg dell'allora ministro della guerra, generale Werner von Blomberg, e del comandante in capo delle forze armate, generale Werner von Fritsch (in quest'ultimo caso tramite un'accusa di omosessualit\u00e0, grazie ad un'ignobile montatura del capo delle SS, Heinrich Himmler), temendo che essi, legati alle vecchie tradizioni prussiane che sancivano l'indipendenza delle forze armate dal governo dello Stato, non sarebbero stati facilmente disposti a sottomettersi all'autorit\u00e0 del \"F\u00fchrer\". Keitel fu fra i responsabili della campagna denigratoria che port\u00f2 al siluramento dei due ufficiali.\nA capo dell'OKW.\nPer prevenire una rivolta delle alte gerarchie militari, indignate a causa di quel vero e proprio \"colpo basso\" ai danni delle due pi\u00f9 alte personalit\u00e0 dell'esercito, Hitler, il 4 febbraio 1938, abol\u00ec di fatto il ministero della guerra, istituendo al suo posto l'ufficio dell'OKW, \"Oberkommando der Wehrmacht\", il comando supremo delle forze armate. Egli invest\u00ec allora lo stesso Keitel della carica di capo dell'OKW. L'opera di \"nazificazione dei vertici delle forze armate\" fu completata, ponendo nelle altre posizioni chiave personaggi vicini al F\u00fchrer o che comunque ne subivano l'ascendente: il generale Walther von Brauchitsch, gi\u00e0 dal 1932 iscritto allo NSDAP, fu nominato comandante in capo dell'esercito; l'ammiraglio Erich Raeder, gi\u00e0 sedotto dalle promesse del dittatore nazionalsocialista, comandante in capo della marina ed Hermann G\u00f6ring, braccio destro di Hitler e \"numero due\" del partito e gi\u00e0 asso dell'aviazione durante il primo conflitto mondiale, divenne comandante in capo della Luftwaffe, l'aviazione militare. Lo Stato maggiore del generale Keitel ebbe il compito di mettere a punto e ratificare i piani delle future operazioni militari. Entro il primo anno della sua istituzione, progett\u00f2 l'annessione dell'Austria o Anschluss, mentre pochi mesi dopo fu il turno della Cecoslovacchia.\nRapporti con gli altri gerarchi.\nNell'agosto 1939, meno di un mese dallo scoppio della guerra, Keitel chiam\u00f2 un suo vecchio amico, il generale Alfred Jodl, a presiedere l'Ufficio Comando e Operazioni dell'OKW. Tuttavia, bench\u00e9 fosse il \"numero due\" del Reich almeno nei quadri dell'esercito, Keitel era di indole arrendevole, fu sempre disposto ad assecondare la volont\u00e0 inflessibile di Hitler e non seppe mai far valere le proprie ragioni di fronte al suo F\u00fchrer. Probabilmente per questo egli riusc\u00ec sempre a conservare la propria carica fino all'ultimo, mentre innumerevoli altri ufficiali capaci furono allontanati dai loro posti in occasione delle prime sconfitte, colpevoli di non obbedire troppo entusiasticamente agli ordini del Reichskanzler, uno su tutti Heinz Guderian.\nGli avversari di Keitel e molti dei suoi collaboratori non mancavano di indirizzargli pesanti ironie e feroci stilettate, attribuendo, non a torto, alla sua silenziosa acquiescenza anche di fronte ai pi\u00f9 assurdi propositi del F\u00fchrer gli innumerevoli disastri e le perdite subite dalla Wehrmacht. Era spesso indicato con epiteti dispregiativi, come \"il generale signors\u00ec\", \"General Jawohl\" o addirittura \"lacch\u00e8\", in un gioco di parole \"Lakeitel\", poich\u00e9 \"lacch\u00e8\" in tedesco \u00e8 \"Lakai\". Ma, bench\u00e9 egli fosse stato conquistato dall'ideologia nazionalsocialista, posizione non del tutto condivisa dalla maggioranza degli alti ufficiali, Keitel era pur sempre un militare di professione e certo vide pi\u00f9 chiaro del suo F\u00fchrer in occasione dei vari rovesci subiti dai tedeschi durante la guerra.\nHitler, che pure aveva assunto personalmente la carica di comandante supremo delle forze armate, non sapeva nulla di tattica e strategia militare e non voleva sentir parlare di ritirata, nemmeno quando questa fosse l'unica soluzione ragionevole. Questa sua ostinazione sul lungo periodo avrebbe comportato per la Germania perdite umane ingenti, che avrebbero potuto essere evitate con una condotta di guerra pi\u00f9 accorta. Ci fu tuttavia un'occasione in cui questo fedele esecutore delle direttive hitleriane avanz\u00f2 delle obiezioni.\nNel dicembre 1941 Keitel, pressato dai comandanti militari impegnati nella campagna di Russia, os\u00f2 per la prima e unica volta nella sua carriera opporsi a una decisione del F\u00fchrer, proponendo che le truppe sfinite e male equipaggiate si ritirassero dalle posizioni davanti a Mosca per ricostituire un fronte pi\u00f9 solido diversi chilometri indietro, in attesa che fosse possibile riprendere l'offensiva dopo la fine dell'inverno. Hitler lo aggred\u00ec con un \"Lei \u00e8 un imbecille\", che lo port\u00f2 a un passo dal suicidio. Pare che il generale Jodl lo avesse trovato intento a scrivere una lettera di dimissioni al capo del governo con una rivoltella posata al suo fianco. Jodl gli sottrasse la pistola e lo convinse, sembra senza incontrare troppa resistenza, a rinunciare ai suoi orgogliosi propositi per continuare ad ingoiare le umiliazioni quotidiane impostegli dal dittatore, cosa che Keitel continu\u00f2 poi stoicamente a fare fino alla fine.\nKeitel svolse un ruolo importante nello sventare il complotto del 20 luglio 1944 contro Hitler. Dopo il suicidio del Fuhrer, il 30 aprile 1945, fu per breve tempo membro del governo dell'ammiraglio Karl D\u00f6nitz. Nonostante si fosse fin da subito dichiarato contrario ad accettare la proposta di una resa incondizionata agli Alleati, tocc\u00f2 proprio a lui siglare, l'8 maggio 1945, l'atto di resa della Germania all'Unione Sovietica nel quartier generale del comandante Georgij \u017dukov, a Berlino.\nIl processo di Norimberga.\nArrestato a Flensburg il 12 maggio 1945, fu trasferito nel campo Ashcan e il 10 agosto portato a Norimberga, ove, a causa del suo grado, fu uno dei principali imputati al processo. Alla fine, dichiar\u00f2 di essere stato un soldato che eseguiva soltanto degli ordini. Si considerava un militare e accettava le responsabilit\u00e0 delle sue decisioni militari, ma se gliene venivano attribuite alcune che avrebbero potuto portare alla sua condanna, allora diventavano quelle di Hitler.\nLa vista dell'inconcepibile crimine in un film-documento eseguito nei campi di concentramento e visionato nell'aula del tribunale, fece luce sul suo vero ruolo e lo angosci\u00f2, non essendone mai stato a conoscenza. La maggior parte degli imputati disse che non era vero e che non l'avevano fatto loro, invece Keitel pianse quando gli si mostr\u00f2 come i bulldozer ammucchiavano i corpi a Dachau. Avrebbe voluto rilasciare un'ultima dichiarazione ufficiale, ma Hermann G\u00f6ring glielo imped\u00ec e lui ubbid\u00ec, come sempre, al volere dei suoi superiori, fedele anche nella morte al giuramento di fedelt\u00e0 prestato a Hitler. Prov\u00f2 del rimorso sincero, ma troppo tardi, e fu la dichiarazione pi\u00f9 impressionante fatta da uno degli imputati al processo, ammettere di essere colpevole e assumersene la responsabilit\u00e0.\nAccusato di aver diramato ordini illegali contro le popolazioni dei paesi occupati e i prigionieri di guerra, Keitel fu riconosciuto colpevole di tutti e quattro i capi di accusa a lui contestati e, condannato a morte, fu il secondo ad essere impiccato, subito dopo Joachim von Ribbentrop, nelle prime ore del mattino del 16 ottobre 1946, dal boia statunitense John Chris Woods.\nKeitel aveva per\u00f2 espresso il desiderio a Norimberga di essere fucilato come un soldato, invece di essere impiccato, ma il tribunale rifiut\u00f2 la proposta. Le sue ultime parole furono:\nIl cadavere di Keitel venne cremato e le ceneri vennero sparse, insieme a quelle di Alfred Jodl, a Monaco di Baviera nel Wenzbach, un piccolo ruscello affluente del fiume Isar.\nLe macchie di sangue facciale sul cadavere di Keitel erano dovute alla botola troppo piccola, che causava a lui e a molti altri condannati lesioni alla testa colpendo la botola durante la caduta.\nDonald E. Wilkes Jr., professore di diritto presso la School of Law della University of Georgia, ha osservato che molti dei nazisti giustiziati sono caduti dalla forca con forza insufficiente per spezzargli il collo, provocando una macabra e soffocante lotta mortale che nel caso di Keitel \u00e8 durata 24 minuti.\nNella cultura di massa.\nIl generale Keitel viene interpretato da Gabriele Ferzetti nel film \"Gli ultimi 10 giorni di Hitler\" (1973), da Frank Fontaine nel film \"Il processo di Norimberga\" (2000), da Dieter Mann nel film \"La caduta - Gli ultimi giorni di Hitler\" (2004) e da Kenneth Cranham nel film \"Operazione Valchiria\" (2008)."}
{"id": "51452", "revid": "1700666", "url": "https://it.wikipedia.org/wiki?curid=51452", "title": "Adenina", "text": "L'adenina \u00e8 una delle due basi azotate puriniche (insieme alla guanina) che formano i nucleotidi degli acidi nucleici DNA e RNA. La sua struttura \u00e8 caratterizzata, essendo una purina, da un anello pirimidinico fuso con una molecola di imidazolo. L'adenina possiede in posizione 6 un gruppo amminico e perci\u00f2 pu\u00f2 essere anche definita \"6-ammino-purina\".\nTramite due legami a idrogeno molto fragili, nel DNA si lega alla timina (T) e nell'RNA si lega all'uracile (U).\nLegata al ribosio tramite legame glicosidico che si instaura tra la posizione 9 della base e la posizione 1' dello zucchero, forma il nucleoside adenosina il quale, per addizione di tre gruppi fosfato forma il nucleotide \"adenosin-trifosfato\", pi\u00f9 noto come ATP, composto base per il trasferimento di energia chimica tra le reazioni che compongono il metabolismo della cellula.\nNella letteratura meno recente, l'adenina \u00e8 anche chiamata vitamina B4. Oggi non viene pi\u00f9 considerata una vitamina."}
{"id": "51453", "revid": "125921744", "url": "https://it.wikipedia.org/wiki?curid=51453", "title": "Albert Kesselring", "text": "Dopo aver prestato servizio in artiglieria durante la prima guerra mondiale, entr\u00f2 a far parte della nuova Luftwaffe di cui fu uno dei principali organizzatori. Durante la seconda guerra mondiale comand\u00f2 con notevole efficacia flotte aeree nel corso dell'invasione della Polonia, della Campagna di Francia, della battaglia d'Inghilterra e dell'operazione Barbarossa. Durante queste campagne diresse una serie di incursioni aeree contro agglomerati urbani nemici.\nNel novembre 1941 divenne comandante in capo tedesco dello scacchiere Sud ed ebbe il comando generale delle operazioni nel Mediterraneo, che includevano anche le operazioni in Nordafrica. Mentre la collaborazione con il generale Erwin Rommel fu spesso difficile, in generale seppe mantenere buoni rapporti con i dirigenti politico-militari italiani. Dall'estate 1943, e soprattutto dopo l'8 settembre 1943, assunse il comando supremo di tutte le forze tedesche in Italia e condusse la lunga campagna difensiva contro gli Alleati. Verso la fine della guerra, dal marzo 1945, comand\u00f2 le forze germaniche sul fronte occidentale senza poter evitare la resa finale.\nKesselring mantenne il controllo dell'Italia occupata con grande durezza, represse il movimento di Resistenza e fu responsabile di numerosi crimini di guerra sia contro i partigiani che contro la popolazione civile. Per questo fu processato dagli Alleati e condannato a morte, sentenza poi commutata in ergastolo per intervento del governo britannico. Fu in seguito rilasciato nel 1952 senza aver mai rinnegato la sua lealt\u00e0 ad Adolf Hitler. Pubblic\u00f2 in seguito le sue memorie intitolate \"Soldat bis zum letzten Tag\" (Soldato fino all'ultimo giorno).\nPrimi anni.\nKesselring nacque a Marktsteft, in Baviera il 30 novembre 1885, figlio di un insegnante, Karl Kesselring e sua moglie Rosa.\nNel 1904 si arruol\u00f2 nell'esercito imperiale tedesco come ufficiale cadetto (\"Fahnenjunker\") nel 2\u00ba Reggimento Bavarese di Artiglieria. Di base a Metz, questo Reggimento fu responsabile dei presidi della zona. Rimase inquadrato in questo reggimento fino al 1915, fatta eccezione per il periodo in cui frequent\u00f2 l'Accademia Militare dal 1905 al 1906, alla conclusione del quale ricevette i gradi di tenente, e la Scuola di Artiglieria dal 1909 al 1910.\nSpos\u00f2 Luise Anna Pauline Keyssler nel 1910. La coppia adott\u00f2 Ranier, figlio di suo cugino Kurt Kesselring nel 1913.\nLa Grande Guerra.\nDopo lo scoppio della prima guerra mondiale nel 1915, Kesselring fu trasferito al 1\u00ba Reggimento bavarese di artiglieria, inglobato nella 6\u00aa Armata tedesca. Nel 1916 fu nuovamente trasferito al 3\u00ba Reggimento bavarese di artiglieria. Nel 1917 fu destinato allo stato maggiore di comando sul fronte orientale della 1\u00aa Divisione bavarese. Nel 1918, ritorn\u00f2 sul fronte occidentale come membro dello stato maggiore del II e III Corpo bavarese.\nDurante la prima guerra mondiale fu trasferito al Servizio aereo dell'esercito tedesco dove instaur\u00f2 uno stretto rapporto di amicizia con Hermann G\u00f6ring.\nSi racconta che durante il periodo bellico Kesselring fum\u00f2 frequentemente circa 20 sigari al giorno. Smise per\u00f2 di fumare nel 1925.\nTra le due guerre.\nAlla fine della guerra, Kesselring fu coinvolto nella smobilitazione del III Corpo Bavarese nella zona di Norimberga, in seguito fu spiccato un mandato di arresto per la sua presunta partecipazione in un \"putsch\" contro il comando del III Corpo Bavarese.\nDal 1919 al 1922 prest\u00f2 servizio al comando di una batteria di artiglieria. Il 1\u00ba ottobre 1922 fu reclutato dalla \"Reichswehr\" (Forze di Difesa del Reich) e fu impiegato dal dipartimento d'addestramento militare presso il Ministero della Difesa a Berlino. Rimase al suo posto fino al 1929, quando ritorn\u00f2 in Baviera in qualit\u00e0 di comandante dell'esercito del \"Wehrkreis VII\". A quel tempo presso la \"Reichswehr\", Kesselring fu impiegato nell'organizzazione dell'esercito, con il compito di creare il miglior esercito possibile con le limitate risorse disponibili. Fu coinvolto nella riorganizzazione del Dipartimento di Artiglieria, gettando le basi per lo sviluppo della ricerca che avrebbe prodotto nuove armi. Kesselring pass\u00f2 due anni a Dresda come tenente colonnello con il 4\u00ba Reggimento Artiglieria.\nContro i suoi desideri, Kesselring fu dimesso dall'esercito il 1\u00ba ottobre 1933 e divenne capo del dipartimento amministrativo presso il Commissariato del Reich per l'Aviazione (\"Reichskommissariat f\u00fcr die Luftfahrt\"), l'antesignano del \"Reichsluftfahrtministerium\", il Ministero dell'Aeronautica. Come capo dell'amministrazione, dovette crearsi un nuovo \"staff\". Fu inoltre coinvolto nella ricostruzione dell'industria aeronautica e nella costruzione di fabbriche segrete, forgiando alleanze con industriali e ingegneri aeronautici.\nAll'et\u00e0 di 48 anni impar\u00f2 a volare. Kesselring riteneva che una conoscenza di prima mano di tutti gli aspetti dell'aviazione fosse cruciale per poter essere in grado di comandare degli aviatori, nonostante fosse ben consapevole che gli ultimi arrivati come lui stesso non erano apprezzati dai vecchi pionieri o dai giovani aviatori. Consegu\u00ec le abilitazioni nel pilotare vari aerei sia monomotori sia plurimotori e continu\u00f2 a volare tre o quattro giorni alla settimana fino al 1945.\nTra le due guerre Kesselring rimase nelle forze armate e fu promosso maggior generale (\"Generalmajor\") nel 1932. In seguito entr\u00f2 a far parte della neonata \"Luftwaffe\" sotto il comando di Erhard Milch, dove nel 1936 venne promosso \"Generalleutnant\" (tenente generale).\nIn seguito alla morte di Walther Wever in un incidente aereo, Kesselring divenne Capo di stato maggiore della \"Luftwaffe\" il 3 giugno 1936. In questa veste, Kesselring diresse l'espansione della \"Luftwaffe\", l'acquisto di nuovi tipi di velivoli come il Messerschmitt Bf 109 e il Junkers Ju 87, e lo sviluppo del paracadute. La sua principale mansione fu il supporto alla Legione Condor nella Guerra civile spagnola. Comunque, il suo servizio fu rovinato dai conflitti personali e professionali con il suo superiore, il generale Erhard Milch, e Kesselring chiese di essere esonerato.\nIl comandante della \"Luftwaffe\", Hermann G\u00f6ring, acconsent\u00ec e Kesselring divenne il comandante del III Distretto Aereo di base a Dresda. Il 1\u00ba ottobre 1938 fu promosso \"General der Flieger\" e divenne comandante della \"Luftflotte 1\", di base a Berlino.\nLa seconda guerra mondiale.\nPolonia.\nNel corso dell'Invasione della Polonia, la \"Luftflotte 1\" di Kesselring oper\u00f2 in supporto al Gruppo Armate Nord, comandate dal colonnello-generale Fedor von Bock. Nonostante non fosse sotto il comando di von Bock, Kesselring lavor\u00f2 esclusivamente con lui e si consider\u00f2 sempre ai suoi ordini relativi alla guerra sul suolo. Kesselring si sforz\u00f2 di provvedere al meglio possibile a supportare l'esercito al suolo e sfrutt\u00f2 la flessibilit\u00e0 della potenza aerea per concentrarla su ogni possibile punto critico dello schieramento tedesco, come accadde nella battaglia del fiume Bzura. Cerc\u00f2 inoltre di tagliare le comunicazioni dell'esercito polacco attraverso attacchi aerei su Varsavia.\nKesselring stesso fu abbattuto in Polonia dall'Aviazione polacca. In tutto fu abbattuto cinque volte nel corso della seconda guerra mondiale. Per il ruolo svolto nella campagna di Polonia, Kesselring fu decorato con la Croce di Cavaliere della Croce di Ferro da Adolf Hitler.\nEuropa Occidentale.\nLa \"Luftflotte 1\" di Kesselring non fu impiegata nella preparazione della campagna sul Fronte occidentale rimanendo di presidio all'Est, stabilendo una nuova base e creando la Air Raid Precautions, un \"network\" nella Polonia occupata. Comunque, dopo che un aereo fu costretto a un atterraggio di emergenza in Belgio con copie dei piani d'invasione tedeschi il \"Generalfeldmarschall\" Hermann G\u00f6ring rilev\u00f2 dal comando della \"Luftflotte 2\", il \"General der Flieger\" Hellmuth Felmy, e nomin\u00f2 Kesselring al suo posto. Kesselring vol\u00f2 nel suo nuovo quartier generale a M\u00fcnster gi\u00e0 il 13 gennaio 1940. Kesselring port\u00f2 con s\u00e9 il suo capo \"staff\", \"Generalmajor\" Wilhelm Speidel.\nArrivato in Occidente, Kesselring trov\u00f2 la \"Luftflotte 2\" operante in supporto al Gruppo d'armate B di von Bock. Mentre le operazioni iniziali contro i Paesi Bassi seguivano i piani e i caccia e bombardieri di Kesselring ottenevano la vittoria contro la esigua aviazione olandese, i paracadutisti piombarono sulle indebolite linee nemiche. Il 14 maggio 1940, in risposta a una richiesta di assistenza dal \"General der Flieger\" Kurt Student, Kesselring ordin\u00f2 il bombardamento a tappeto del centro di Rotterdam, lasciando circa persone senza casa. Come risultato del bombardamento, che mirava ad abbattere la resistenza della citt\u00e0, i britannici abbandonarono immediatamente la politica che avevano inizialmente adottato, che limitava i bombardamenti solo sugli obbiettivi militari.\nDopo la resa dei Paesi Bassi, la \"Luftflotte 2\" tent\u00f2 di muovere in avanti verso i nuovi campi d'aviazione in Belgio, mentre intanto supportava il rapido movimento delle truppe di terra. La decisione di Hitler di fermare le \"Panzertruppen\" lasci\u00f2 l'onere di fermare gli Alleati durante l'Evacuazione di Dunkerque agli aviatori di Kesselring, che erano per\u00f2 ostacolati dal cattivo tempo e dall'opposizione della britannica \"Royal Air Force\" (RAF). Per il suo ruolo nella campagna occidentale, Kesselring fu promosso Feldmaresciallo il 19 luglio 1940.\nBattaglia d'Inghilterra.\nDopo la Campagna di Francia, la \"Luftflotte 2\" di Kesselring fu impiegata nella Battaglia d'Inghilterra, dove fu inizialmente impiegata nei bombardamenti dell'Inghilterra sudorientale e dell'area di Londra, ma come la battaglia progred\u00ec, la responsabilit\u00e0 di comando fu divisa con la \"Luftflotte 3\", comandata dal \"Generalfeldmarschall\" Hugo Sperrle, che si occup\u00f2 delle operazioni notturne \"Blitz\", mentre le principali operazioni diurne furono ancora effettuate dalla \"Luftflotte 2\". Albert Kesselring si occup\u00f2 della pianificazione di numerosi \"raid\", incluso il Bombardamento di Coventry del novembre 1940. I piloti di Kesselring riportarono numerose vittorie, ma fallirono nel tentativo di ottenere una vittoria decisiva. Nonostante tutto, la \"Luftwaffe\" sfrutt\u00f2 la flessibilit\u00e0 della potenza aerea per colpire diversi obbiettivi.\nL'invasione dell'Unione Sovietica.\nBench\u00e9 destinata per le operazioni nell'est, la \"Luftflotte 2\" rimase all'ovest fino al maggio 1941, in parte perch\u00e9 le nuove basi in Polonia non avrebbero potuto essere pronte per il 1\u00ba giugno, data dell'attacco, nonostante gli aviatori fossero gi\u00e0 pronti per l'Operazione Barbarossa il 22 giugno 1941. Kesselring stabil\u00ec il suo nuovo quartier generale a Bielany, un sobborgo di Varsavia.\nLa \"Luftflotte 2\" oper\u00f2 in supporto del Gruppo d'armate Centro del generale Fedor von Bock, mantenendo la stretta relazione tra i due comandi. La missione di Kesselring era di ottenere la supremazia aerea, se possibile il dominio dei cieli e, nei limiti del possibile, proteggere le operazioni a terra. Per questo compito ebbe a disposizione circa velivoli, circa un terzo della forza totale della \"Luftwaffe\" L'attacco tedesco permise di distruggere gran parte delle forze aeree sovietiche al suolo, che, con una tattica sbagliata, invi\u00f2 senza scorta bombardieri contro la Germania a intervalli regolari, in formazioni tattiche errate, cagionandone spesso gli abbattimenti. Kesselring ricord\u00f2 che nella prima settimana di combattimenti la \"Luftflotte 2\" aveva abbattuto circa velivoli sovietici sia in aria, sia in terra. Spesso G\u00f6ring ritenne queste cifre difficili da credere e ordin\u00f2 di svolgere verifiche. In seguito all'avanzata delle truppe queste cifre, oltre a essere confermate direttamente dai ritrovamenti al suolo, risultarono addirittura contenute. In quei giorni, Kesselring spesso vol\u00f2 da solo sul fronte a bordo del suo Focke-Wulf Fw 189.\nOttenuta la supremazia aerea, la \"Luftflotte 2\" fu impiegata nella protezione delle operazioni a terra, in particolare nella protezione delle linee avanzate, senza la quale la rapida avanzata forse non sarebbe stata possibile. Ogni volta che il nemico minacci\u00f2 contrattacchi, Kesselring gli scaten\u00f2 contro tutte le sue forze. Persuaso che l'esercito affiancato dalla \"Luftflotte 2\" avrebbe dovuto concentrare le forze sui punti critici, prese tempo con le unit\u00e0 che erano troppo inclini a richiedere il supporto aereo. Kesselring si sforz\u00f2 di creare una cooperazione tra l'esercito e l'aviazione con nuove tattiche e l'impegno del colonnello Martin Fiebig. Il 26 luglio, Kesselring comunic\u00f2 la distruzione di 165 carri armati, 2.136 veicoli e 194 pezzi di artiglieria.\nAlla fine del 1941, la \"Luftflotte 2\" partecip\u00f2 alla Operazione Tifone sulla citt\u00e0 di Mosca. I \"raid\" su Mosca si rivelarono pericolosi, avendo la citt\u00e0 a disposizione efficienti campi di aviazione e una tenace artiglieria contraerea, simile a quella incontrata nei cieli della Gran Bretagna. Il cattivo tempo che ostacol\u00f2 le operazioni a terra, dall'ottobre ostacol\u00f2 anche quelle in aria sempre pi\u00f9 spesso. Ciononostante, la \"Luftflotte 2\" continu\u00f2 a volare anche se i cieli rendevano difficoltose le missioni assegnate.\nOperazioni sul Mediterraneo.\nNel novembre 1941, Kesselring fu nominato Comandante in capo dello scacchiere Sud e fu trasferito in Italia con il suo \"staff\" della \"Luftflotte 2\". Solo nel gennaio 1943 costitu\u00ec il suo quartier generale all'interno di un teatro e cre\u00f2 uno \"staff\" separato per controllare la \"Luftflotte 2\". Come teatro di comando, ebbe la responsabilit\u00e0 diretta sulla \"Wehrmacht\" e comandando le forze terrestri, navali e aeree, ma questo ebbe poca importanza in quanto la maggior parte delle unit\u00e0 tedesche erano sotto il comando operativo italiano. Nell'ottobre 1942, Kesselring ebbe il comando diretto di tutte le forze tedesche presenti in quel teatro di guerra, fatta eccezione per quelle sotto il comando dell'Afrikakorps del \"Generaloberst\" Erwin Rommel in Nord Africa, e del \"General der Infanterie\" Enno von Rintelen, l'ufficiale di collegamento con il Comando Supremo. Sotto il comando di Kesselring erano altres\u00ec incluse le truppe di stanza in Grecia e nei Balcani fino al 1\u00ba gennaio 1943, quando il \"Generaloberst\" L\u00f6hr ebbe la responsabilit\u00e0 della \"Wehrmacht\" nell'area sud orientale.\nEbbe successo nel creare una locale superiorit\u00e0 aerea neutralizzando momentaneamente la base inglese di Malta tra marzo e aprile del 1942. Con vari espedienti, Kesselring riusc\u00ec a garantire un notevole incremento del flusso di rifornimenti vitali per l\"Afrikakorps\" nella Libia italiana. Con le sue unit\u00e0 militari nuovamente rinforzate, Rommel prepar\u00f2 un nuovo attacco contro le posizioni britanniche presso Ain el-Gazala, mentre Kesselring prepar\u00f2 un piano d'attacco su Malta, utilizzando la 185\u00aa Divisione paracadutisti \"Folgore\" e la Brigata paracadutisti Ramcke (Operazione Herkules) ma dovette rinunciarvi in seguito alla richiesta di Hitler che voleva rivolgere tutti gli sforzi della \"Luftwaffe\" sul fronte orientale.\nCampagna del Nord Africa.\nIn previsione della battaglia di Ain el-Gazala, Rommel divise in due il suo comando, assumendo il comando personale delle unit\u00e0 mobili mentre quello della fanteria italiana delle X e XI Armata fu assunto dal generale Ludwig Cr\u00fcwell. Questo comando termin\u00f2 il 29 maggio 1942, quando Cr\u00fcwell fu preso prigioniero. Non avendo subito a disposizione un valido comandante con sufficiente anzianit\u00e0, Kesselring assunse personalmente il comando del \"Gruppo Cr\u00fcwell\". Volando a bordo del suo \"Fieseler Fi 156\" verso un incontro, Kesselring fu colpito dalle forze nemiche a cavallo delle linee di comunicazione di Rommel.\nKesselring attribu\u00ec il fallimento dell'iniziale assalto di fanteria contro Bir Hackeim a un imperfetto coordinamento tra le truppe a terra e l'aviazione, ma fu maggiormente impressionato dai risultati ottenuti nell'attacco a Tobruk, per il quale Kesselring aveva richiesto un numero addizionale di velivoli dalla Grecia e da Creta.\nIn previsione di una vittoria a Tobruk, Rommel persuase Hitler ad autorizzare un attacco in Egitto al posto di Malta, nonostante le obiezioni di Kesselring. Le brigate paracadutisti preparate per l'operazione su Malta furono inviate a Rommel. Nella prima fase dell'offensiva le cose andarono per il meglio ma, come Kesselring aveva giustamente segnalato, le difficolt\u00e0 logistiche aumentarono e il risultato fu la disastrosa prima battaglia di El Alamein, la battaglia di Alam Halfa e la seconda battaglia di El Alamein.\nKesselring considerava Rommel un grande generale che conduceva egregiamente le truppe nella guerra di movimento, ma lo riteneva troppo bizzarro e incostante per gli alti livelli di comando. Secondo Kesselring, il crollo nervoso di Rommel e il successivo ricovero in ospedale per depressione alla fine della campagna del Nordafrica confermarono le sue opinioni.\nCampagna di Tunisia.\nL'invasione Alleata del Nord Africa Francese cre\u00f2 una grave crisi in seno al comando di Kesselring. Egli ordin\u00f2 a Walther Nehring, un precedente comandante dell\"Afrikakorps\", che era ritornato in azione dopo il ricovero in ospedale per le ferite ricevute nella battaglia di Alam Halfa, di recarsi in Tunisia per prendere il comando della nuova armata (XC Korps).\nKesselring ordin\u00f2 a Nehring di stabilire una testa di ponte in Tunisia e quindi di premere a occidente in modo da garantire maggiore libert\u00e0 di manovra. A dicembre, il comandante Alleato, generale Dwight D. Eisenhower fu obbligato ad ammettere che Kesselring aveva vinto la corsa; la fase finale dell'Operazione Torch fall\u00ec e le truppe dell'Asse riuscirono a conservare ancora a lungo il controllo della Tunisia, dopo prolungati combattimenti.\nCon questa iniziativa che salvava le armate tedesca e italiana dall'isolamento, Kesselring sper\u00f2 di poter poi in futuro lanciare un'offensiva che avrebbe dovuto ricacciare gli Alleati fuori dal Nord Africa. Nella battaglia del passo di Kasserine le sue forze sconfissero le truppe Alleate, ma alla fine la resistenza alleata e gli errori del comando tedesco esaurirono l'offensiva. Kesselring quindi concentr\u00f2 il sostegno alle sue forze muovendo le navi mercantili cariche di rifornimenti dalla Sicilia, ma i suoi sforzi furono funestati dall'aviazione alleata e dai sottomarini. Una nuova offensiva Alleata in aprile sblocc\u00f2 la situazione portando al collasso le truppe italo-tedesche in Tunisia. Circa , tra tedeschi e italiani, furono presi prigionieri. Solo la Battaglia di Stalingrado oscur\u00f2 questa sconfitta. In definitiva, Kesselring riusc\u00ec a bloccare le truppe Alleate in Tunisia per sei mesi, obbligandoli a posticipare l'invasione della Normandia dall'estate 1943 all'estate 1944.\nCampagna d'Italia.\nSicilia.\nKesselring, aspettandosi un prossimo sbarco in Sicilia, sapeva che il tentativo d'invasione sarebbe stato protetto dalle basi alleate in Tunisia e a Malta. Pertanto Kesselring rinforz\u00f2 l'area con 6 battaglioni costieri, sei divisioni mobili italiane e due divisioni mobili tedesche, la 15. Panzer-Division e la 1. Fallschirm-Panzer-Division Hermann G\u00f6ring, entrambe ricostruite dopo essere state distrutte in Tunisia.\nKesselring era ben consapevole che, mentre le sue forze erano abbastanza consistenti da bloccare un attacco alleato, non erano invece sufficienti a fermare un'invasione su larga scala. Egli conseguentemente punt\u00f2 la sua speranza di respingere l'invasione alleata con un contrattacco immediato. Nonostante le sue truppe avessero dato agli americani \"filo da torcere\" e la \"Luftwaffe\" avesse affondato la nave Robert Rowan carica di munizioni, il contrattacco per distruggere le teste di ponte americane fall\u00ec.\nKesselring stesso vol\u00f2 in Sicilia il 12 luglio per verificare la situazione, e l\u00ec, visto che ormai era compromessa e che ulteriori azioni sarebbero state inutili, decise di evacuare l'isola. Ciononostante, Kesselring manovr\u00f2 in modo da ritardare per un altro mese le operazioni alleate in Sicilia.\nIn definitiva, l'evacuazione della Sicilia fu forse una delle pi\u00f9 brillanti operazioni belliche svoltasi nella campagna d'Italia. Nonostante la supremazia alleata tanto in terra che in mare e nell'aria, Kesselring fu capace di evacuare non solo soldati, ma anche veicoli, 94 cannoni, 47 carri armati, tonnellate di munizioni, 970 tonnellate di benzina e tonnellate di scorte. Riusc\u00ec a fare ci\u00f2 perch\u00e9 svilupp\u00f2 un perfetto coordinamento tra i tre servizi sotto il suo comando, mentre il suo avversario, Eisenhower, non vi riusc\u00ec.\nPenisola italiana.\nCon la caduta della Sicilia, l'OKW cominci\u00f2 a temere che l'Italia si sarebbe tirata fuori dalla guerra, ma Kesselring continu\u00f2 a confidare nella lealt\u00e0 degli italiani. La \"Wehrmacht\" riteneva che Kesselring e von Rintelen (che parlava correntemente italiano) fossero troppo filo-italiani e cominci\u00f2 a destituirli, inviando Student a Roma, dove alla sua I Fallschirmjaeger Division era stato ordinato dalla \"Wehrmacht\" di occupare la capitale in caso di resa italiana, e Rommel nel Nord Italia. Benito Mussolini fu destituito il 25 luglio 1943 e l'Italia usc\u00ec dal conflitto l'8 settembre 1943. Mussolini fu liberato dai tedeschi nell'\"Operazione Quercia\", un raid studiato da Kurt Student e portato a termine il 12 settembre 1943 dal Maggiore dei \"Fallschirmj\u00e4ger\" Harald-Otto Mors e dall\"Obersturmbannf\u00fchrer\" delle SS Otto Skorzeny. I dettagli dell'operazione furono, di proposito, tenuti all'oscuro di Kesselring. \"Kesselring \u00e8 troppo onesto per quei traditori nati laggi\u00f9\" fu il giudizio di Hitler. L'Italia a questo punto divenne effettivamente una nazione occupata.\nA Kesselring fu ordinato di abbandonare il Sud Italia e di unire le sue forze con il Gruppo d'armate B di Rommel nel Nord Italia, dove lo stesso Rommel avrebbe assunto il pieno comando. Kesselring fu contrariato. Questo avrebbe comportato l'esporre il Sud della Germania ai bombardieri operanti dall'Italia e il rischio che gli Alleati irrompessero nella valle del Po, mentre era certo che Roma avrebbe potuto essere tenuta fino all'estate 1944, basando il suo giudizio sul fatto che gli americani non avrebbero condotto operazioni al di fuori del raggio di azione dei propri bombardieri e che avrebbero al limite raggiunto l'area intorno a Salerno. Kesselring rassegn\u00f2 le sue dimissioni il 14 agosto 1943 ma Hitler rifiut\u00f2 di accettarle.\nBench\u00e9 fosse momentaneamente \"dimissionario\", Kesselring intendeva combattere. Nel corso dello sbarco a Salerno, insieme con la 10\u00aa Armata del \"Generaloberst\" Heinrich von Vietinghoff, ancora una volta le sue forze diedero agli Alleati \"filo da torcere\". Le sue truppe fallirono nel tentativo di ricacciare in mare il nemico solo perch\u00e9 queste poterono contare sul decisivo supporto dall'artiglieria navale, ma ottennero il tempo di capire quale fosse il loro reale obiettivo. Kesselring, in contrasto agli ordini ricevuti, prepar\u00f2 una serie di successive linee di difesa come la Linea del Volturno, la Linea Barbara e la Linea Bernhardt.\nSolo nel novembre 1943, dopo molti combattimenti, gli Alleati riuscirono a raggiungere la principale Linea Gustav. Secondo le sue memorie, Kesselring ritiene che molto di pi\u00f9 si sarebbe potuto fare se avesse avuto accesso alle truppe rimaste \"inutilizzate\" sotto il comando di Rommel.\nIl 25 ottobre 1943 fu seriamente ferito in un incidente stradale e il suo posto in Italia fu preso momentaneamente dal generale Heinrich von Vietinghoff.\nNel novembre 1943, Kesselring ebbe un incontro con Hitler, dandogli un giudizio positivo sulla situazione in Italia e rassicurandolo sul fatto che avrebbe potuto tenere gli Alleati a sud di Roma sulla Linea Gustav. Kesselring fece una promessa aggiuntiva, ovvero che avrebbe impedito agli Alleati di raggiungere gli Appennini per almeno sei mesi. Come risultato, il 6 novembre 1943, Hitler ordin\u00f2 a Rommel di portarsi in Francia sul Fronte occidentale per prendere il comando del Gruppo d'armate B con l'incarico di approntare il Vallo Atlantico e prepararsi in vista dell'attacco alleato che si aspettava per la primavera 1944. Il 21 novembre 1943, Kesselring riassunse il comando di tutte le forze tedesche in Italia. I tedeschi tennero quindi saldamente buona parte della penisola con una forza esigua di sole 9-10 divisioni, impossibilitati ad attaccare gli Alleati solo dalla loro carenza di uomini.\nUn contributo al rallentamento delle operazioni alleate in Italia fu dato dall'audace \"raid\" aereo del 2 dicembre 1943 il bombardamento di Bari attuato da 105 bombardieri JU88 ai danni della flotta anglo-americana all'ancora nel porto barese, nel corso del quale salt\u00f2 in aria una nave carica di iprite . Kesselring respinse la proposta di bombardare Napoli, che aveva gi\u00e0 subito pi\u00f9 di 100 bombardamenti alleati, avanzata dal generale Hans-Valentin Hube per punire la citt\u00e0 dell'insurrezione del settembre 1943.\n\"Io ho sempre biasimato Kesselring\", spieg\u00f2 pi\u00f9 tardi Hitler, \"per vedere le cose sempre in maniera troppo ottimistica... gli eventi hanno dimostrato che Rommel sbagliava, e io sono stato giustificato della mia decisione di lasciare il Feldmaresciallo Kesselring l\u00e0, chiunque lo avrebbe visto un incredibile idealista, ma anche un militare ottimista, ed \u00e8 mia opinione che un \"leader\" militare senza ottimismo non possa esistere\".\nCassino e Anzio.\nGli Alleati irruppero attraverso la linea Gustav e nella battaglia di Cassino incontrarono un momentaneo successo, con la X Armata britannica irruppero attraverso la linea tenuta dalla 94\u00aa Infantry Division e misero in pericolo l'intera 10\u00aa Armata tedesca. Allo stesso tempo, Kesselring ricevette l'allarme per un imminente attacco anfibio. Kesselring recuper\u00f2 rapidamente la 29\u00aa e la 90\u00aa \"Panzergrenadier Division\" da destinare al fronte di Cassino. Queste riuscirono a stabilizzare le posizioni tedesche ma lasciarono Roma poco presidiata. Kesselring comprese di essere stato messo in seria difficolt\u00e0 quando gli Alleati effettuarono lo sbarco ad Anzio.\nSebbene preso di sorpresa, Kesselring mosse rapidamente le proprie truppe per riguadagnare il controllo della situazione, chiamando la 14\u00aa Armata del \"Generaloberst\" Eberhard von Mackensen dal Nord Italia, la 29\u00aa e la 90\u00aa \"Panzergrenadier Division\" dal fronte di Cassino, e la 26\u00aa \"Panzer\" Division dalla 10\u00aa Armata. La \"Wehrmacht\" si procur\u00f2 alcune altre divisioni da altri teatri bellici. A partire da febbraio, Kesselring riprese l'iniziativa ad Anzio ma le sue forze non riuscirono a distruggere le teste di ponte alleate; per questo Kesselring biasim\u00f2 molto von Mackensen per errori evitabili.\nL'11 maggio 1944 il generale Sir Harold Alexander lanci\u00f2 l'Operazione Diadem, che infranse la linea Gustav e obblig\u00f2 la 10\u00aa Armata tedesca a ritirarsi. Nell'azione, tra la 10\u00aa e la 14\u00aa Armata fu aperta una breccia, che mise entrambe a rischio di accerchiamento. A causa di questa sconfitta, Kesselring rilev\u00f2 von Mackensen dal suo comando, rimpiazzandolo con il \"General der Panzertruppe\" Joachim Lemelsen. Fortunatamente per Kesselring, il generale Mark Wayne Clark, ossessionato dalla conquista di Roma, non seppe sfruttare il vantaggio della situazione e la 10\u00aa Armata riusc\u00ec a raggiungere la successiva linea difensiva, la linea Albert, dove riusc\u00ec a ricollegarsi con la 14\u00aa Armata, assieme alla quale raggiunse combattendo la formidabile linea Gotica a nord di Firenze. L\u00e0, Kesselring riusc\u00ec a fermare l'avanzata alleata.\nUn incidente accaduto lungo la linea Gotica coinvolse lo stesso Kesselring. Il 25 ottobre 1944, la sua vettura fu colpita su un lato da un pezzo di artiglieria. Kesselring fu ferito seriamente alla testa e al viso e ci\u00f2 gli imped\u00ec di ritornare al comando fino al gennaio 1945.\nLe Fosse Ardeatine e il bando Kesselring.\nA Roma, il 23 marzo 1944, 33 militari del \"Polizeiregiment \"Bozen\"\", originari dell'Alto Adige e due civili italiani restarono uccisi nell'attentato di via Rasella. Informato dell'accaduto, Hitler, inizialmente pretese una rappresaglia devastante e senza precedenti che comportava la fucilazione di 50 ostaggi e la deportazione di uomini per ogni soldato tedesco caduto, oltre alla distruzione dell'intero quartiere. Infine accett\u00f2 la proposta dello stato maggiore di Kesselring, giunta attraverso il \"Generaloberst\" Eberhard von Mackensen, comandante della XIV Armata tedesca responsabile del settore di fronte che includeva la capitale italiana, di ridurre il numero dei fucilati alla proporzione di dieci italiani per ogni tedesco caduto. Ci\u00f2 gli fu riconosciuto in seguito anche dalla pubblica accusa guidata dal colonnello Halse nel corso del processo di Venezia.\nL'incarico di eseguire l'ordine fu assunto dall\"Obersturmbannf\u00fchrer\" delle SS Herbert Kappler il quale, accertato che non vi era un numero sufficiente di prigionieri gi\u00e0 a disposizione dei tedeschi, fece in modo di stilare una lista di condannati a morte nella quale figuravano cittadini civili, inclusi ebrei e passanti catturati a caso per le strade di Roma. Ne risult\u00f2 l'eccidio delle Fosse Ardeatine.\nLa caduta di Roma il 4 giugno del 1944 pose Kesselring in una delicata situazione, mentre le sue forze si ritiravano verso Nord, dove era in preparazione il vasto complesso di fortificazioni della Linea Gotica. Che i tedeschi fossero vulnerabili agli attacchi della Resistenza italiana non sfugg\u00ec al comandante alleato in Italia generale Alexander, il quale, alla radio, emise un appello agli italiani invitandoli a uccidere i tedeschi \"ovunque li incontrassero\". Kesselring rispose emettendo un ordine che includeva il \"massiccio impiego di artiglieria, lanciagranate (Granatwerfer 42), lanciamine (Minenwerfer), autoblindo, lanciafiamme e altre armi\" contro i partigiani. Emise inoltre un ordine nel quale prometteva impunit\u00e0 ai soldati che avessero \"ecceduto la nostra normale misura\". Sia o no ci\u00f2 avvenuto per diretta conseguenza della linea dura decisa da Kesselring - egli ne fu ritenuto pienamente responsabile quando fu processato come criminale di guerra - le truppe tedesche ai suoi ordini si macchiarono di numerosi crimini e si resero responsabili di massacri ai danni della popolazione civile, tra i quali spiccano quelli commessi dalla divisione corazzata \"Hermann G\u00f6ring\" a Stia nell'aprile del 1944, a Civitella in Val di Chiana in giugno e a Bucine nel luglio successivo, dalla 26\u00aa Divisione corazzata al Padule di Fucecchio il 23 agosto 1944, e dalla 16\u00aa Divisione SS \"Reichsf\u00fchrer\" a Sant'Anna di Stazzema nell'agosto del 1944 e a Marzabotto tra settembre e ottobre 1944.\nNell'agosto del 1944 Kesselring fu informato da Rudolf Rahn, l'ambasciatore tedesco presso la RSI, che lo stesso Mussolini aveva esteso proteste per le indiscriminate uccisioni di civili italiani da parte tedesca. Il 21 agosto, per conseguenza, Kesselring emise un altro editto alle sue truppe nel quale deplorava gli \"incidenti\" che avevano \"danneggiato la reputazione e la disciplina della \"Wehrmacht\" e che nulla avevano a che fare con operazioni di rappresaglia\", avviando al contempo indagini su alcuni specifici episodi citati da Mussolini. Tra il 21 luglio e il 25 settembre 1944 i tedeschi lamentarono 624 caduti, 993 feriti e 872 dispersi a causa di attacchi della Resistenza che, a propria volta, ebbe nello stesso periodo caduti.\nKesselring impieg\u00f2 gli ebrei di Roma come schiavi nella costruzione di fortificazioni militari, come gi\u00e0 aveva fatto a Tunisi in precedenza, sfruttando allo stesso modo appartenenti alla locale comunit\u00e0 ebraica. Lo sfruttamento di manodopera in condizioni di schiavit\u00f9 fu uno dei capi di imputazione contestati ai capi nazisti al processo di Norimberga. Avendo bisogno di una vasta forza lavoro per far fronte all'enorme sfida logistica che gli era posta innanzi dalla necessit\u00e0 di contenere la pressione alleata in Italia, si oppose con il pretesto di non avere a disposizione mezzi di trasporto sufficienti a un primo ordine di deportazione nel \"Reich\" degli ebrei romani, che gli fornivano manodopera forzata e gratuita. Hitler decise allora di aggirare il comando di Kesselring e affid\u00f2 l'ordine di deportazione direttamente alle SS e cos\u00ec circa ebrei romani furono deportati e sterminati in Germania. Si ritiene che durante l'occupazione in Italia i tedeschi abbiano ucciso circa quarantaseimila civili, inclusi settemila ebrei.\nMisure per la protezione della popolazione e della cultura italiana.\nKesselring cerc\u00f2 di evitare la distruzione di molte e importanti citt\u00e0 artistiche italiane tra cui Roma, Firenze, Siena e Orvieto. In molti casi, ponti storici come Ponte Vecchio vennero preservati anzich\u00e9 fatti saltare, mentre altri vennero fatti saltare per ritardare l'avanzata degli Alleati nell'attraversamento del fiume Arno. Sul medesimo tracciato, Kesselring support\u00f2 la dichiarazione italiana di Roma, Firenze e Chieti come citt\u00e0 aperte. Nel caso di Roma, ad ogni modo, la citt\u00e0 non venne mai smilitarizzata e rimase centro del governo e dell'industria locale e pertanto essa fu bombardata circa cinquanta volte dagli Alleati, anche se mai pesantemente come altre citt\u00e0 come Napoli, Milano, Genova, Torino etc, la cui aviazione colp\u00ec anche Firenze.\nKesselring tent\u00f2 anche di preservare il monastero di Monte Cassino evitando la sua occupazione militare sebbene esso rappresentasse un punto di osservazione importante per il campo di battaglia. Anche questa misura ad ogni modo si dimostr\u00f2 inefficace dal momento che gli alleati credevano che il monastero sarebbe stato sfruttato dai tedeschi per dirigere la loro artiglieria contro le loro linee. Un'investigazione degli alleati nel 1945 stabil\u00ec che il patrimonio artistico dell'Italia aveva ad ogni modo subito pochi danni durante la guerra e che lo stesso Kesselring aveva preteso di essere regolarmente informato sullo \"status\" delle opere d'arte e dei tesori nelle mani dei tedeschi nella penisola.\nEuropa centrale.\nUna volta rimessosi dall'incidente automobilistico, Kesselring prese il posto del \"Generalfeldmarschall\" Gerd von Rundstedt come comandante in capo del settore Ovest il 10 marzo 1945. Appena arrivato, si present\u00f2 al suo nuovo \"staff\" con il consueto ottimismo dicendo, \"Bene, signori, io sono la nuova V-3\".\nEssendo disperata la situazione sul fronte occidentale, questo era un segno del proverbiale ottimismo di Kesselring - testimoniato da tutti i suoi collaboratori durante la guerra fino alla fine della guerra - ma anche una testimonianza dell'influenza ipnotica di Hitler sul suo feldmaresciallo: nonostante che le truppe tedesche fossero ormai sbaragliate ovunque, Kesselring ancora descrisse un Hitler che faceva \"lucide\" analisi della situazione, spiegando che l'esercito tedesco era prossimo a infliggere una storica sconfitta ai Sovietici, dopo di che le vittoriose armate orientali, portate all'Ovest, avrebbero potuto sconfiggere gli Alleati e respingerli dal continente. Conseguentemente, Kesselring era determinato a \"immobilizzare\" gli Alleati sul Fronte occidentale fino a una soluzione risolutiva nell'Est.\nIl Fronte occidentale in quel momento seguiva il corso del fiume Reno con due importanti eccezioni: la testa di ponte americana sul Reno presso Remagen e un grosso caposaldo a forma di triangolo tedesco a ovest del Reno, nella Saar-Palatinato. Fu presa in considerazione l'evacuazione del triangolo, ma la \"Wehrmacht\" ordin\u00f2 di mantenerlo. Quando Kesselring si rec\u00f2 la prima volta in Germania il 13 marzo 1945 il comandante del Gruppo Armate, \"SS-Oberst-Gruppenf\u00fchrer\" Paul Hausser e altri due comandanti affermarono che la difesa del triangolo non avrebbe potuto esserci, se non a costo di gravi perdite o della completa distruzione del loro comando. Ciononostante, Kesselring insistette che le posizioni andassero mantenute.\nIl triangolo fu presto sottoposto ad attacco da due lati, dalla 3\u00aa Armata del generale George Smith Patton e dalla 7\u00aa Armata del generale Alexander Patch. Le posizioni tedesche crollarono in fretta e Hitler riluttante dispose il ritiro.\nSecondo Albert Speer, una notte del 18 marzo 1945 Kesselring fu presente a un incontro nel bunker di Hitler (\"F\u00fchrerbunker\") sotto il Palazzo del Reichstag (\"Reichskanzlei\") e inform\u00f2 Hitler che i civili tedeschi nella Saarland erano un impedimento per le sue truppe in movimento, che frequentemente e disperatamente tentavano di impedire ai soldati il passaggio nei loro villaggi, avendo paura delle distruzioni causate dalle truppe Alleate che li inseguivano. Hitler ordin\u00f2 che tutti i civili fossero immediatamente evacuati dalla regione e, quando Kesselring obiett\u00f2 che non aveva treni o altri mezzi di trasporto disponibili per evacuarli, il F\u00fchrer ordin\u00f2 di forzarli ad andarsene a piedi, al che Kesselring non aggiunse altro.\nLa 1\u00aa e la 7\u00aa Armata ebbero gravi perdite: circa tedeschi messi fuori combattimento contro degli Alleati. Ciononostante, evitarono l'accerchiamento e svolsero un'abile manovra di disimpegno, evacuando le ultime truppe sulla riva orientale del Reno il 25 marzo 1945.\nCos\u00ec la Germania fu tagliata in due, il suo comando fu allargato includendo il Gruppo d'armate Centro, Gruppo d'armate Sud e Gruppo d'armate Sud Ucraina sul fronte russo, e Gruppo d'armate C in Italia, oltre al suo Gruppo d'armate G e il Gruppo d'armate Alto Reno.\nIl 30 aprile Hitler si suicid\u00f2 a Berlino e il 1\u00ba maggio 1945 Karl D\u00f6nitz fu designato Presidente della Germania (Reichspr\u00e4sident). Uno dei primi atti del presidente D\u00f6nitz fu la nomina di Kesselring a Comandante in capo della Germania meridionale, con pieni poteri.\nLa resa.\nKesselring fu sempre fermamente contrario ad arrendersi, ma fu sconfitto dalle insistenze di Wolff solo il mattino del 2 maggio, dopo due ore di telefonata al Feldmaresciallo presso il suo quartier generale a Pullach. Kesselring accett\u00f2 di arrendersi insieme con il suo quartier generale. Pertanto ordin\u00f2 allo \"SS-Oberst-Gruppenf\u00fchrer\" Paul Hausser di sovrintendere alle SS per assicurarsi che la resa fosse effettuata in accordo con le sue istruzioni. Quindi si arrese a un maggiore americano presso Saalfelden, vicino a Salisburgo, in Austria il 6 maggio 1945. L\u00ec fu prelevato dal generale Maxwell D. Taylor, comandante della 101st Airborne Division, che lo tratt\u00f2 cortesemente, consentendogli anche di mantenere le sue armi e il bastone di maresciallo, e di visitare sul fronte russo il quartier generale del Gruppo Armate Centro e Sud a Zeltweg e a Graz senza scorta. Taylor si preoccup\u00f2 inoltre che Kesselring e il suo \"staff\" potessero alloggiare in un albergo a Berchtesgaden. In seguito Kesselring si incontr\u00f2 con il generale Jacob L. Devers, comandante della 6\u00aa Armata e rilasci\u00f2 un'intervista a un giornalista.\nIl processo.\nIl 10 febbraio 1947 a Mestre cominci\u00f2 il processo contro Kesselring, gestito da un tribunale militare britannico, che dur\u00f2 57 giorni. I capi di imputazione furono sostanzialmente due: 1) il \"coinvolgimento nell'uccisione, per rappresaglia, di circa 335 cittadini italiani\"; 2) l'emissione del \"Bando Kesselring\" in cui si disponeva la possibilit\u00e0 di applicare la rappresaglia anche su cittadini innocenti.\nLa prima imputazione.\nPer quanto riguardava la prima imputazione l'accusa sostenne che l'ordine dato al generale Mackensen di fucilare dieci italiani per ogni tedesco morto nel corso dell'attentato era stato impartito da Kesselring, in seguito nel corso della notte era arrivato da Berlino un secondo ordine che imponeva di affidare l'esecuzione agli uomini del \"Sicherheitsdienst\" (SD). Pertanto per l'accusa Kesselring era responsabile per aver stabilito le rappresaglie in un rapporto di dieci a uno giudicato \"eccessivo\". La difesa invece obiettava che nel trasmettere gli ordini a Mackensen, Kesselring si era prima accertato che nelle carceri vi fosse un numero sufficiente di persone gi\u00e0 condannate a morte per altri reati o comunque detenuti per reati passibili di pena di morte specificandolo negli ordini impartiti: \"uccidere ostaggi condannati a morte\" in modo da escludere degli innocenti. In secondo luogo, sempre secondo la difesa, l'ordine emanato da Berlino di affidare la questione alla \"Sicherheitsdienst\" sollevava da ogni responsabilit\u00e0 Kesselring che poi non prese parte all'eccidio.\nLa seconda imputazione.\nPer la seconda imputazione si dava per assodato che il feldmaresciallo Wilhelm Keitel avesse assegnato a Kesselring il comando di tutte le operazioni contro i partigiani in Italia pertanto tutti i reparti della \"Wehrmacht\" e delle SS. Kesselring il 17 giugno 1944 aveva emanato il primo bando contro i partigiani: \"La lotta contro i partigiani deve essere condotta con tutti i mezzi a nostra disposizione e con la massima severit\u00e0. Io protegger\u00f2 qualunque Comandante che, nella scelta e nella severit\u00e0 dei mezzi adottati nella lotta contro i partigiani, ecceda rispetto a quella che \u00e8 la nostra abituale moderazione. Vale al riguardo il vecchio principio per cui un errore nella scelta dei mezzi per raggiungere un obiettivo \u00e8 sempre meglio dell'inazione o della negligenza... i partigiani devono essere attaccati e distrutti\". Il 28 giugno 1944, tramite telegrafo, Kesselring accus\u00f2 le potenze Alleate di aver incitato la popolazione italiana \"ad assalire le postazioni militari tedesche, ad attaccare le sentinelle pugnalandole alle spalle e ad uccidere quanti pi\u00f9 tedeschi potevano\". Il 1\u00ba luglio fu infatti emesso un secondo bando in cui minacciava che \"laddove c'erano numeri considerevoli di gruppi partigiani, una parte della popolazione maschile di quell'area doveva essere arrestata. Nel caso in cui fossero stati commessi di atti di violenza, questi uomini sarebbero stati uccisi\", concludendo che \"Tutte le contromisure devono essere dure ma giuste. Lo richiede la dignit\u00e0 del soldato tedesco\".\nL'accusa present\u00f2 sul banco delle prove pi\u00f9 di venti rappresaglie tedesche particolarmente efferate di cui erano rimaste vittime anche donne e bambini svoltesi nell'estate 1944. Al riguardo fu citata una lettera di Kesselring del 21 agosto 1944 in cui sottolineava che \"si erano verificati nelle ultime settimane casi che arrecavano il pi\u00f9 grave danno alla dignit\u00e0 e alla disciplina delle forze armate tedesche, e che non avevano nulla a che fare con le misure punitive\". Al riguardo fu citato un altro ordine alle truppe in cui sottolineava come anche Mussolini avesse fermamente protestato per le rappresaglie indiscriminate: \"Il Duce mi ha riferito di casi recenti che risultano rivoltanti per il modo in cui sono stati condotti e che stanno inducendo anche gli elementi pacifici della popolazione a passare dalla parte del nemico o dei partigiani\".\nSulla base degli ordini diramati da Kesselring, in particolare quello emanato il 17 giugno, l'accusa li ritenne un incitamento a commettere eccessi, soprattutto basandosi sull'espressione \"protegger\u00f2 qualunque Comandante\" e che solo il 24 settembre, proprio a causa di diversi eccessi, ordin\u00f2 di cessare le rappresaglie. Pertanto, sempre secondo l'accusa, gli eccessi compiuti dall'esercito tedesco sono responsabilit\u00e0 di chi ne aveva il comando.\nLa difesa obiett\u00f2 invece che gli ordini emanati da Kesselring non potevano essere giudicati illegali e che le garanzie fatte ai comandanti di reparto servivano a coprirli da eventuali contestazioni di elementi moderati che vedevano le rappresaglie \"politicamente indesiderabili\" ma che in ogni caso \"dovevano essere dure, ma giuste\". Per quanto riguardava invece i casi di uccisioni indiscriminate, la difesa, pur rigettandone alcuni casi, attribu\u00ec la responsabilit\u00e0 agli effettivi esecutori sostenendo che non potevano essere attribuite all'imputato.\nLe requisitorie finali e la condanna.\nL'accusa sottoline\u00f2 che, in particolare dopo l'attentato di via Rasella, era giustificato prendere degli ostaggi e procedere anche alla distruzione delle propriet\u00e0 private, ma non poteva essere giustificato il togliere la vita agli ostaggi. La difesa invece riteneva che in casi estremi anche l'uccisione di ostaggi era legittima e a tal proposito cit\u00f2 un saggio di diritto militare tedesco del 1941 che riportava: \"Gli ostaggi sono tenuti in una specie di custodia a fini di sicurezza. Essi garantiscono con la loro vita della giusta condotta dell'oppositore. Secondo le usanze di guerra, si deve annunciare sia che si prendono degli ostaggi sia la ragione per cui essi sono presi. Soprattutto, la presa di ostaggi deve essere portata a conoscenza di coloro della cui legittima condotta gli ostaggi sono garanzia. Se si verifica l'evento per garantirsi contro il quale gli ostaggi sono stati presi, se per esempio la parte avversaria persiste nella sua condotta contro legge, gli ostaggi possono essere uccisi\". Al riguardo la difesa cit\u00f2 anche un volume americano dal titolo \"Norme relative alla guerra terrestre\" del 1940 in cui si ribadiva la liceit\u00e0 di uccidere degli ostaggi per rappresaglia. Infatti, sempre secondo la difesa, il Diritto Internazionale regola i rapporti tra due parti belligeranti ben riconoscibili mentre la minaccia che doveva affrontare Kesselring \"non era rappresentata da Paesi organizzati con i loro Governi, ma da persone irresponsabili in generale, con cui non era possibile negoziare\", pertanto impossibilitati a scoprire il vero responsabile di azioni partigiane \"la rappresaglia deve essere considerata appropriata\". E in ogni caso, se ci sono dei buchi normativi al riguardo, l'imputato non possa essere giudicato colpevole di crimini di guerra.\nRiguardo alla rappresaglia delle Fosse Ardeatine la Corte la giudic\u00f2 un crimine di guerra, per\u00f2 non risultando chiaro se il crimine riguardasse l'eccessivo numero di vittime nel rapporto di uno a dieci o se, come suggerito dall'accusa: \"Comunque la pensiate sul Diritto Internazionale e sulle rappresaglie, chiaramente cinque di questi 335 italiani sono stati assassinati. \u00c8 stato un crimine di guerra, e da qui non si sfugge. Non c'erano ordini del F\u00fchrer a coprirlo, ed era al di fuori di qualunque rappresaglia\".\nRiguardo alle rappresaglie sui civili compiute a seguito dei bandi emanati da Kesselring la Corte non entr\u00f2 nel merito se queste fossero o meno legittime e l'accusa sottoline\u00f2 come a suo avviso \"il Feldmaresciallo deliberatamente, e consapevolmente, quando ha prodotto quegli importanti ordini, li aveva prodotti in forma tale che sapeva quali sarebbero stati i loro risultati e che, nel redigere questi ordini, egli intendeva produrre questi risultati\".\nIl 6 maggio 1947 la Corte militare britannica lo condann\u00f2 a morte mediante fucilazione giudicandolo colpevole di entrambe le imputazioni.\nLa commutazione della pena e la grazia.\nIl generale britannico Harold Alexander, conosciuta la sentenza, in una lettera dell'8 maggio al Primo ministro Clement Attlee scrisse: \"Sono spiacente per la sentenza inflitta a Kesselring e spero che venga commutata\".\nIl 29 giugno successivo, anche su sollecito di Winston Churchill, che riteneva non \"essere di nessuna utilit\u00e0 uccidere i leader di un nemico sconfitto\" la condanna fu commutata nel carcere a vita. Infatti il generale John Harding aveva deciso di valutare alcune circostanze attenuanti, che non erano state prese in considerazione dal Tribunale di Venezia.\nIl prigioniero fu quindi recluso nel carcere di Werl, nella Renania Settentrionale-Vestfalia, una prigione allora impiegata dalle autorit\u00e0 di occupazione alleate per ospitare numerosi politici e militari condannati per crimini di guerra.\nGi\u00e0 nel 1948 la pena gli fu ridotta a ventuno anni di carcere.\nNel 1952 Kesselring fu scarcerato. La misura fu giustificata, tra l'altro, con un presunto peggioramento delle sue condizioni di salute dovuto a un tumore. Tuttavia, tornato libero, immediatamente divenne il \"leader\" federale - e rimase tale sino alla morte, sopravvenuta otto anni dopo - dell'organizzazione \"Verband deutscher Soldaten\" (Associazione dei soldati tedeschi) di reduci e consulente di Konrad Adenauer, cancelliere della Germania Ovest, per la politica di riarmo tedesca all'interno della NATO.\nIn quegli anni pi\u00f9 volte \"l'Unit\u00e0\" accus\u00f2 Adenauer di voler liberare ex alti ufficiali della \"Werhmacht\" e delle SS per cercare un'alleanza elettorale con gli ex nazisti e dotarsi di forze armate per intraprendere, dopo la repressione dei moti operai del 1953 nella Germania Est (definiti una \u00abprovocazione\u00bb), una politica estera aggressiva.\nGli ultimi anni.\nPoco dopo il suo rientro in Germania, Kesselring dichiar\u00f2 di non avere nulla da rimproverarsi e che anzi gli italiani gli avrebbero dovuto dedicare un monumento per il suo operato sul suolo italiano nella salvaguardia delle citt\u00e0 d'arte come Roma e Firenze.\nIn diretta risposta a questa dichiarazione, l'ex partigiano e deputato socialdemocratico Piero Calamandrei, membro della Costituente, scrisse un componimento in versi liberi noto come \"Lapide ad ignominia\", citandolo personalmente:\nL'epigrafe scolpita sul marmo fu posata a Cuneo, poi a Sant'Anna di Stazzema e in numerosi altri Comuni italiani.\nL'anno successivo al suo rilascio, Kesselring pubblic\u00f2 la sua autobiografia intitolata \"Soldat bis zum letzten Tag\" (Soldato sino all'ultimo giorno) e \"Gedanken zum Zweiten Weltkrieg\" (Riflessioni sulla seconda guerra mondiale).\nMor\u00ec a Bad Nauheim, dove era da qualche tempo ricoverato in un sanatorio, il 16 luglio 1960 a causa di un attacco cardiaco, senza mai rinnegare il suo operato durante la guerra, n\u00e9 la sua incondizionata lealt\u00e0 a Hitler.\nCritiche ai provvedimenti giudiziari in favore di Kesselring.\nUn'esauriente monografia pubblicata da Kerstin von Lingen dell'Universit\u00e0 di Tubinga (\"Kesselrings letzte Schlacht. Kriegsverbrecherprozesse, Vergangenheitspolitik und Wiederbewaffnung: Der Fall Kesselring\", Paderborn 2004, versione riveduta della tesi di dottorato di ricerca di questa contemporaneista tedesca) mette in luce il dibattito sulla questione del giudizio morale sull'operato di Kesselring nell'opinione pubblica tedesca dell'immediato dopoguerra. Dall'analisi traspare in maniera dettagliata come questa fosse in buona parte contraria alle accuse mosse al generale e come nella stampa tedesca sia stata svolta una chiara campagna a favore di Kesselring e dei provvedimenti di grazia nei suoi confronti. Ad esempio, il quotidiano \"Frankfurter Allgemeine Zeitung\" pubblic\u00f2 un articolo intitolato con lo slogan \"Agli innocenti non si pu\u00f2 garantire un'amnistia\".\nL'apice della campagna fu segnato da alcuni numeri del settimanale \"Stern\" (1951), dove si proponeva il titolo \"Non grazia, ma giustizia\". A favore di Kesselring venivano accreditati soprattutto i provvedimenti per la sicurezza del patrimonio artistico italiano e la dichiarazione di Roma citt\u00e0 aperta. Venivano invece rimossi gli eccidi di massa in interi paesi compiuti dall'esercito tedesco in seguito al suo ordine del 17 giugno 1944 (detto \"Bandenbefehl\", provvedimenti contro le bande). Secondo l'autrice, la Germania conservatrice di Adenauer nell'atmosfera di guerra fredda creatasi dopo il conflitto, diede un nuovo significato all'immagine di Kesselring che, considerato un criminale di guerra dai tribunali militari Alleati, dalla popolazione tedesca era invece considerato un valoroso soldato ingiustamente rinchiuso in carcere.\nSempre secondo von Lingen, l'atteggiamento degli Alleati avrebbe inoltre dato l'impressione di aver corretto delle decisioni dettate dalla giustizia dei vincitori. Dello stesso parere il quotidiano \"Frankfurter Rundschau\", il quale conferma appieno il giudizio storico formulato nella pubblicazione della von Lingen. Kesselring mantenne sempre una buona reputazione tra i militari americani e britannici, dai quali era anche soprannominato \"smiling Albert\", \u201cil sorridente Albert\u201d, forse anche a causa di un disturbo nervoso che condizionava la sua muscolatura del viso, costringendolo a sorridere quasi ininterrottamente. Il noto scrittore britannico Frederick Forsyth nel suo racconto intitolato \"Il miracolo\" (2001) ne traccia un'immagine molto positiva:"}
{"id": "51454", "revid": "287204", "url": "https://it.wikipedia.org/wiki?curid=51454", "title": "Magnerico", "text": "Origine e diffusione.\nAntico nome nobiliare ad oggi rarissimo in Italia, tipico dell'onomastica germanica. \u00c8 composto dagli elementi \"magan\" (o \"magin\", \"grandezza\", \"forza\", \"potenza\") e \"ric\" (\"capo\", \"signore\", \"re\", \"governare\"). Non \u00e8 tuttavia escluso che il primo elemento sia invece da ricondurre al latino \"magnus\" (\"grande\").\nOnomastico.\nL'onomastico si festeggia il 25 luglio in onore di san Magnerico, confessore e vescovo di Treviri."}
{"id": "51455", "revid": "125935801", "url": "https://it.wikipedia.org/wiki?curid=51455", "title": "Armistizio di Cassibile", "text": "L'armistizio di Cassibile (detto anche armistizio corto e, nella cultura italiana di massa, l'Armistizio) \u00e8 un episodio della seconda guerra mondiale con il quale, il 3 settembre 1943, l'Italia firm\u00f2 la resa incondizionata agli Alleati. Tale atto sanc\u00ec il disimpegno dell'Italia dall'alleanza con la Germania nazista di Adolf Hitler e l'inizio della campagna d'Italia e della Resistenza nella guerra di liberazione italiana contro il nazifascismo.\nLa stipula ebbe luogo in Sicilia nella frazione siracusana di Cassibile, in contrada Santa Teresa Longarini e rimase segreta per cinque giorni, nel rispetto di una clausola del patto che prevedeva che esso entrasse in vigore dal momento del suo annuncio pubblico. Il pomeriggio dell' alle ore 17:30 (18:30 per l'Italia), Radio Algeri trasmise il proclama in lingua inglese per bocca del generale statunitense Dwight Eisenhower.\nAlle 19:42 italiane il proclama Badoglio dell'8 settembre 1943 giunse dal primo ministro Badoglio trasmesso anch'esso dai microfoni dell'EIAR.\nLa caduta del fascismo.\nNella prima met\u00e0 del 1943, in una situazione generale di grave preoccupazione, indotta dall'opinione, sempre pi\u00f9 condivisa, che la guerra fosse ormai perduta e che stesse apportando insopportabili e gravissimi danni al Paese, Benito Mussolini, capo del governo, oper\u00f2 una serie di avvicendamenti, che investirono alcuni dei pi\u00f9 significativi centri di potere e delle alte cariche dello Stato, rimuovendo, tra l'altro, alcuni personaggi che reputava ostili alla prosecuzione del conflitto accanto alla Germania, o comunque pi\u00f9 fedeli al Re che non al regime fascista. Tra gli altri, furono rimossi Giuseppe Volpi, Presidente della Confindustria e membro del Gran Consiglio del Fascismo, Galeazzo Ciano, Ministro degli Esteri e genero del Duce, relegato a servire quale ambasciatore presso la Santa Sede, e il Ministro della Cultura Popolare Alessandro Pavolini, cui fu affidata la direzione del quotidiano \"Il Messaggero\".\nSecondo alcuni studiosi, fu a seguito di tali sostituzioni, finalizzate a rafforzare il regime in crisi di consenso, se non apertamente ostili al Quirinale (dal quale giungevano da tempo segnali critici occulti nei confronti del governo), che re Vittorio Emanuele III avrebbe rotto gli indugi e cominciato a progettare in via esecutiva un piano che consentisse la destituzione del Duce. Maria Jos\u00e8 di Savoia, moglie del principe ereditario Umberto, gi\u00e0 ai primi di settembre del 1942 - un anno prima dell'armistizio dell'8 settembre 1943 - aveva avviato, tramite Guido Gonella, contatti con il Vaticano, nella persona di monsignor Giovanni Battista Montini, auspicando di potersi avvalere della diplomazia pontificia, e quindi dell'Incaricato d'Affari dell'Ambasciata d'Italia presso la Santa Sede, l'ambasciatore Babuscio Rizzo, subentrato a Galeazzo Ciano, per fare da tramite e aprire un canale di comunicazione con gli Alleati anglo-americani (in particolare con l'Ambasciatore degli Stati Uniti presso la Santa Sede, Myron C. Taylor) al fine di far uscire l'Italia dalla seconda guerra mondiale.\nPer questo fu avvicinato Dino Grandi, uno dei gerarchi pi\u00f9 intelligenti e prestigiosi dell'\u00e9lite di comando, che in giovent\u00f9 si era evidenziato come il solo vero potenziale antagonista di Mussolini all'interno del Partito Nazionale Fascista, e del quale si aveva motivo di sospettare che avesse di molto rivisto le sue idee sul regime. A Grandi, attraverso garbati e fidati mediatori fra i quali il conte d'Acquarone, Ministro della Real Casa, e lo stesso Pietro Badoglio, si prospett\u00f2 l'opportunit\u00e0 di avvicendare il dittatore e si convenne che la stagione del fascismo originale, quello della \"idea pura\" dei Fasci di Combattimento, era finita e il regime si era irrimediabilmente annacquato in un qualunque sistema di gestione del potere, avendo perso ogni speranza di sopravvivere a s\u00e9 stesso.\nGrandi riusc\u00ec a coinvolgere nella fronda sia Giuseppe Bottai, altro importantissimo gerarca che sosteneva l'idea originaria e \"sociale\" del fascismo operando sui campi della cultura, sia Galeazzo Ciano, che oltre che ministro e altissimo gerarca anch'egli, era pure genero del Duce. Con essi diede vita all'Ordine del Giorno che avrebbe presentato alla riunione del Gran Consiglio del Fascismo il 25 luglio 1943 e che conteneva l'invito rivolto al Re a riprendere le redini della situazione politica. Mussolini fu arrestato e sostituito da Badoglio, anzich\u00e9, come era stato sempre detto a Grandi, da Enrico Caviglia.\nLa nomina di Badoglio non significava una tregua, sebbene fosse un tassello della manovra sabauda per giungere alla pace. Attraverso un gran numero di espedienti, si cerc\u00f2 un produttivo contatto con le Potenze Alleate, cercando di ricostruire quei passaggi delle trattative (sempre indicate come spontanee e indipendenti) gi\u00e0 intessute da Maria Jos\u00e9, consorte di Umberto di Savoia, che potevano stavolta meritare l'avallo del Re.\nIl generale Castellano fu inviato a Lisbona per incontrare gli inviati alleati, tuttavia, non pot\u00e9 attuare la missione con la speditezza che la drammaticit\u00e0 della situazione esigeva. Castellano, infatti, fu autorizzato a raggiungere il territorio neutrale soltanto in treno, e impieg\u00f2 tre giorni per raggiungere Madrid e in seguito Lisbona. Castellano non parlava inglese e pot\u00e9 avvalersi come traduttore e assistente del console Franco Montanari (che lo accompagn\u00f2 in seguito fino a Cassibile). Solo il 19 agosto confer\u00ec con i rappresentanti del Comando Alleato. Ripart\u00ec il giorno 23, giungendo finalmente a Roma il 27 agosto. La missione era durata quindici giorni. Nel frattempo, per affiancare l'inviato italiano, furono mandati a Lisbona in aereo il generale Rossi e il generale Zanussi, che si presentarono ai rappresentanti alleati appena ripartito Castellano per Roma. Questa scelta gener\u00f2 anche una certa perplessit\u00e0 tra gli Alleati; in particolare il generale Zanussi, gi\u00e0 addetto militare a Berlino, non era ben visto dagli Alleati, peraltro confusi dall'invio di delegazioni cos\u00ec ravvicinate e senza coordinamento.\nL'Ambasciatore britannico Ronald Campbell e i due generali inviati nella capitale portoghese dal generale Dwight David Eisenhower, lo statunitense Walter Bedell Smith e il britannico Kenneth Strong, ricevettero la disponibilit\u00e0 di Roma alla resa.\nAccettare la resa (rinunciando a conquistare militarmente l'Italia), divenne dunque la scelta pi\u00f9 utile, per la quale spendere molte energie diplomatiche, sia da parte americana sia degli altri alleati.\nIl 30 agosto, Badoglio convoc\u00f2 Castellano, rientrato il 27 da Lisbona con qualche prospettiva. Il generale comunic\u00f2 la richiesta di un incontro in Sicilia, che era gi\u00e0 stata conquistata. La proposta fu avanzata dagli Alleati per il tramite dell'Ambasciatore britannico in Vaticano, D'Arcy Osborne che collaborava a stretto contatto con il collega statunitense Myron Charles Taylor. Si \u00e8 congetturato che la scelta proprio di quel diplomatico non fosse stata casuale, a significare che il Vaticano, gi\u00e0 attraverso monsignor Montini ben immerso in trattative diplomatiche per il futuro post-bellico, e sospettato dal Quirinale di aver osteggiato la pace in trattative precedenti, stavolta avallasse, o almeno non intendesse ostacolare, il perseguimento di un simile obiettivo.\nLa scelta delle condizioni.\nBadoglio, che era convinto di poter negoziare la resa, quantunque si trattasse in realt\u00e0 di una richiesta di cessazione delle ostilit\u00e0, invi\u00f2 Castellano come ambasciatore presso gli Alleati. Castellano fu incaricato di specificare una condizione: l'intervento alleato nella penisola. Badoglio decise addirittura di chiedere agli Alleati di conoscere quali fossero i loro piani, sebbene il conflitto fosse ancora in corso.\nTra le tante altre condizioni che furono richieste agli Alleati, solo quella di inviare 2.000 unit\u00e0 paracadutate su Roma per la difesa della Capitale fu accolta, anche perch\u00e9 in parte gi\u00e0 prevista dai piani alleati (ma sarebbe stata poi snobbata dagli stessi comandi italiani). Il 31 agosto il generale Castellano giunse a Termini Imerese e fu portato a Cassibile (Siracusa).\nCastellano chiese garanzie agli Alleati riguardo alla reazione tedesca contro l'Italia alla notizia della firma dell'armistizio e, in particolare, uno sbarco alleato a nord di Roma precedente all'annuncio; da parte alleata si ribatt\u00e9 che uno sbarco in forze e l'azione di una divisione di paracadutisti sulla capitale (un'altra richiesta su cui Castellano insistette) sarebbero stati in ogni caso contemporanei e non precedenti alla proclamazione dell'armistizio. In serata Castellano rientr\u00f2 a Roma per riferire.\nIl giorno successivo Castellano fu ricevuto da Badoglio; all'incontro parteciparono il Ministro degli Esteri Raffaele Guariglia e i generali Vittorio Ambrosio e Giacomo Carboni. Emersero posizioni non coincidenti: Guariglia e Ambrosio ritenevano che le condizioni alleate non potessero a quel punto non essere accettate; Carboni dichiar\u00f2 invece che il Corpo d'Armata da lui dipendente, schierato a difesa di Roma, non avrebbe potuto difendere la citt\u00e0 dai tedeschi per mancanza di munizioni e carburante. Badoglio, che nella riunione non si pronunci\u00f2, fu ricevuto nel pomeriggio dal re Vittorio Emanuele, che decise di accettare le condizioni dell'armistizio.\nL'arrivo di Castellano a Cassibile e la stipula.\nUn telegramma di conferma fu inviato agli Alleati; in esso si preannunciava anche l'imminente invio del generale Castellano. Il telegramma fu intercettato dalle forze tedesche in Italia che, gi\u00e0 in sospetto di una simile possibile soluzione, presero a mettere sotto pressione, attraverso il comandante della piazza di Roma, Badoglio: questi enfaticamente qualsiasi rapporto con gli americani, ma in Germania cominciarono a organizzare delle contromisure.\nIl 2 settembre Castellano ripart\u00ec per Cassibile, per dichiarare l'accettazione da parte italiana del testo dell'armistizio; non aveva tuttavia con s\u00e9 alcuna autorizzazione scritta a firmare. Badoglio, , cercava di apparire il meno possibile e non gli aveva fornito deleghe per la firma, auspicando evidentemente che gli Alleati non pretendessero altri impegni scritti oltre al telegramma spedito il giorno precedente.\nCastellano sottoscrisse il testo di un telegramma da inviare a Roma, redatto dal generale Bedell Smith, in cui si richiedevano le credenziali del generale, cio\u00e8 l'autorizzazione a firmare l'armistizio per conto di Badoglio, che non avrebbe pi\u00f9 potuto evitare il coinvolgimento del suo nome; si precis\u00f2 che, senza tale firma, si sarebbe prodotta l'immediata rottura delle trattative. Ci\u00f2, naturalmente, perch\u00e9 in assenza di un accredito ufficiale, la firma di Castellano avrebbe impegnato solo lo stesso generale, certo non il governo italiano. Nessuna risposta pervenne tuttavia da Roma. Al che, nella prima mattinata del 3 settembre, per sollecitare la delega, Castellano invi\u00f2 un secondo telegramma a Badoglio, che questa volta rispose quasi subito con un radiogramma in cui chiariva che il testo del telegramma del 1\u00ba settembre era gi\u00e0 un'implicita accettazione delle condizioni di armistizio poste dagli Alleati.\nMa di fatto continuava comunque a mancare una delega a firmare e si dovette attendere un ulteriore telegramma di Badoglio, pervenuto solo alle 16:30: oltre all'esplicita autorizzazione a firmare l'armistizio per conto di Badoglio, il telegramma informava che la dichiarazione di autorizzazione era stata depositata presso l'ambasciatore britannico in Vaticano D'Arcy Osborne. A quel punto si procedette alla firma del testo dell'armistizio 'breve'.\nLe firme.\nL'operazione ebbe inizio intorno alle 17. Apposero la loro firma Castellano, a nome di Badoglio, e Walter Bedell Smith (futuro direttore della CIA) a nome di Eisenhower. Alle 17:30 il testo risultava firmato. Fu allora bloccata \"in extremis\" dal generale Eisenhower la partenza di cinquecento aerei gi\u00e0 in procinto di decollare per una missione di bombardamento su Roma, minaccia che aveva corroborato lo sveltimento dei dubbi di Badoglio e che probabilmente sarebbe stata attuata se la firma fosse saltata.\nHarold Macmillan, il Ministro britannico distaccato presso il Quartier Generale di Eisenhower, inform\u00f2 subito Churchill che l'armistizio era stato firmato \"[...] senza emendamenti di alcun genere\".\nA Castellano furono solo allora sottoposte le clausole contenute nel testo dell'armistizio 'lungo', gi\u00e0 presentate invece a suo tempo dall'ambasciatore Campbell al generale Giacomo Zanussi, anch'egli presente a Cassibile gi\u00e0 dal 31 agosto, che tuttavia, per ragioni non chiare, aveva omesso di informarne il collega. Bedell Smith sottoline\u00f2 che le clausole aggiuntive contenute nel testo dell'armistizio \"lungo\" avevano tuttavia un valore dipendente dalla effettiva collaborazione italiana alla guerra contro i tedeschi.\nNel pomeriggio dello stesso 3 settembre Badoglio si riun\u00ec con i Ministri della Marina, De Courten, dell'Aeronautica, Sandalli, della Guerra, Sorice, presenti il generale Ambrosio e il Ministro della Real Casa Acquarone: non fece cenno alla firma dell'armistizio, riferendosi semplicemente a trattative in corso.\nForn\u00ec invece indicazioni sulle operazioni previste dagli Alleati; in particolare, nel corso di tale riunione, avrebbe fatto cenno allo sbarco in Calabria, a uno sbarco di ben maggiore rilievo atteso nei pressi di Napoli e all'azione di una divisione di paracadutisti alleati a Roma, che sarebbe stata supportata dalle divisioni italiane in citt\u00e0 perch\u00e9 ormai l'Italia avrebbe agevolato gli alleati.\nIntanto Hitler, il 7 settembre, aveva chiesto al suo comando di formalizzare in un ultimatum le pressanti richieste che i comandi militari tedeschi facevano al comando supremo italiano.\nLe richieste comprendevano la libert\u00e0 di movimento delle truppe tedesche in ogni parte del territorio italiano, in particolare le installazioni della Marina militare. Con insistenza, i tedeschi avevano chiesto pi\u00f9 volte di stabilire quartiere alla Spezia, per difendere il locale grande Arsenale della Marina, sede della Flotta Navale da Battaglia e base delle principali navi della Marina: da questo porto, la notte fra l'8 e il 9 settembre, uscir\u00e0 la Flotta per andare a consegnarsi agli Alleati in ottemperanza delle condizioni d'armistizio, inclusa la \"Roma\", poi affondata al largo dell'Asinara dall'aviazione tedesca, il ritiro delle truppe italiane dalle zone di confine con il Reich, la sottomissione di tutte le truppe italiane presenti nella Valle del Po alle direttive del \"Heeresgruppe B\", creazione di un grande contingente di truppe italiane per la difesa dell'Italia del Sud dall'invasione alleata e modifica della catena di comando in favore di un controllo tedesco delle forze armate italiane.\nL'ultimatum doveva essere firmato da Hitler il 9 settembre, ma l'annuncio dell'armistizio lo rese inutile.\nGli eventi correlati e la divulgazione.\nNelle prime ore del mattino del 3 settembre, dopo un bombardamento aeronavale alleato delle coste calabresi, ebbe inizio fra Villa San Giovanni e Reggio Calabria lo sbarco di soldati della 1\u00aa Divisione canadese e di reparti britannici; si tratt\u00f2 di un imponente diversivo per concentrare l'attenzione dei tedeschi molto a sud di Salerno, dove avrebbe avuto invece luogo lo sbarco principale.\nDue americani, il generale di brigata Maxwell D. Taylor e il colonnello William T. Gardiner, furono inviati in segreto a Roma per verificare le reali intenzioni degli italiani e la loro effettiva capacit\u00e0 di supporto per i paracadutisti americani. La sera del 7 settembre incontrarono il generale Giacomo Carboni, responsabile delle forze a difesa di Roma. Carboni manifest\u00f2 l'impossibilit\u00e0 delle forze italiane di appoggiare i paracadutisti americani e la necessit\u00e0 di rinviare l'annuncio dell'armistizio. Gli americani chiesero di vedere Badoglio, il quale conferm\u00f2 l'impossibilit\u00e0 di un immediato armistizio. Eisenhower, avvisato dei fatti, fece annullare l'azione dei paracadutisti, che avevano gi\u00e0 parzialmente preso il decollo dalla Sicilia, e decise di rendere pubblico l'armistizio. Alle 18:30 dell'8 settembre gli Alleati annunciarono l'armistizio dai microfoni di Radio Algeri. Alle 18:45 un bollettino della Reuters raggiunge Vittorio Emanuele e Badoglio al Quirinale; il Re decise di confermare l'annuncio degli americani.\nL'armistizio fu reso pubblico alle 19:45 dell'8 settembre dai microfoni dell'EIAR che interruppero le trasmissioni per trasmettere l'annuncio (precedentemente registrato) della voce di Badoglio che annunciava l'armistizio alla nazione.\nLe conseguenze.\nL'annuncio dell'armistizio da parte degli alleati colse del tutto impreparate e lasci\u00f2 quasi prive di direttive le forze armate italiane che si trovavano impegnate in compiti di occupazione all'estero, e quelle addette alla protezione del territorio metropolitano: non vi erano ordini n\u00e9 piani, n\u00e9 ve ne sarebbero stati nei giorni a seguire.\nIl mattino successivo, di fronte alle prime notizie di un'avanzata di truppe tedesche dalla costa tirrenica verso Roma, il re, la regina, il principe ereditario, Badoglio, due ministri del Governo e alcuni generali dello stato maggiore fuggirono da Roma dirigendosi verso il Sud Italia per mettersi in salvo dal pericolo di una cattura da parte tedesca. La fuga si arrest\u00f2 a Brindisi che divenne per qualche mese la sede degli enti istituzionali. Il progetto iniziale era stato quello di trasferire con il re anche gli stati maggiori al completo delle tre forze armate, ma solo pochi ufficiali raggiunsero Brindisi.\nTristemente noto \u00e8 l'episodio dell'imbarco nel porto di Ortona: poich\u00e9 non c'era posto per tutti i componenti del numeroso seguito, molti di loro, pur essendo alti ufficiali delle Forze Armate, si gettarono inutilmente all'assalto della piccola corvetta \"Baionetta\", e una volta respinti a terra, colti dal panico, vestirono abiti borghesi e, abbandonando bagagli e uniformi per terra nel porto, si diedero alla macchia.\nCos\u00ec, mentre avveniva il totale sbandamento delle forze armate, le armate tedesche della \"Wehrmacht\" e delle \"SS\" presenti in tutta la penisola poterono far scattare l'Operazione Achse (secondo i piani gi\u00e0 predisposti sin dal 25 luglio dopo la destituzione di Mussolini) occupando tutti i centri nevralgici del territorio nell'Italia settentrionale e centrale, fino a Roma, sbaragliando quasi ovunque l'esercito italiano: la maggior parte delle truppe fu fatta prigioniera e venne mandata nei campi di internamento in Germania, mentre il resto andava allo sbando e tentava di rientrare al proprio domicilio. Di questi ultimi, chi per motivi ideologici o per opportunit\u00e0 si diede alla macchia and\u00f2 a costituire i primi nuclei del movimento partigiano della resistenza italiana.\nNonostante alcuni straordinari episodi di valore in patria e su fronti esteri da parte del regio esercito italiano (tra i pi\u00f9 celebri si ricordano quelli che si conclusero con l'eccidio di Cefalonia e con l'eccidio di Coo, avvenuto dopo la battaglia di Coo), quasi tutta la penisola cadde sotto la pronta occupazione tedesca e l'esercito venne disarmato, mentre l'intera impalcatura dello Stato cadde in sfacelo. Le Forze Armate italiane riuscirono a sconfiggere e mettere in fuga il nemico tedesco solo a Bari, grazie al deciso e fermo atteggiamento del generale Nicola Bellomo, in Sardegna e in Corsica (che era stata occupata dall'Italia). A Napoli, invece, fu la popolazione a mettere in fuga le truppe nazifasciste dopo una battaglia durata quattro giorni (episodio che sarebbe poi passato alla storia come le cosiddette \"quattro giornate di Napoli\"). Una questione a parte si origin\u00f2 circa la mancata difesa di Roma, che pot\u00e9 essere espugnata dai tedeschi malgrado la ferma opposizione fra gli altri reparti militari italiani, di alcuni reggimenti dell'Arma di Cavalleria del Regio Esercito come \"Genova Cavalleria\" (4\u00b0) \"Lancieri di Montebello\" (8\u00b0), \"Lancieri di Vittorio Emanuele II\u00b0\" (10\u00b0), questi ultimi due montati anche su semoventi da 75/18 su scafo M42.\nLa Regia Marina, che era ancorata nei porti da circa un anno per penuria di carburante, dovette consegnarsi nelle mani degli Alleati a Malta come prescritto nelle condizioni di armistizio. Successivamente, dopo la consegna, le navi maggiori furono internate nei Laghi Amari mentre il naviglio minore si un\u00ec alle flotte alleate per combattere contro il nuovo nemico. In seguito buona parte della flotta, in ottemperanza del trattato di Parigi del 1947, venne ceduta alle potenze vincitrici o demolita.\nLa sera dell'8 settembre, quando il ministro della Marina De Courten annunci\u00f2 alle basi di La Spezia e di Taranto l'armistizio e l'ordine del re di salpare con tutte le navi per Malta, tra gli equipaggi si rischi\u00f2 la rivolta e in quelle concitate ore c'era chi proponeva di lanciarsi in un ultimo disperato combattimento, chi di autoaffondarsi. Il contrammiraglio Giovanni Galati, comandante del gruppo di incrociatori leggeri \"Luigi Cadorna\", \"Pompeo Magno\" e \"Scipione Africano\", rifiut\u00f2 la resa e dichiar\u00f2 che non avrebbe mai consegnato le navi ai britannici a Malta, mostrando l'intenzione di salpare per il Nord, o per cercare un'ultima battaglia, o per autoaffondare le navi. L'ammiraglio Brivonesi, suo superiore, dopo aver tentato invano di convincerlo a obbediire agli ordini del Re, al quale aveva prestato giuramento, lo fece mettere agli arresti in fortezza, insieme con Galati furono sbarcati il capitano di vascello Baslini e il tenente di vascello Adorni, che si erano rifiutati di consegnare agli alleati le navi al loro comando.\nDe Courten nel pomeriggio telefon\u00f2 a La Spezia all'ammiraglio Bergamini, ammettendo che l'armistizio era ormai imminente; dovendo per\u00f2 andare al Quirinale, lasci\u00f2 al suo vice, ammiraglio Sansonetti, ex compagno di corso di Bergamini, il compito di convincerlo. Bergamini, con riluttanza, accett\u00f2 formalmente gli ordini lasciando gli ormeggi, ma De Courten nascose la clausola del disarmo che pure era tra le condizioni dell'armistizio cos\u00ec come alcune clausole del Promemoria Dick, allegato all'armistizio.\nTale documento prevedeva, fra l'altro, di innalzare un pennello nero o blu scuro sull'albero di maestra e di porre in coperta grandi dischi neri; questi segnali saranno innalzati dall'ammiraglio Oliva solo alle ore 7 del 10 settembre dopo comunicazione della Supermarina, mentre Bergamini innalz\u00f2 il gran pavese navigando verso Malta, la sua navigazione si concluse il pomeriggio del giorno seguente, quando la venne sventrata da una bomba teleguidata Fritz-X lanciata da un Dornier Do 217 tedesco.\nIl naviglio della Regia Marina perso a causa dell'armistizio, sia per autoaffondamento sia per cattura da parte dei tedeschi fu di 294\u00a0363 tonnellate per 392 unit\u00e0 gi\u00e0 operative, e di 505\u00a0343 tonnellate per 591 unit\u00e0 se si aggiungono le unit\u00e0 in costruzione, questo dislocamento rappresentava il 70% del dislocamento di tutte le navi della Regia Marina all'inizio della guerra, ed era nettamente superiore al dislocamento del naviglio perso nei precedenti 39 mesi di guerra (334\u00a0757 tonnellate).\nGli aviatori italiani rimasti fedeli al governo Badoglio, continuarono a far parte della Regia Aeronautica: alcuni reparti della stessa infatti si rischieravano o erano gi\u00e0 presenti da prima dell'armistizio, per lo pi\u00f9 nelle basi salentine di Galatina, Leverano, Brindisi, Grottaglie, Manduria ancora non raggiunte degli anglo-americani e lasciate dai tedeschi in ritirata.\nLe ricerche storiche sul luogo della stipula.\nIl luogo esatto della firma \u00e8 stato per diversi anni oggetto di controversia. Subito dopo la firma, avvenuta, come gi\u00e0 detto, in una tenda presso un uliveto di propriet\u00e0 della baronessa Liliana Sinatra Grande a pochi chilometri a nord di Cassibile, venne lasciata, nel punto esatto della firma, una lapide. Questa lapide (ribattezzata \"Pietra della pace\") venne per\u00f2 trafugata il 4 giugno 1955 dal giornalista Enrico de Boccard, che per questa ragione venne processato per danneggiamento, ma da allora si persero le tracce del punto esatto.\nNegli anni successivi venne posta erroneamente una lapide presso il mulino nella propriet\u00e0 della marchesa di Cassibile, ma essa venne pi\u00f9 volte distrutta perch\u00e9 considerata un ricordo infame. Anche i tentativi di creare un museo dell'armistizio a Cassibile sono stati vani fino a oggi. Il 3 settembre 2016, grazie al sostegno dell'associazione Lamba Doria e il favore dell'erede dell'antica proprietaria, \u00e8 stata riposizionata una nuova lapide (seppur non nel punto esatto dove vi era la precedente). Oggi in quel luogo sorge un country boutique hotel."}
{"id": "51457", "revid": "399", "url": "https://it.wikipedia.org/wiki?curid=51457", "title": "Chitina", "text": "La chitina, scoperta dal chimico e farmacista francese Henri Braconnot nel 1811, \u00e8 uno dei principali componenti dell'esoscheletro degli insetti e di altri artropodi, della parete cellulare dei funghi, del perisarco degli idroidi ed \u00e8 presente anche nella cuticola epidermica o in altre strutture superficiali di molti altri invertebrati. Dopo la cellulosa, la chitina \u00e8 il pi\u00f9 abbondante biopolimero presente in natura.\nComposizione.\nDal punto di vista chimico si tratta di un polisaccaride, costituito da pi\u00f9 unit\u00e0 di N-acetilglucosammina (N-acetil-D-glucos-2-ammina) legate tra di loro con un legame di tipo \u03b2-1,4, lo stesso delle unit\u00e0 di glucosio che formano la cellulosa. Pertanto la chitina pu\u00f2 essere considerata come una cellulosa nella quale al gruppo ossidrilico al C2 su ogni monomero sia stato sostituito un gruppo di acetilammina.\nLa chitina \u00e8 inoltre il componente principale della parete cellulare dei funghi. In queste pareti, oltre alla chitina, si trova il chitosano, completamente deacilato sul gruppo amminico dell'N-acetilglucosammina, che, invece, nei funghi pu\u00f2 essere pi\u00f9 o meno acilata sul gruppo. Spesso nei funghi essa \u00e8 associata a polisaccaridi \u03b2-glucani legati a proteine a formare una matrice polisaccaridica a volte stratificata. Nelle pareti dei lieviti, facenti sempre parte del regno dei funghi, la chitina si riscontra raramente.\nI legami a idrogeno tra polimeri adiacenti garantiscono alla sostanza una notevole durezza. Tale caratteristica, unita alla sua flessibilit\u00e0 e al fatto che \u00e8 degradabile dagli enzimi endogeni, fa della chitina un ottimo materiale per la produzione di fili per suture chirurgiche, bende e anche pelle sintetica. La chitina ha anche l'insolita propriet\u00e0 di accelerare la guarigione delle ferite negli esseri umani, strettamente correlata al chitosano (un derivato della chitina pi\u00f9 idrosolubile) ed al sistema immunitario degli animali.\nEtimologia.\nLe parole \"chitina\" e \"chitone\" (un mollusco marino) derivano entrambe dalla stessa parola greca \"\u03c7\u03b9\u03c4\u03ce\u03bd\", che significa \"tunica, rivestimento\", in riferimento alla durezza, nel primo caso, del polimero, nel secondo, della placca calcarea che riveste l'animale."}
{"id": "51458", "revid": "1318658", "url": "https://it.wikipedia.org/wiki?curid=51458", "title": "Guanina", "text": "La guanina (abbreviata G o Gua), nome IUPAC: 2-ammino-6-ossipurina) \u00e8 una delle due basi azotate puriniche (insieme all'adenina) che formano i nucleotidi degli acidi nucleici DNA e RNA. La sua struttura, essendo una purina, \u00e8 caratterizzata da un anello pirimidinico fuso ad un imidazolo. In posizione 2 della base \u00e8 legato un gruppo amminico (NH), mentre in posizione 6 \u00e8 presente un gruppo carbonilico: per questo la guanina pu\u00f2 essere anche chiamata \"2-ammino-6-ossipurina\".\nTramite tre legami a idrogeno, nel DNA e nell'RNA si lega alla citosina (C), che \u00e8 la sua base complementare.\nLegata al ribosio forma nel RNA il nucleoside guanosina. Il nucleotide che adotta come base la guanina \u00e8 chiamato invece \"deossi-guanosina-5'-fosfato\" (dGMP).\nL'etimo del termine (e la fonte da cui originariamente veniva estratta) \u00e8 il guano.\nStoria.\nIl primo isolamento della guanina fu riportato nel 1844 dal chimico tedesco Julius Bodo Unger (1819\u20131885), che l'ha ottenuta dagli escrementi di uccelli marini, denominata guano e viene usata come base per fertilizzanti; fu denominata guanina nel 1846. \nTra il 1882 e il 1906, Hermann Emil Fischer ne ha determinato la struttura e ha dimostrato che l'acido urico si pu\u00f2 convertire a guanina."}
{"id": "51459", "revid": "1989", "url": "https://it.wikipedia.org/wiki?curid=51459", "title": "Catena di Markov", "text": ""}
{"id": "51460", "revid": "508036", "url": "https://it.wikipedia.org/wiki?curid=51460", "title": "Solstizio", "text": "Il solstizio (dal latino \"solstitium,\" parola a sua volta derivante da \"sol\", \"sole\", e dal tema del verbo \"stare\", nel senso di \"fermarsi\"), in astronomia, \u00e8 il momento che si verifica due volte all'anno quando la Terra, nel suo moto di rivoluzione intorno al Sole lungo l'orbita terrestre, presenta in direzione del Sole angolo massimo o minimo tra il proprio asse di rotazione e il piano orbitale terrestre.\nI due solstizi annuali si verificano intorno al 21 dicembre e al 21 giugno (rispettivamente detti \"solstizio d'inverno\" e \"solstizio d'estate\", con riferimento alle stagioni presenti nell'emisfero boreale in quei giorni).\nSuccessivamente ai solstizi, in ciascuno dei due emisferi terrestri si inverte la tendenza all'aumentare o al diminuire dell'inclinazione dei raggi del sole, e la tendenza al diminuire o all'aumentare delle ore di luce giornaliere.\nStoria.\nIl solstizio d'inverno rappresentava occasione di festivit\u00e0 di vario genere: il \"Sol Invictus\", Saturnalia (dal 17 al 23) e Angeronalia nell'antica Roma; il Natale per il cristianesimo; Yule nel neopaganesimo e per gli Eteni con il nome norreno di J\u00f3l.\nIn Gran Bretagna, a Stonehenge, sopravvivono imponenti ruderi: due cerchi concentrici di monoliti che raggiungono le 50 tonnellate. L'asse del monumento \u00e8 orientato astronomicamente, con un viale di accesso al cui centro si erge un macigno detto \"pietra del calcagno\" (\"Heel Stone\", detta anche \"Friar's Heel\", cio\u00e8 \"Tallone del frate\"). Al solstizio d'estate il Sole si leva al di sopra della Heel Stone. Stonehenge, insomma, sarebbe non solo un tempio, ma anche un calendario.\nA Nabta Playa vi \u00e8 un circolo calendariale, dove due monoliti hanno allineamento Nord-Est in direzione del sorgere del sole il 21 giugno e risulta essere pi\u00f9 antico di Stonehenge di almeno mille anni. Tracce di culti solari s'incontrano in tutto il mondo, dalla Polinesia all'Africa alle Americhe e giungono fino ai nostri giorni: per gli eschimesi il sole \u00e8 la vita mentre la luna la morte, in Indonesia il sole s'identifica con un uccello e con il potere del volo, tra le popolazioni africane primitive la pioggia \u00e8 il seme fecondatore del dio Amma, il sole, creatore della terra.\nPer gli Inca, la cui massima fioritura si ha intorno al XV secolo, la divinit\u00e0 Inti \u00e8 il sole, sovrano della terra, figlio di Viracocha, il creatore, e padre della sua personificazione umana, l'imperatore. Attorno a Cusco, capitale dell'impero, sorgono i \"Mojones\", torri usate come \"mire\" per stabilire i giorni degli equinozi e dei solstizi. A Machu Picchu, luogo sacro degli Inca, si pu\u00f2 ancora vedere il \"Torreon\", una pietra semicircolare incisa per osservazioni astronomiche, e l'\"Intihuatana\", un orologio solare ricavato nella roccia. Per i Maya il sole \u00e8 il supremo regolatore delle attivit\u00e0 umane, sulla base di un calendario nel quale confluiscono credenze religiose e osservazioni astronomiche per quell'epoca notevolmente precise.\nTra gli indiani d'America il sole \u00e8 simbolo della potenza e della provvidenza divine. Presso gli Aztechi \u00e8 assimilato a un giovane guerriero che muore ogni sera e ogni mattina risorge, sconfiggendo la luna e le stelle: per nutrirlo il popolo azteco gli offriva in sacrificio vittime umane. Leggende analoghe, anche se fortunatamente meno feroci, si trovano ancora tra le popolazioni primitive nostre contemporanee. Gli stessi Inuit (eschimesi) ritenevano fino a poco tempo fa che il sole, durante la notte, rotolasse sotto l'orizzonte verso nord e di qui diffondesse la pallida luce delle aurore boreali: convinzione ingenua, ma non del tutto errata, visto che \u00e8 stato studiato come le aurore polari siano proprio causate da sciami di particelle nucleari proiettate nello spazio ad altissima energia dalle regioni di attivit\u00e0 solare.\nTutto il culto degli antichi Egizi \u00e8 dominato dal sole, chiamato Horus o Kheper al mattino quando si leva, Ra quando \u00e8 nel fulgore del mezzogiorno e Atum quando tramonta. Eliopoli, la citt\u00e0 del Sole, era il luogo sacro all'astro del giorno, il tempio di Abu Simbel, fatto costruire da Ramses II nel XIII secolo a.C., era dedicato al culto del Sole.\nSecondo la cosmologia egizia il Nilo era il tratto meridionale di un grande fiume che circondava la Terra e che, verso nord, scorreva nella valle di Dait, che raffigurava la notte; su esso viaggiava un'imbarcazione che trasportava il Sole (raffigurato come un disco di fuoco e impersonato nella figura del dio Ra) che nasceva ogni mattino, aveva il culmine a mezzogiorno e al tramonto viaggiava su un'altra imbarcazione che lo riportava a estSi devono agli Egizi alcune delle prime precise osservazioni astronomiche solari, in base alle quali i sacerdoti del faraone prevedevano le piene del Nilo e programmavano i lavori agricoli. Le piramidi sono disposte secondo orientamenti astronomici, stellari e solari. Gli obelischi erano essenzialmente degli gnomoni, che con la loro ombra scandivano le ore e le stagioni. Gli orologi solari erano ben noti e ne esistevano diversi tipi, alcuni dei quali portatili, a forma di T o di L, chiamati \"merket\": il faraone Thutmosis III, vissuto dal 1501 al 1448 a.C., viaggiava sempre con la sua piccola meridiana, come noi con il nostro orologio da polso. La prima comparsa di Sirio, la stella pi\u00f9 luminosa del cielo, all'alba, in estate, era per gli Egizi il punto di riferimento fondamentale del calendario. Il loro anno era di 365 giorni esatti, ma sapevano gi\u00e0 che in realt\u00e0 la sua durata \u00e8 maggiore di circa sei ore, per cui avevano calcolato che nel corso di 1460 anni la data delle inondazioni del Nilo faceva una completa rotazione del calendario.\nIl solstizio d'estate, rappresentando l'inizio dell'omonima stagione, \u00e8 sempre stato nella storia occasione di feste, come i Litha nel neopaganesimo o la nativit\u00e0 cristiana di Giovanni Battista, cosiddetta \"Notte di San Giovanni\" o \"Notte di mezza estate\"\u00a0 Talvolta nelle zone di cultura celtico-germanica la \"Festa del sole di mezza estate\" era associata anche alla celebrazione della mascolinit\u00e0 e della sua funzione sociale. Tra gli esempi di questo binomio si pu\u00f2 osservare, in Italia, l'usanza della \"Festa dal suu / Festa di \u00d2man\" a Canzo, in provincia di Como. Nel tardo Impero romano, proprio riferendosi al solstizio d'inverno, si parlava di \"Sol Invictus\" (Sole invitto) per celebrare il giorno in cui il Sole smetteva di calare sull'orizzonte.\nDescrizione.\nIl solstizio di estate e il solstizio di inverno rappresentano rispettivamente il d\u00ec pi\u00f9 lungo e il pi\u00f9 corto dell'anno. L'impressione del \"fermarsi\" del sole \u00e8 dovuta al fatto che in corrispondenza dei solstizi la variazione della declinazione \u00e8 molto lenta (lo si vede bene nell'analemma), a differenza degli equinozi in cui la variazione della declinazione \u00e8 pi\u00f9 significativa.\nNel corso di un anno il solstizio ricorre due volte: il Sole raggiunge il valore massimo di declinazione positiva nel mese di giugno (segnando l'inizio dell'estate boreale e dell'inverno australe) e il valore massimo di declinazione negativa in dicembre (marcando l'inizio dell'inverno boreale e dell'estate australe).\nIl solstizio ritarda ogni anno di circa 6 ore rispetto all'anno precedente (pi\u00f9 precisamente 5h 48min 46s) e si riallinea forzosamente ogni quattro anni in corrispondenza dell'anno bisestile, introdotto proprio per evitare la progressiva divergenza delle stagioni con il calendario. A causa di tali variazioni pu\u00f2 capitare che i solstizi cadano il 20 o il 21 giugno oppure il 21 o il 22 dicembre.\nLa posizione del Sole.\nSulla verticale di ogni punto tra le latitudini 23\u00b0 26' 14,44\" Nord (tropico del Cancro) e Sud (tropico del Capricorno) il Sole raggiunge lo zenit due volte l'anno: ci\u00f2 significa che su ogni luogo tra i due tropici, due giorni all'anno, il Sole \u00e8 a perpendicolo al mezzogiorno locale; nel caso particolare in cui il Sole sia allo zenit all'equatore si parla di equinozio (in quanto i raggi solari giungono perpendicolari all'asse terrestre e la durata del periodo di luce \u00e8 uguale a quella notturna). I punti sui tropici, altres\u00ec, sperimentano il sole al proprio zenit una sola volta l'anno, in corrispondenza dei solstizi (al tropico del Cancro per il solstizio di giugno, a quello del Capricorno per quello di dicembre).\nLe latitudini comprese tra ciascun tropico e il relativo polo non hanno mai il Sole allo zenit. Nell'emisfero boreale, al mezzogiorno locale del solstizio di giugno il Sole raggiunge l'altezza massima possibile sull'orizzonte per quella latitudine, mentre in quello di dicembre raggiunge l'altezza minima.\nNell'emisfero australe invece, al mezzogiorno locale del solstizio di giugno il Sole raggiunge l'altezza minima possibile sull'orizzonte per quella latitudine, mentre in quello di dicembre raggiunge l'altezza massima.\nIl \"Sole di mezzanotte\".\nNelle localit\u00e0 comprese tra i circoli polari e i poli, alternatamente nell'emisfero nord o in quello sud, durante il periodo in luce del relativo emisfero il Sole arriva a rimanere sopra l'orizzonte anche per pi\u00f9 di 24 ore consecutive, fino a diversi mesi in prossimit\u00e0 dei poli: questo avviene nel periodo compreso tra l'equinozio di marzo e quello di settembre nell'emisfero boreale, e al contrario tra l'equinozio di settembre e quello di marzo nell'emisfero australe.\nLa durata del fenomeno varia in base alla latitudine: esattamente ai poli (90\u00b0 di latitudine) il Sole non tramonta per met\u00e0 dell'anno, a 80\u00b0 (sia nord sia sud) per 140 giorni consecutivi, a 70\u00b0 per 70 giorni.\nIl solstizio d'estate \u00e8 l'unico giorno in cui il Sole non tramonta per le localit\u00e0 poste sui circoli polari (66\u00b0 33' 38\" N e S di latitudine), latitudine inferiore limite di visibilit\u00e0 del fenomeno."}
{"id": "51462", "revid": "539155", "url": "https://it.wikipedia.org/wiki?curid=51462", "title": "Orfeo (disambigua)", "text": ""}
{"id": "51464", "revid": "453768", "url": "https://it.wikipedia.org/wiki?curid=51464", "title": "Rapporti tra Carlo V e Francesco I", "text": "I rapporti tra Carlo V e Francesco I contrassegnarono gran parte della storia delle guerre d'Italia del XVI secolo. Francesco I di Valois-Angoul\u00eame era salito al trono di Francia nel 1515, succedendo a Luigi XII di Valois-Orl\u00e9ans, del quale era cugino e genero. Infatti ne aveva sposato la figlia Claudia. Nei primissimi anni del suo regno Francesco riafferm\u00f2 l'influenza francese sull'Italia del Nord e strinse accordi con papa Leone X, legando il clero alla corona.\nEletto Imperatore Carlo V d'Asburgo nel 1519, era inevitabile che i due sovrani prima o poi sarebbero entrati in conflitto.\nCarlo, infatti, intendeva ripristinare gli antichi confini della Borgogna; operazione che poteva attuarsi soltanto a spese di una sottrazione di territori dalla Francia. Non solo. Ma possedeva anche il concetto di \"\"impero universale\". Tutto ci\u00f2 si scontrava con gli interessi di Francesco che, a sua volta, possedeva mire espansionistiche verso i Paesi Bassi e che non aveva alcuna intenzione di perdere i propri territori borgognoni. Francesco, inoltre, mirava al possesso del Ducato di Milano e, pi\u00f9 in generale, dell'Italia settentrionale, soprattutto al fine di poter ostacolare i collegamenti tra le due parti dell'Impero, Austria e Spagna, nell'Europa meridionale.\nCarlo, possedendo la corona di Spagna, quella d'Austria e quella di S.R.I., nonch\u00e9 quella di Napoli, di Sicilia e di Sardegna e possedendo anche le Fiandre e buona parte dei Paesi Bassi, aveva praticamente accerchiato la Francia, per cui ben si comprende come il conflitto tra i due sovrani era destinato a scoppiare molto presto.\nNell'arco di tempo che va dal 1521 al 1544, ben quattro furono i conflitti che videro opposti Carlo V e Francesco I, spesso vinti dal primo, ma mai in maniera decisiva.\nAntefatto.\nPer meglio comprendere la genesi dei conflitti tra i due sovrani, si rende necessaria una riflessione circa il Ducato di Milano, il cui possesso costitu\u00ec il \"casus belli\" dell'intera vicenda che vide coinvolti gli Asburgo e i Valois-Angouleme per oltre vent'anni, nella prima met\u00e0 del XVI secolo.\nAlla met\u00e0 del XV secolo, Bianca Visconti, figlia di Filippo Maria, ultimo Visconti Duca di Milano, and\u00f2 in sposa a Francesco Sforza, comandante dell'esercito del Ducato, il quale, a seguito di accordi con Venezia e dopo aver assediato Milano, nel 1450 si fece proclamare Duca di Milano.\nA Francesco Sforza successe il figlio Galeazzo Maria il quale venne ucciso in una congiura nel 1476. Il Ducato pass\u00f2 quindi a suo figlio Gian Galeazzo che, avendo soltanto sette anni, fu posto sotto la reggenza della madre Bona di Savoia, la quale si fece assistere dai due fratelli del marito defunto, Sforza Maria Duca di Bari e Ludovico Mauro, detto Ludovico il Moro, Conte di Mortara. Gian Galeazzo mor\u00ec nel 1494, all'et\u00e0 di soli 25 anni, dando cos\u00ec via libera a Ludovico il Moro che port\u00f2 il Ducato di Milano sotto l'influenza degli Asburgo.\nQueste vicende non solo segnarono il passaggio dei poteri, nel Ducato di Milano, dalle mani dei Visconti alle mani degli Sforza, ma anche l'ingresso del Ducato nella sfera d'influenza degli Asburgo.\nAlcune fonti storiche riferiscono della esistenza di un \"testamento dei Visconti\", secondo il quale, in caso di estinzione della discendenza maschile, il Ducato sarebbe dovuto andare agli eredi di Valentina Visconti, andata sposa, un paio di generazioni prima, al Duca Luigi d'Orl\u00e9ans. Nella fattispecie, gli eredi sarebbero stati prima Luigi XII, poi Francesco I, entrambi Re di Francia e discendenti diretti di Luigi d'Orl\u00e9ans.\nIl Ducato, invece, contrariamente alla disposizione testamentaria, era andato in dote a Bianca Visconti, moglie di Francesco Sforza.\nDa ci\u00f2 nacque la rivendicazione dei Re di Francia sul Ducato di Milano con la conseguente scelta di Ludovico il Moro, appena diventato il Duca, di portare Milano sotto la protezione degli Asburgo.\nGi\u00e0 nel 1508, con la \"Lega di Cambrai\", Luigi XII, alleato del papa Giulio II contro Venezia, riusc\u00ec a venirne in possesso. Ma pochi anni dopo, nel 1511, con un rovesciamento di alleanze, lo stesso Papa Giulio II form\u00f2 la \"Lega Santa\", con Massimiliano d'Asburgo ed Enrico VIII, Re d'Inghilterra, contro Luigi XII, il quale, a seguito delle sconfitte di Guinegatte e Novara, nel 1513, dovette cedere nuovamente il Ducato, il quale ritorn\u00f2 sotto l'influenza asburgica.\nQuesta era la situazione del Ducato di Milano nel momento in cui, nel 1515, Francesco sal\u00ec sul trono di Francia.\nIl primo atto del nuovo sovrano fu proprio la riconquista del Ducato di Milano, avvenuta proprio in quell'anno con la vittoriosa battaglia di Marignano (oggi Melegnano), sconfiggendo Massimiliano Sforza, sostenuto da svizzeri e spagnoli, e ripristinando il predominio francese nell'Italia settentrionale.\nLe ragioni per le quali Francesco si affrett\u00f2, come primo atto del suo nuovo regno, alla riconquista di Milano, furono essenzialmente le seguenti:\nA seguito della conquista del Ducato di Milano e con il successivo concordato firmato a Bologna nell'autunno del 1515 con il nuovo Papa Leone X, Francesco I aveva instaurato l'egemonia francese nell'Italia del Nord, a Genova e nei Ducati di Parma e Piacenza. Inoltre promise di restituire Modena e Reggio al Duca di Ferrara. Il Papa riconosceva la completa giurisdizione del Re sulla Chiesa francese in cambio della istituzione di una Repubblica nella citt\u00e0 di Firenze. Il Papa, che era pur sempre un Medici, ritenne che era meglio una Firenze repubblicana ma indipendente che una Firenze monarchica ma assoggettata completamente ai francesi. Con il concordato di Bologna il Papa diventava, quindi, alleato della Francia.\nL'Italia meridionale restava nelle mani degli spagnoli.\nCi\u00f2 vuol dire che, con il Concordato di Bologna, gli Asburgo erano stati estromessi completamente dall'Italia che era un'area notoriamente strategica per tutte le potenze d'Europa.\nQuando Carlo di Gand entr\u00f2 in possesso della corona spagnola (1516) e di quella imperiale (1519), la situazione cominci\u00f2 a cambiare.\nLa rivalit\u00e0 tra la Francia e gli Asburgo scoppi\u00f2 immediatamente proprio nel 1519, allorch\u00e9 si dovette procedere alla elezione del nuovo Imperatore che doveva succedere al defunto Massimiliano d'Asburgo. I candidati erano Carlo e Francesco. Carlo, sostenuto economicamente dai banchieri tedeschi Fugger, riusc\u00ec a comperare i voti dei Principi elettori e prevalse sul rivale francese.\nCon l'elezione di Carlo d'Asburgo alla corona imperiale, la Francia, dal punto di vista territoriale, non aveva pi\u00f9 alcuna possibilit\u00e0 di movimento essendo completamente circondata dagli Asburgo e dal mare. Francesco, via terra, poteva accedere soltanto al Ducato di Milano. Per far ci\u00f2 doveva, per\u00f2, valicare le Alpi, dalla via di Susa attraverso il passo del Moncenisio, oppure da Pinerolo attraverso il passo del Monginevro, o, infine, il passo dell'Argenti\u00e9re, attraverso il quale era passato nel 1515 per conquistare Milano. Ma i valichi erano angusti e impraticabili per gran parte dell'anno e ci\u00f2 rendeva insoddisfacente il controllo della pianura padana da parte dei francesi, soprattutto se si considera che la pianura padana era pi\u00f9 facilmente accessibile da parte degli austriaci attraverso il passo del Brennero.\nQuest'ultima circostanza, unitamente all'alleanza tra gli Sforza e gli Asburgo, aveva tagliato anche l'ultima via di uscita di Francesco dalla Francia. Fu giuocoforza per il Re di spezzare l'accerchiamento.\nFrancesco ruppe gli indugi e diede avvio alle operazioni belliche contro Carlo.\nPrima guerra: 1521-1526.\nNel 1521 Carlo V stava attraversando un momento molto difficile, a causa di disordini politici in Spagna e a causa del sopravvenuto scontro dottrinale tra Lutero e la Chiesa cattolica di cui Carlo stesso si considerava il pi\u00f9 strenuo difensore. Era in corso, infatti, la Dieta di Worms nella quale si stavano dibattendo le tesi di Lutero.\nFrancesco, approfittando di ci\u00f2, alleatosi con Venezia e con gli svizzeri, attacc\u00f2 Carlo su due fronti: ad occidente in Navarra e ad oriente in Lombardia. Fu sconfitto su entrambi i fronti e Milano fu ricondotta sotto gli Asburgo.\nSul finire del 1521, poco prima di morire, Papa Leone X, gi\u00e0 alleato della Francia a seguito del concordato di Bologna del 1516, effettu\u00f2 un primo rovesciamento di alleanza: approfittando della sconfitta di Francesco diede il suo appoggio all'Imperatore Carlo V, ritenendo che il ritorno degli Sforza a Milano e, quindi, degli Asburgo in Italia, gli avrebbe permesso di riacquistare i ducati di Parma e Piacenza, ma non fece in tempo a raccogliere i frutti della sua politica a causa della morte improvvisa.\nA papa Leone successe il vescovo di Tortosa, Adriaan Florensz, olandese, gi\u00e0 precettore di Carlo, il quale sal\u00ec sul soglio pontificio con il nome di Adriano VI.\nAi princ\u00ecpi del 1523, papa Adriano scopr\u00ec una trama di Francesco tesa alla riconquista del regno di Napoli, presumibilmente come antica eredit\u00e0 angioina. Il papa ruppe le relazioni diplomatiche con Parigi e si schier\u00f2 apertamente al fianco di Carlo V che era gi\u00e0 alleato di Enrico VIII d'Inghilterra e di Venezia.\nNello stesso anno mor\u00ec prematuramente anche papa Adriano, cui successe Giulio de' Medici col nome di Clemente VII. Giulio de' Medici era cugino di papa Leone X.\nNel 1524, Francesco scese in Italia mettendosi personalmente alla testa del suo esercito e riconquist\u00f2 Milano. Clemente VII, che aveva ereditato l'alleanza con Carlo V dal suo predecessore, riprese il progetto di riconquista di Leone X effettuando, di conseguenza, nel 1525 un nuovo rovesciamento di alleanza, schierandosi al fianco di Francesco, il quale concedeva al Papa di rientrare in possesso dei Ducati di Parma e Piacenza e di ristabilire la signoria dei Medici su Firenze, e ricevendone in cambio il passaggio, attraverso i territori dello stato pontificio, verso il Regno di Napoli.\nFrancesco mise sotto assedio Pavia, ma, attaccato dalle truppe imperiali, fu sconfitto e fatto prigioniero. Fu rinchiuso prima nella fortezza di Pizzighettone e poi condotto prigioniero a Madrid. In Francia, la reggenza del Regno pass\u00f2 nelle mani di Luisa di Savoia, madre di Francesco.\nPapa Clemente, disorientato dalla sconfitta dei francesi, denunci\u00f2 l'accordo con Francesco e propose a Carlo di schierarsi al suo fianco a patto che questi tutelasse i diritti dello Stato pontificio e dei Medici a Firenze e garantendo, da parte propria, le pretese spagnole su Milano.\nTale alleanza non si consolid\u00f2 per la ovvia diffidenza di Carlo nei confronti dei continui rovesciamenti di alleanze da parte della Santa Sede.\nCarlo V, vittorioso, sottopose a Francesco un trattato di pace che prevedeva:\nLe condizioni imposte da Carlo erano talmente umilianti che Francesco oppose un netto rifiuto preferendo la prigione. Il rifiuto di Francesco e della madre Luisa si protrasse fino al mese di gennaio del 1526, quando Francesco si decise ad accettare tutte le clausole firmando il Trattato di Madrid; non solo, ma accett\u00f2 anche di sposare la sorella maggiore di Carlo, Eleonora. Dopo di che pot\u00e9 rientrare in Francia, non prima di aver acconsentito a lasciare come ostaggi a Madrid i due figli maschi, il Delfino Francesco ed Enrico.\nAppena rientrato in Francia, Francesco rinneg\u00f2 il trattato, a ci\u00f2 indotto anche da Papa Clemente, che lo sciolse dal giuramento sostenendo, ufficialmente, che la firma del trattato gli era stata estorta con la forza. Invero il motivo per il quale Clemente VII diede il suo appoggio a Francesco nel rinnegare il trattato con Carlo V era di tutt'altra natura, ed interessava direttamente lo Stato Pontificio. Il Papa, infatti, si era reso ben conto che lo Stato della Chiesa era territorialmente compresso dai possedimenti di Carlo d'Asburgo, sia nell'Italia settentrionale come nell'Italia meridionale. Ci\u00f2 avrebbe potuto indurre l'Imperatore ad unificare l'Italia in un unico Stato, sopprimendo, ovviamente, lo Stato della Chiesa. Per poter mantenere l'integrit\u00e0 territoriale dello Stato Pontificio e la sua autonomia, Papa Clemente riteneva che l'Italia settentrionale e quella meridionale dovevano essere sempre separate e sotto il dominio di dinastie contrapposte.\nA tal fine nacque, nel maggio del 1526, la Lega di Cognac (o Lega Santa), un'alleanza tra il Papa, Francesco I, Milano, Venezia e Firenze, contro Carlo V.\nErano le premesse per il secondo conflitto tra i due sovrani.\nSeconda guerra: 1526-1529.\nCarlo V prese atto della costituzione della nuova Lega e tent\u00f2 di riconquistare il Papa alla causa degli Asburgo. Non riuscendo in ci\u00f2 e non essendo in grado di intervenire militarmente di persona a causa delle difficolt\u00e0 che in quel momento l'Imperatore attraversava sia sul fronte interno per le agitazioni dei riformisti luterani sia sul fronte esterno per le schermaglie ad opera dei Turchi sul confine orientale dell'Impero, pens\u00f2 bene di intervenire per interposta persona.\nScaten\u00f2, infatti, contro il Papa la potentissima famiglia dei Colonna, acerrimi nemici di Papa Clemente. Questi, sopraffatto, si rifugi\u00f2 in Castel Sant'Angelo e fu costretto, con la falsa mediazione dell'ambasciatore spagnolo Moncada, a perdonare i Colonna e a riallinearsi politicamente agli Asburgo, pur di riavere la cattedra di Pietro. Subito dopo, per\u00f2, chiese l'intervento della Francia e dell'Inghilterra contro Carlo, scatenando le ire dell'Imperatore e la sua decisione di un intervento militare diretto.\nL'intervento militare, per\u00f2, fu preceduto da un altro evento in campo religioso. Nello stesso periodo era riunita a Spira, in Germania, la Dieta dei principi tedeschi i quali stavano dibattendo il problema religioso che era scoppiato in Germania con il sorgere del luteranesimo accanto alle gi\u00e0 consolidate religioni cattolica e ortodossa. Carlo V fece approvare un documento nel quale, nonostante egli fosse il principale paladino della Chiesa cattolica, consentiva a tutte le religioni pari dignit\u00e0 e libert\u00e0 di professione oltre a consentire il matrimonio dei preti; non solo, ma consentiva che ciascun principe scegliesse il proprio credo per s\u00e9 e per lo Stato da lui rappresentato. Ci\u00f2 voleva dire che il luteranesimo acquistava parit\u00e0 di diritti con tutte le altre fedi. Ovviamente tale decisione fu un grande affronto al papa.\nDopo di che invi\u00f2 a Roma un contingente di lanzichenecchi, mercenari germanici, al comando di Georg von Frundsberg, i quali, il 6 maggio 1527, misero la citt\u00e0 a ferro e a fuoco. Questa vicenda \u00e8 comunemente nota come il sacco di Roma. I saccheggi e le distruzioni cui fu sottoposta la citt\u00e0 furono di una gravit\u00e0 tale da suscitare la riprovazione totale di tutto il mondo civile, indipendentemente dalla confessione religiosa.\nAnche Carlo V prese le distanze dall'operato delle sue squadracce germaniche, ma colse l'occasione di imporre a papa Clemente VII un duro e umiliante trattato di pace, che prevedeva il versamento di una notevole somma di denaro oltre alla consegna dei ducati di Parma, Piacenza e Modena e delle fortezze di Ostia, Civitavecchia, Civita Castellana e Castel Sant'Angelo.\nIl \"sacco di Roma\" e la prigionia del Papa indussero Francesco a riprendere le armi contro Carlo v al fine di restituire la libert\u00e0 al Pontefice. Nell'estate del 1527, infatti, mentre l'esercito francese riconquistava Asti, Novara, Alessandria e Pavia, e rimetteva Milano nelle mani di Francesco Sforza, Francesco I concluse una nuova alleanza anti-imperiale, preparandosi nuovamente a dichiarare guerra a Carlo V; la qual cosa avvenne nella tarda primavera del 1528.\nFrancesco attacc\u00f2 Napoli via mare, ma non pot\u00e9 portare a termine l'impresa sia per il venir meno dei genovesi che gli negarono le navi sia per il sopraggiungere della peste che decim\u00f2 tutto il contingente francese riducendolo a ben poca cosa. I francesi furono costretti alla capitolazione ad Aversa e, per il Re di Francia, fu un'altra disfatta dopo quella subita nel precedente conflitto.\nSi imponeva la pace, che, se era necessaria per il Re, lo era altrettanto per l'Imperatore, il quale era in grandi difficolt\u00e0 sia nei rapporti con alcuni Stati ribelli tedeschi e sia nei rapporti con la Spagna, che accusava Carlo di badare troppo all'Italia e troppo poco alla Spagna.\nSi giunse cos\u00ec alla Pace di Cambrai, che mise fine al secondo conflitto tra Carlo e Francesco. La Pace di Cambrai fu detta anche \"delle due dame\" in quanto i negoziati furono condotti da due donne: Margherita d'Austria, zia di Carlo e Luisa di Savoia, madre di Francesco. La necessit\u00e0 di affidare i negoziati alle \"due dame\" nasceva dal fatto che esse erano le uniche persone in grado di convincere i due sovrani che la pace era perseguibile ad una sola condizione, e cio\u00e8 che Francesco rinunciasse al Ducato di Milano e Carlo rinunciasse alla riconquista della Borgogna.\nIl trattato di pace fu firmato a Cambrai il 3 agosto 1529. Francesco rinunciava ad ogni pretesa in Italia e cedeva all'Imperatore le citt\u00e0 di Hesdin, Arras, Lilla e Tournai, oltre a riconoscergli piena sovranit\u00e0 sulle Fiandre e su Cambrai. Inoltre Carlo V stipul\u00f2 un accordo con papa Clemente VII a Barcellona, mediante il quale il Papa prometteva a Carlo la corona imperiale in cambio della restaurazione dei Medici a Firenze da cui erano stati cacciati nel 1527 a seguito di una congiura di oligarchi.\nIl Papa, in attuazione degli accordi raggiunti con la Pace di Barcellona, incoronava Carlo V Re d'Italia il 22 febbraio 1530 a Bologna e, due giorni dopo, Imperatore del Sacro Romano Impero. Non vi fu pi\u00f9 altra incoronazione ad opera di un papa.\nLa Pace di Cambrai apriva una tregua nei conflitti tra i due sovrani.\nTerza guerra: 1536-1538.\nCon la firma della Pace di Cambrai, la conflittualit\u00e0 tra i due sovrani sembrava essersi placata. In effetti covava latente, perch\u00e9 Carlo V non aveva rinunciato alla sua concezione dell'Impero universale sotto la guida degli Asburgo e Francesco I era comunque intenzionato ad impedire tale disegno.\nL'Imperatore, allora, non potendo raggiungere i suoi scopi attraverso le armi o la diplomazia, cominci\u00f2 a mettere in atto una politica matrimoniale, attraverso la quale, combinando sapientemente i matrimoni tra i rampolli delle varie dinastie europee, avrebbe condotto tutti gli Stati sotto il controllo imperiale. Ma la stessa cosa fece Francesco I, in particolare in Italia, con due matrimoni. Il primo tra la cognata Renata di Francia e il duca Ercole II d'Este; il secondo tra Caterina de' Medici, nipote di Papa Clemente VII, ed il proprio figlio Enrico (che sarebbe diventato a sua volta Re di Francia come successore dello stesso Francesco).\nMa Francesco I non si content\u00f2 di contrastare Carlo V soltanto con la medesima arma della politica matrimoniale. Il Re di Francia, infatti, inaugur\u00f2 anche una politica cosiddetta di \"equilibrio di poteri\", mettendosi a capo di una lega antiasburgica comprendente, volta a volta, il Re d'Inghilterra, il Papa, i Principi luterani e i Turchi e facendo pressioni soprattutto su questi ultimi affinch\u00e9 aprissero contro l'Imperatore un secondo fronte bellico nel Mediterraneo. La qual cosa ebbe un certo esito positivo, tant'\u00e8 che Carlo V diede avvio alla spedizione che lo port\u00f2 alla conquista di Tunisi nel 1535.\nDi ritorno dall'Africa Carlo V si ferm\u00f2 in Italia, dove, a Roma nell'aprile del 1536, incontr\u00f2 il nuovo papa Paolo III eletto due anni prima. Il soggiorno in Italia e i colloqui con il Papa dovevano servire all'Imperatore per sistemare definitivamente l'assetto geopolitico dell'Italia del Nord in funzione filo-asburgica; a ci\u00f2 indotto anche dalla morte, senza eredi, di Francesco II Sforza nel 1535. Quest'ultimo evento indusse il Re di Francia ad avanzare nuovamente pretese sul Ducato di Milano, sempre in forza del gi\u00e0 richiamato \"testamento dei Visconti\".\nFrancesco I diede inizio alle ostilit\u00e0 nel febbraio del 1536 con l'invasione del Ducato di Savoia guidato, in quel momento, dal duca Carlo II, cognato dell'Imperatore, avendo essi sposato due sorelle, il primo Beatrice e il secondo Isabella, figlie del Re del Portogallo Emanuele I d'Aviz, detto \"\"il fortunato\". Il possesso del Ducato di Savoia era necessario per la Francia al fine di poter avere, poi, libero passaggio verso la conquista di Milano.\nCarlo V dovette rispondere, e, non essendo riuscito ad avere l'appoggio del Papa, dichiaratosi neutrale, sfid\u00f2 il Re di Francia a singolar tenzone. Questa mossa ebbe l'effetto di aumentare i consensi dell'opinione pubblica europea verso l'Imperatore.\nNell'estate del 1536 Carlo V attacc\u00f2 Francesco I su due fronti: dalla Provenza e dalle Fiandre, mentre un terzo fronte fu aperto dal Re di Francia in Piemonte. Le operazioni belliche fallirono su tutti i fronti, per cui si giunse ad una posizione di stallo: n\u00e9 vincitori, n\u00e9 vinti.\nSul finire del 1536 Carlo V torn\u00f2 in Spagna per un periodo di riflessione e per occuparsi degli affari di stato di quel Paese, dal momento che le Cortes continuavano a rimproverargli il suo disinteresse verso gli affari spagnoli, a tutto vantaggio delle vicende legate agli Asburgo e all'Europa centrale.\nNel corso del 1537 Carlo V si impegn\u00f2 negli affari di stato della Spagna, studiando, nel contempo, una strategia che gli permettesse di chiudere onorevolmente il conflitto con la Francia per potersi dedicare anche alla risoluzione dei problemi creati dai luterani in Germania e dai Turchi ai confini orientali dell'Impero.\nMa nella primavera del 1537 la Francia ruppe gli indugi e lanci\u00f2 una nuova violenta offensiva nei Paesi Bassi. Furono combattute battaglie sanguinosissime a Lens, Arras, Cr\u00e9cy, Hesdin, che indussero i francesi e gli imperiali a concludere un armistizio a Bomy nel giugno del 1537, a seguito del quale papa Paolo III avanz\u00f2 la sua mediazione che port\u00f2 al Convegno di Nizza nel giugno del 1538. Nel Convegno di Nizza fu concordata una tregua decennale con il riconoscimento dello \"statu quo\". Si concludeva cos\u00ec, con un nulla di fatto, il terzo conflitto tra la Francia e l'Impero.\nQuarta guerra: 1542-1544.\nSul finire del 1540 Carlo V concesse l'investitura del Ducato di Milano al figlio Filippo. In tal modo veniva sancita l'egemonia della Spagna su Milano e sull'Italia settentrionale, che andava ad aggiungersi a quella gi\u00e0 esistente nell'Italia meridionale per via della presenza da lungo tempo degli Aragonesi.\nGli Aragonesi, infatti, si erano installati stabilmente nell'Italia meridionale da molto tempo; prima in Sicilia a seguito della Pace di Caltabellotta sottoscritta nel 1303 tra Re Federico III d'Aragona e Carlo II d'Angi\u00f2; poi si erano impossessati di Napoli e di tutto il meridione d'Italia con Alfonso I d'Aragona, detto \"il magnanimo\"\", il quale aveva strappato la corona a Renato, ultimo re angioino di Napoli.\nCi\u00f2 voleva dire che sul finire del 1540 tutta l'Italia si trovava sotto il controllo di Carlo V, eccezion fatta del solo Stato pontificio.\nUna siffatta situazione spinse il Re di Francia, alla fine del 1541, ad allearsi con Solimano il Magnifico, con la Danimarca e la Svezia. Enrico II, profittando della sconfitta di Carlo V nella spedizione di Algeri, e fidando nella promessa di un sostanzioso appoggio militare da parte di Solimano, nel luglio del 1542 dichiar\u00f2 guerra all'Imperatore, lanciando ben due offensive: a nord nel Lussemburgo e a sud in Navarra.\nIn quel periodo Carlo V si trovava in Spagna, tutto intento ad occuparsi del riordino delle finanze statali, per cui diede disposizioni alla sorella Maria d'Ungheria, reggente dei Paesi Bassi, di organizzare la difesa delle Fiandre nell'attesa della sua discesa in campo in prima persona.\nLe operazioni belliche si svolsero nelle province fiamminghe con inaudita ferocia: violente battaglie furono combattute ad Anversa, Malines e Bruxelles. Tutto ci\u00f2 accadeva nel mese di luglio del 1542.\nImprovvisamente l'offensiva francese si arrest\u00f2. La ragione era molto semplice ed era sempre la stessa: la mancanza di danaro che impediva al Re di pagare le soldatesche. Il Re di Francia era afflitto, cio\u00e8, dallo stesso male dell'Imperatore, la mancanza di danaro.\nLa penuria di danaro che affliggeva i due contendenti provoc\u00f2 lo stallo delle operazioni militari fino all'estate del 1543 allorquando si conclusero gli accordi tra l'Imperatore ed Enrico VIII d'Inghilterra. Subito dopo Carlo ed Enrico dichiararono guerra alla Francia e tale dichiarazione di guerra ebbe come prima ed immediata conseguenza la riduzione della pressione francese nelle Fiandre e nei Paesi Bassi.\nPoich\u00e9 la Francia si era alleata con i Turchi, Carlo V riteneva che papa Paolo III avrebbe abbandonato la sua dichiarata posizione di neutralit\u00e0 per schierarsi a fianco dell'Impero. In tale aspettativa l'Imperatore, nello stesso mese di giugno del 1543, incontr\u00f2 il Papa a Busseto nel Parmense. Nell'agenda dei colloqui erano previsti soltanto due argomenti: l'opposizione all'Impero Ottomano e la convocazione di un Concilio sulla questione luterana. Nel corso dei lavori emerse, per\u00f2, un terzo argomento, la malcelata richiesta del Pontefice di far assegnare il Ducato di Milano ai Farnese, famiglia cui apparteneva il Papa. Rispuntava cos\u00ec nuovamente il nepotismo nella Santa Sede.\nI colloqui di Busseto si conclusero con un nulla di fatto, per cui l'Imperatore, avendo necessit\u00e0 assoluta di sostegno finanziario e militare, fu costretto a rivolgersi ai Principi tedeschi, convocandoli a Norimberga in due diete, tra l'autunno del 1542 e l'estate del 1543.\nNel corso delle due diete, Carlo V riusc\u00ec ad ottenere l'appoggio di tutta la Germania, sfruttando la divisione tra principi cattolici e principi luterani. Questo appoggio si tramut\u00f2 in un'immediata offensiva degli imperiali nella Gheldria e la sua conseguente riconquista. La Gheldria era l'ultima regione mancante per l'unificazione dei Paesi Bassi e si trovava nelle mani del Duca di Kleve, alleato della Francia.\nSull'onda del successo l'Imperatore prosegu\u00ec le operazioni militari con la conquista della citt\u00e0 di Cambrai, completando cos\u00ec l'unificazione dei Paesi Bassi. Tutto ci\u00f2 avveniva nell'autunno del 1543.\nPer\u00f2, ancora una volta, la mancanza di danaro costrinse i contendenti a una nuova situazione di stallo. Si giunse cos\u00ec al mese di febbraio del 1544.\nCarlo V convoc\u00f2 una Dieta a Spira nella quale, assumendo una posizione molto critica verso la Santa Sede, ottenne dai Principi tedeschi notevoli aiuti, tali da consentirgli di riprendere le operazioni militari contro la Francia, senza pi\u00f9 l'assillo della penuria di danaro.\nOvviamente, questo sostegno gli cost\u00f2 il riconoscimento della pari dignit\u00e0 tra le due confessioni, quella cattolica e quella luterana. Questo risultato fu il trionfo della \"ragion di stato\". Cos\u00ec come Francesco I si era alleato con i musulmani pur di sconfiggere Carlo V, anche l'Imperatore, lo strenuo difensore della Chiesa cattolica, strinse alleanza con i luterani e con lo scismatico Enrico VIII d'Inghilterra, pur di prevalere nello scontro armato con i francesi.\nLe ostilit\u00e0 ripresero nel mese di aprile del 1544: i francesi conseguirono una vittoria a Ceresole Alba in Piemonte, sconfiggendo gli spagnoli. Carlo V riconquist\u00f2 il Lussemburgo e si avvi\u00f2 sulla strada di Parigi. Enrico VIII mise sotto assedio Boulogne. A questo punto si ripet\u00e9 il solito copione: la sospensione delle azioni belliche e la firma della Pace di Cr\u00e9py, nel mese di settembre del 1544.\nIl Re di Francia avanz\u00f2 per primo la proposta di chiudere le ostilit\u00e0 a causa della solita cronica penuria di danaro e l'Imperatore accett\u00f2 immediatamente, soprattutto per liberarsi dell'alleanza con Enrico VIII, temendo che il prolungarsi della guerra con la Francia avrebbe provocato un'eccessiva ingerenza dell'Inghilterra nelle vicende dell'Europa continentale.\nLa Pace di Cr\u00e9py stabiliva, ufficialmente, che la Francia si sarebbe impegnata a dare il suo appoggio alla lotta contro i Turchi e, ufficiosamente, che Francesco I avrebbe dato il suo appoggio sia alla convocazione di un Concilio sia per la lotta ai Principi protestanti tedeschi. Con la Pace di Cr\u00e9py Francesco I rinunciava all'Italia, mentre Carlo V rinunciava alla Borgogna.\nLe spese di questa guerra, in termini politici e territoriali, furono sostenute dal Ducato di Savoia che usc\u00ec dal conflitto pressoch\u00e9 annientato. La Francia, nonostante la sconfitta, pot\u00e9 mantenere i territori occupati durante la guerra; vale a dire Torino, Chivasso, la Valle di Susa e il comprensorio sabaudo d'oltralpe (cio\u00e8 verso la Francia). Carlo V si riserv\u00f2 il controllo di tutto il Piemonte orientale. Al centro dei due schieramenti fu ritagliata una zona cuscinetto, tra l'altro anche discontinua, assegnata al duca Carlo II di Savoia, comprendente Nizza, Cuneo, Asti, Ivrea, Fossano, Vercelli e la Valle d'Aosta. Il Ducato di Savoia, o, meglio, ci\u00f2 che restava del Ducato di Savoia, doveva servire solo come avamposto militare dell'Impero a difesa dell'Italia del Nord.\nDovranno trascorrere oltre centocinquanta anni prima di rivedere la Savoia riacquistare la propria integrit\u00e0 territoriale.\nLa Pace di Cr\u00e9py fu il trionfo di Carlo V."}
{"id": "51465", "revid": "106376", "url": "https://it.wikipedia.org/wiki?curid=51465", "title": "Castelnuovo", "text": ""}
{"id": "51466", "revid": "123803168", "url": "https://it.wikipedia.org/wiki?curid=51466", "title": "Citosina", "text": "La citosina \u00e8 una delle tre basi azotate pirimidiniche che formano i nucleotidi degli acidi nucleici DNA e RNA.\nTramite tre legami a idrogeno, nel DNA e nell'RNA si lega alla guanina.\nLegata al ribosio forma la citidina.\nStoria.\nLa citosina fu scoperta e nominata da Albrecht Kossel e Albert Neumann nel 1894, quando fu idrolizzata dai tessuti del timo del vitello. Nel 1903 fu proposta una struttura, che fu sintetizzata (e quindi confermata) in laboratorio nello stesso anno. \nNel 1997 la citosina \u00e8 stata utilizzata in una prima dimostrazione dell'elaborazione delle informazioni quantistiche quando i ricercatori dell'Universit\u00e0 di Oxford hanno implementato l'algoritmo Deutsch-Jozsa su un computer quantistico a risonanza magnetica nucleare a due qubit (NMRQC).\nNel marzo 2015, gli scienziati della NASA hanno riportato la formazione di citosina, insieme all'uracile e alla timina, dalla pirimidina in condizioni di laboratorio simili allo spazio, il che \u00e8 interessante perch\u00e9 la pirimidina \u00e8 stata trovata nei meteoriti sebbene la sua origine sia sconosciuta.\nReazioni chimiche.\nLa citosina \u00e8 un componente del DNA, dell'RNA e dei nucleotidi. Come citidina trifosfato (CTP), pu\u00f2 agire da cofattore per gli enzimi e pu\u00f2 trasferire un fosfato per convertire l'adenosina difosfato (ADP) in adenosina trifosfato (ATP).\nLa deaminazione della citosina, forma uracile: questa mutazione, che avviene spontaneamente, pu\u00f2 essere facilmente riconosciuta e riparata dal \"mismatch repair complex\". Il fenomeno della metilazione del DNA pu\u00f2 avvenire prima che l'uracile venga sostituito di nuovo con una citosina, ci\u00f2 determina la trasformazione dell'uracile in timina che non \u00e8 riconosciuta efficientemente dal sistema di riparazione come un errore. Questo fatto \u00e8 alla base della gran parte delle mutazioni puntiformi del DNA.\nLa citosina pu\u00f2 anche essere metilata in 5-metilcitosina mediante un enzima chiamato DNA metiltransferasi o essere metilata e idrossilata per produrre 5-idrossimetilcitosina. La differenza nei tassi di deamminazione della citosina e della 5-metilcitosina (all'uracile e alla timina) costituisce la base del sequenziamento del bisolfito."}
{"id": "51468", "revid": "47767", "url": "https://it.wikipedia.org/wiki?curid=51468", "title": "Angiolo Poliziano", "text": ""}
{"id": "51474", "revid": "110157", "url": "https://it.wikipedia.org/wiki?curid=51474", "title": "Orfeo dolente", "text": "Orfeo dolente \u00e8 un'opera musicale di Domenico Belli, esempio di \"stile rappresentativo\" della prima epoca del barocco.\nL'opera - suddivisa in cinque intermezzi - venne rappresentata per la prima volta a Palazzo Gherardesca di Firenze, abitazione di Ugo Rinaldi, nel 1616.\nIl mito di Orfeo - che ricorre in questo come in altri componimenti coevi - fu un tema centrale per le origini dell'opera lirica \u00e8 questo componimento \u00e8 considerato tutt'oggi uno dei migliori esempi del cosiddetto \"recitarcantando\".\nIl noto compositore e direttore d'orchestra italiano Bruno Maderna ne realizz\u00f2 una trascrizione nel 1968.\nBelli, che avr\u00e0 in fine di carriera una scarsa produzione musicale, \u00e8 stato definito - anche in virt\u00f9 di questa opera - un \"ricercatore di passioni attraverso la musica\". Una ricerca fatta attraverso procedimenti moderni per i suoi tempi, esaltati nell'uso di \"violente dissonanze\". Viene descritto come eccelso nel tragico, scegliendo di sottolineare questo aspetto rinunciando agli \"abbellimenti\" nella parte vocale usati dai suoi contemporanei.\nFiorentino di nascita e coevo di altri \"padri\" dell'opera lirica (da Jacopo Peri, a Giulio Caccini, da Emilio de' Cavalieri - autore della \"Rappresentazione di anima e di corpo\" - e Marco di Gagliano) elabor\u00f2 questa sua opera insieme ad altri spettacoli di corte, quali balli, intermezzi e persino una \"favola marittima\" sulla storia di Andromeda.\nAssieme all'\"Orfeo dolente\", Belli dette alle stampe nel medesimo anno - il 1616 - altre due raccolte di musica: l'\"Officium defunctorum\" e il suo \"Primo libro delle Arie\", opere che tutt'oggi costituiscono le uniche tracce della sua attivit\u00e0 compositiva.\nNell\"'Orfeo\" il compositore fiorentino cerca in questo caso pi\u00f9 ancora che altrove, e in linea con l'operato degli autori del suo tempo, strade diverse per esprimere un tipo di musica che rifletta - in maniera pi\u00f9 aderente alle \"nuove\" necessit\u00e0 ed urgenze richieste dai nuovi spettacoli di corte - una esplicita espressione delle passioni. \nPer raggiungere questo obiettivo fa quindi ricorso a procedimenti moderni, se rapportati all'epoca, con un arricchimento della formula monodica, di per s\u00e9 gi\u00e0 avanti nei tempi, attraverso violente (e artificiose, si direbbe) dissonanze (e alcune arie giunte ai giorni attuali - tipo \"Di vostri occhi\" e \"Ardo ma non ardisco\" - ne sono una evidente testimonianza). \nInoltre, negando qualsiasi \"abbellimento\" del canto - e privilegiando il fluire delle note - lascia quasi intendere una preponderanza della \"musica\" rispetto alla cantabilit\u00e0 nell'espressione di ogni tipo di \"affetto\" (teoria che trover\u00e0 poi una conferma neppure troppo indiretta nel Settecento quando si affermer\u00e0 il concetto del \"Prima la musica, poi le parole\")."}
{"id": "51475", "revid": "1305772", "url": "https://it.wikipedia.org/wiki?curid=51475", "title": "Orfeo (J\u00e1uregui)", "text": "Orfeo \u00e8 un poema in cinque canti del poeta sivigliano Juan de J\u00e1uregui, pubblicato a Madrid nel 1624, dedicato al mito di Orfeo.\nI cinque canti riprendono le vicende delle \"Metamorfosi\" di Ovidio. Il primo canto narra delle nozze tra Orfeo ed Euridice, nel secondo Orfeo scende agli inferi in cerca della sua sposa, nel terzo Orfeo ritrova Euridice ma poi la perde di nuovo per aver infranto la condizione di non guardarla, il quarto canto \u00e8 incentrato sulla musica di Orfeo, e il quinto sulla morte del protagonista causata dalle Baccanti.\nL'opera, pur criticata da F\u00e9lix Lope de Vega, suscit\u00f2 molto interesse, al punto da spingere il rivale Juan P\u00e9rez de Montalb\u00e1n, discepolo di Lope de Vega, a pubblicare nello stesso anno un \"Orfeo en lengua castellana\" sullo stesso tema."}
{"id": "51477", "revid": "339392", "url": "https://it.wikipedia.org/wiki?curid=51477", "title": "Giulio Raimondo Mazarino", "text": ""}
{"id": "51481", "revid": "1120856", "url": "https://it.wikipedia.org/wiki?curid=51481", "title": "Castelvecchio", "text": ""}
{"id": "51483", "revid": "1494169", "url": "https://it.wikipedia.org/wiki?curid=51483", "title": "Castelvetere", "text": ""}
{"id": "51484", "revid": "1494169", "url": "https://it.wikipedia.org/wiki?curid=51484", "title": "Castelvetro", "text": ""}
{"id": "51486", "revid": "458502", "url": "https://it.wikipedia.org/wiki?curid=51486", "title": "Castiglion", "text": ""}
{"id": "51487", "revid": "124430331", "url": "https://it.wikipedia.org/wiki?curid=51487", "title": "Castello di Miramare", "text": "Il castello di Miramare (\"Schloss Miramar\" in tedesco; \"grad Miramar\" in sloveno) \u00e8 un edificio storico e museo di Trieste. Il complesso, circondato da un ampio parco, fu originariamente costruito tra il 1856 e il 1860 nella omonima localit\u00e0 come dimora di Massimiliano d'Asburgo-Lorena, arciduca d'Austria e poi imperatore del Messico, e della sua consorte Carlotta del Belgio.\nCastello e parco costituiscono uno dei musei statali italiani, cui nel 2016 \u00e8 stata concessa l'autonomia speciale dal Ministero per i beni e le attivit\u00e0 culturali.\nDescrizione.\nAffacciato sul golfo di Trieste, \u00e8 situato a pochi chilometri a nord del capoluogo (circa 6 km dalla Stazione Centrale). Miramare \u00e8 la forma italianizzata dell'originale \"Miramar\", derivante dallo spagnolo \"mirar el mar\", in quanto Massimiliano d'Asburgo, nel visitare il promontorio che lo ospita, fu ispirato dal ricordo di castelli spagnoli affacciati sulle coste dell'oceano Atlantico.\nIl castello \u00e8 circondato da un grande parco di circa 22 ettari caratterizzato da una grande variet\u00e0 di piante, molte delle quali scelte dallo stesso arciduca durante i suoi viaggi attorno al mondo, che comp\u00ec come ammiraglio della marina militare austriaca. Nel parco si trova anche il castelletto, un edificio di dimensioni minori che funse da residenza per i due sposi durante la costruzione del castello stesso, \nma che divenne di fatto una prigione per Carlotta, quando perse la ragione dopo l'uccisione del marito in Messico.\nIl castello di Miramare \"presenta ancora gli arredi originali d'epoca, testimonianza della storia dei nobili proprietari, l'arciduca e la moglie Carlotta di Sassonia, figlia del re del Belgio, e del loro triste destino che non gli permise di godere della splendida dimora\". All'interno, il castello \u00e8 suddiviso in numerose stanze. Il piano terra era destinato a residenza dell'Imperatore Massimiliano I e della consorte Carlotta, mentre quello superiore venne in periodo successivo adibito a residenza del Duca Amedeo d'Aosta, che vi abit\u00f2 per circa sette anni e modific\u00f2 alcune stanze secondo lo stile dell'epoca. Furono rimosse le insegne Imperial-Regie e sostituite con croci sabaude.\nUn triste destino accomuna chi ha abitato Miramare: Massimiliano d'Asburgo part\u00ec per cingere la corona imperiale del Messico e vi mor\u00ec, mentre Amedeo part\u00ec per l'Impero d'Etiopia di cui fu vicer\u00e9 e mor\u00ec in prigionia.\nStoria.\nLa prima idea di costruire un castello sul promontorio vicino alla baia di Grignano venne a Massimiliano nel 1855. Occorreva bonificare la zona, ma l'ampio spazio a disposizione avrebbe costituito per il fratello dell'imperatore il luogo ideale dove dare libero sfogo alla propria passione per la botanica, creando un giardino in cui l'arciduca far\u00e0 poi confluire le numerose piante rare importate oltreoceano.\nI lavori cominciarono il 1\u00ba marzo 1856, e il progetto fu affidato all'architetto viennese Carl Junker. Il primo disegno non convinse Massimiliano, che ne chiese uno alternativo a Giovanni Andrea Berlam, rimanendone soddisfatto. Fu tuttavia il secondo progetto di Junker a divenire quello definitivo.\nIl modello si rif\u00e0 alla corrente - di gusto chiaramente neomedievale - denominata \"romantisches Historismus\", sviluppata in quegli anni da Theophil Hansen all'Arsenale di Vienna e alla villa Pereira, poco a nord della capitale imperiale. L'ideale principale alla quale si ispirarono l'architetto e il committente di Miramare \u00e8 tuttavia quello reso manifesto da Karl Friedrich Schinkel nella realizzazione dello \"Schloss Babelsberg\" a Potsdam e dello \"Schloss Kurnik\" in Polonia.\nIl castello doveva essere inizialmente costituito da tre piani e un mezzanino, ma Massimiliano, che pur risiedendo a Milano si recava spesso a Trieste per seguire l'andamento dei lavori, decise nel 1858 di eliminare un piano. Intanto, Franz e Julius Hofmann, cui era stata affidata la decorazione degli interni, erano gi\u00e0 a buon punto.\nCon la decadenza dalla carica di governatore del Regno Lombardo-Veneto, nel 1859, Massimiliano si trasfer\u00ec con Carlotta a Miramare, alloggiando dapprima nel castelletto e, a partire dal Natale del 1860, nell'edificio principale. Massimiliano, amante della vita di mare, volle il proprio studio privato affacciato sul Golfo di Trieste e decorato come l'interno di una nave. L'anno successivo il proprietario della dimora compiva un viaggio in Brasile, approfittandone per catalogare alcune specie di piante.\nTornato, soggiorn\u00f2 stabilmente a Miramare, dove ospit\u00f2 in visita anche il fratello l'imperatore Francesco Giuseppe I d'Austria e la moglie Elisabetta di Baviera, detta Sissi. Da l\u00ec il 14 aprile 1864, su invito di Napoleone III salp\u00f2 insieme alla moglie alla volta del Messico, a bordo della fregata \"Novara\", la stessa nave che ne riporter\u00e0 indietro la salma quattro anni pi\u00f9 tardi. Carlotta riguadagn\u00f2 Trieste nel 1866, ma il consorte fu fucilato a Quer\u00e9taro nel giugno successivo.\nCarlotta cominci\u00f2 a dare segni di insanit\u00e0 mentale e fu fatta rinchiudere nel castelletto. Poco dopo ritorn\u00f2 nel nat\u00eco Belgio.\nL'interno fu intanto completato. Gli appartamenti della coppia, neogotici e neomedievali, furono terminati nel 1860, mentre il completamento della zona di rappresentanza, dieci anni pi\u00f9 tardi, determin\u00f2 la fine dei lavori.\nTra il 1930 e il 1937 il castello fu la residenza del duca Amedeo di Savoia-Aosta e della moglie Anna d'Orl\u00e9ans.\nAlla fine del 1945, le truppe neozelandesi sotto il comando del Generale Freyberg entrarono a Trieste e si installarono nel castello, apportando molte modifiche all'interno. Successivamente le truppe britanniche posero il quartier generale del XIII Corps a Miramare. Alla fine arrivarono gli americani e il castello serv\u00ec come quartier generale per la guarnigione americana Trieste United States Troops (TrUST) dal 1947 al 3 ottobre 1954. La Sovrintendenza immediatamente inizi\u00f2 l'opera di restauro degli interni del castello, del castelletto e della struttura del parco. Sulla base di disegni e fotografie dell'epoca, le decorazioni lignee furono rimesse nelle sale e i mobili, gli arredi, i dipinti e gli arazzi furono riordinati.\nIl parco di Miramare.\nIl parco di Miramare si estende a picco sul golfo di Trieste su una superficie di 22 ettari sul promontorio carsico di Grignano, all'epoca della costruzione del castello quasi privo di vegetazione; venne progettato dall'architetto austriaco Carl Junker (1827-1882) per volere dell'arciduca Massimiliano. Per la progettazione botanica fu inizialmente incaricato il giardiniere Josef Laube, poi sostituito nel 1859 dal boemo Anton Jelinek.\nIl parco, i cui lavori furono avviati nella primavera del 1856, rappresenta un esempio di impianto artificiale misto di essenze forestali, alberi e cespugli che fonde il fascino di un ambiente architettonico miteleuropeo e un paesaggio mediterraneo. In contrasto con il giardino barocco, quello inglese, su cui \u00e8 modellato Miramare, introduce un nuovo rapporto con la natura, frutto di una sensibilit\u00e0 diversa verso il mondo materiale.\nPrima del 1856 la zona del parco era spoglia, con solo alcuni arbusti e cespugli spinosi. Oggi, invece, vi \u00e8 un gruppo di diverse specie di alberi che sono, per la maggior parte, di origine non europea o comunque che non sono nativi della zona. Entro un periodo di dieci anni, cedri del Libano, del nord Africa e dell'Himalaya sono stati piantati abeti e abeti rossi provenienti dalla Spagna, cipressi da California e Messico, varie specie di pino dall'Asia e dall'America e alcuni esemplari esotici, come la sequoia gigante e il ginkgo biloba sono stati aggiunti. Miramare \u00e8 stato concepito come un giardino privato e non come un parco. In realt\u00e0 non dispone di un ingresso monumentale o di un vialetto che conduce fino al castello. Era un giardino delle meraviglie, non destinati ad uso pubblico, anche se l'arciduca l'apr\u00ec al volgo un paio di giorni alla settimana. Corsi d'acqua, piscine, sentieri tortuosi, alberi disposti secondo modelli naturali, alcune zone erbose, sono tipici di giardini inglesi. L'asperit\u00e0 del terreno ha favorito l'irregolare disposizione del promontorio che unisce la trasformazione artificiale con l'ambiente naturale.\nIl parco si caratterizza anche per la presenza di alcuni edifici inclusi nel progetto di Junker: il castelletto, abitato da Massimiliano e Carlotta, la cui costruzione inizi\u00f2 contemporaneamente ai lavori di realizzazione del castello; le serre, destinate alla coltivazione di piante da collocare nel parco; le rovine della cappella dedicata a San Canciano nella cui abside \u00e8 conservata una croce fatta con il legno della fregata Novara che \u00e8 stato posta in disarmo nel 1899; ed infine una piccola casa, utilizzata oggi come un coffee-shop, la \"Casa svizzera\", collocata sul bordo del lago dei cigni.\nFino al 1954, il castello di Miramare \u00e8 stato il quartier generale delle truppe di occupazione, in sequenza, delle forze naziste, neo zelandesi, britanniche ed infine statunitensi. Infine nel 1955, il complesso \u00e8 stato riaperto al pubblico con il nome di Parco di Miramare, la cui gestione \u00e8 stata affidata alla Soprintendenza per i Beni Architettonici, il Paesaggio e Patrimonio Storico, Artistico ed Etnoantropologico della regione Friuli-Venezia Giulia. L\u2019area del Parco \u00e8 stata interessata da alcuni interventi di restauro e conservazione, alcuni dei quali sono stati resi possibili anche grazie ai fondi del Gioco del Lotto, in base a quanto regolato dalla legge 662/96.\nIl museo.\nIl castello \u00e8 adibito a museo. Al suo interno \u00e8 conservata anche una pregevole raccolta di vasi orientali. Si possono ammirare le stanze che furono abitate da Massimiliano e dalla moglie Carlotta, le camere per gli ospiti, la camera di informazioni che racconta la storia del Castello e del Parco di costruzione, le stanze in cui abitava il Duca Amedeo d'Aosta con arredi del 1930 in stile razionalista.\nTutte le camere sono ben conservate e mantengono tutti gli arredi originali compresi di ornamenti, mobili e oggetti risalenti alla met\u00e0 del XIX secolo. Particolarmente degni di nota sono la sala della musica dove Carlotta si esercitava nel suono del fortepiano visibile ora nella sala VII e la sala che rievoca l'arredamento navale della fregata \"Novara\" sulla quale Massimiliano era imbarcato quando prestava servizio nella Marina austriaca.\nNella camera XIX vi sono una serie di dipinti di Cesare Dell'Acqua raffiguranti la storia di Miramare. Infine, i visitatori possono ammirare la sala del trono, che \u00e8 stata recentemente restaurata e riportata agli antichi splendori.\nAttualmente c'\u00e8 un pianoforte e la sala viene utilizzata per concerti.\nMiramare nella poesia.\nIl castello \u00e8 protagonista dell'ode \"Miramar\" (1878) di Giosu\u00e8 Carducci, inserita nella raccolta \"Odi barbare\".\nIl componimento \u00e8 dedicato alla tragica sorte di Massimiliano d'Asburgo che nel castello aveva dimora. Nei versi carducciani viene espresso con grande forza e tragicit\u00e0 il concetto di nemesi storica."}
{"id": "51488", "revid": "1590006", "url": "https://it.wikipedia.org/wiki?curid=51488", "title": "Miramare (Trieste)", "text": "Miramare (\"Miramar\" in dialetto triestino) \u00e8 un quartiere del comune di Trieste, a circa 7\u00a0km dal centro cittadino.\nPrende il nome dal castello di Miramare con il parco annesso.\nAttorno al promontorio di Miramare si estende la riserva naturale marina di Miramare, istituita nel 1986. \u00c8 una zona a protezione integrale, con un'estensione di 30 ettari, circondata da un'altra zona a protezione parziale, di altri 90 ettari, istituita nel 1994.\nIl quartiere si estende da Grignano fino alla stazione ferroviaria di Miramare, ai limiti del celebre parco.\nCampus di Miramare.\nMiramare \u00e8 sede di alcuni enti di ricerca scientifica, tra cui:\nDalla fondazione nel 1978 al 2010 \u00e8 stata sede principale della Scuola Internazionale Superiore di Studi Avanzati, prima di trasferirsi nel nuovo campus nei pressi di Opicina.\nDal 1979 fa parte della rete mondiale di riserve della biosfera."}
{"id": "51489", "revid": "1983214", "url": "https://it.wikipedia.org/wiki?curid=51489", "title": "Orfeo ed Euridice", "text": ""}
{"id": "51491", "revid": "1031941", "url": "https://it.wikipedia.org/wiki?curid=51491", "title": "Uracile", "text": "L'uracile \u00e8 una delle due basi azotate pirimidiniche che formano i nucleotidi dell'acido nucleico RNA. Tramite due legami a idrogeno nell'RNA si lega all'adenina (A).\nLegata a una molecola di ribosio forma l'uridina. Come tale l'uridina non ha quasi nessun coinvolgimento metabolico. Deve essere prima convertita nella sua forma fosforilata completa (UTP) e da qui prendere diverse vie metaboliche:\nIl dUMP viene poi metilato per azione della timidilato sintetasi, utilizzando un metile proveniente da N5, N10-metilen-tetraidrofolato. Il prodotto di tale reazione sar\u00e0 la dTMP desiderata e il diidrofolato. La base \u00e8 ora pronta per entrare nella struttura del DNA.\nQuest'ultimo passaggio \u00e8 stato sfruttato ampiamente nella chemioterapia antitumorale con il farmaco 5-fluoro-uracile (5FU), inibitore suicida e irreversibile della timidilato sintetasi.\nHa trovato infatti ampio uso nella terapia del carcinoma mammario, di quello del colon, nel tumore epatico e altri tipi. Oggi si preferiscono dei suoi derivati pi\u00f9 efficaci (Fluoro-desossiuridina e Tegafur), che hanno un profilo di farmacocinetica e tossicit\u00e0 migliori."}
{"id": "51492", "revid": "1342115", "url": "https://it.wikipedia.org/wiki?curid=51492", "title": "Castiglione", "text": ""}
{"id": "51494", "revid": "83531", "url": "https://it.wikipedia.org/wiki?curid=51494", "title": "Orfeo ed Euridice (Naumann)", "text": "Orfeo ed Euridice (Orpheus og Eurydike) \u00e8 un'opera lirica di Johann Gottlieb Naumann su libretto di Charlotta Dorothea Biehl liberamente basato su quello di Ranieri de' Calzabigi messo in musica da Gluck.\nLa prima assoluta ebbe luogo al Teatro reale danese di Copenaghen il 31 gennaio 1786, l'opera fu replicata per dodici sere."}
{"id": "51495", "revid": "287204", "url": "https://it.wikipedia.org/wiki?curid=51495", "title": "Castione", "text": ""}
{"id": "51497", "revid": "287204", "url": "https://it.wikipedia.org/wiki?curid=51497", "title": "L'anima del filosofo", "text": "L'anima del filosofo, ossia Orfeo ed Euridice \u00e8 un'opera lirica in quattro atti di Franz Joseph Haydn scritta nel 1791 su libretto di Carlo Francesco Badini. Fu rappresentata postuma al Teatro della Pergola di Firenze il 9 giugno 1951.\nStoria.\nL'opera fu pagata in anticipo ad Haydn, per sua fortuna, da parte dell'impresario John Gallini per convincerlo a trasferirsi a Londra per comporre opere per un nuovo teatro, il ricostruito King's Theatre, sostenuto come mecenate, dal Principe di Galles del momento, futuro Giorgio IV.\nPer comporre l'opera gli fu dato un libretto di Carlo Francesco Badini dal titolo \"L'anima del filosofo\". L'opera era una riscrittura del mito di Orfeo, con enormi differenze testuali e musicali rispetto all'opera di Gluck (\"Orfeo ed Euridice\", Vienna 1762), che Haydn ben conosceva avendola diretta pi\u00f9 volte. \nLa prima fu programmata il 31 maggio 1791, ma a causa di contrasti tra re Giorgio III e il Principe di Galles venne sospesa.\nLa prima rappresentazione venne data solo nel 1951, sotto la direzione di Erich Kleiber, con Maria Callas nel ruolo di Euridice, il tenore Thyge Thygesen in quello di Orfeo ed il basso Boris Christoff in quello di Creonte. \nNon va dimenticata la versione messa in scena al famoso Theater an der Wien (Vienna) cantato da Joan Sutherland e Nicolai Gedda, diretta Richard Bonynge durante gli anni '60. \nDella coppia Sutherland-Gedda con Bonynge esiste anche una incisione dalla prima nel Regno Unito al Festival di Edimburgo del 1967.\nIl fragile libretto \u00e8 curiosa rivisitazione del soggetto di Orfeo ed Euridice che poco ha a che vedere col mito originario e nulla con la versione neoclassica di Calzabigi per Gluck. Badini introdusse i personaggi di Creonte e Arideo e i critici si pongono forti interrogativi sul significato del titolo che fa riferimento al filosofo, in special modo legato alla storia personale di Badini che fra l'altro tradusse in italiano Blaise Pascal. Alcuni ipotizzano la presenza di un quinto atto andato perduto, dove si ipotizza il rovesciamento dei termini nella conclusione dell'opera.\nMusicalmente l'opera \u00e8 ricca di magnifiche arie di bravura e cori di eccellente fattura e appartiene in tutto alla tradizione dell'opera seria arricchita, rispetto alle opere precedenti di Haydn, dal denso stile orchestrale dell'ultima fase compositiva del musicista. \nHaydn in quest'opera ha messo in evidenza e concertato ottimi \"ensemble\" fra i protagonisti, con duetti e cori a quattro voci, che preludono la sua maestria nello scrivere pezzi a pi\u00f9 voci di musica sacra.\nL'aria pi\u00f9 toccante dell'opera \u00e8 considerata \"Del mio core\" cantata da Euridice in punto di morte."}
{"id": "51498", "revid": "104081226", "url": "https://it.wikipedia.org/wiki?curid=51498", "title": "Castrignano", "text": ""}
{"id": "51500", "revid": "88740", "url": "https://it.wikipedia.org/wiki?curid=51500", "title": "Castronovo", "text": "Castronovo si pu\u00f2 riferire a:"}
{"id": "51503", "revid": "101768", "url": "https://it.wikipedia.org/wiki?curid=51503", "title": "Cattolica (disambigua)", "text": "Cattolica \u00e8 un aggettivo femminile che indica un soggetto caratterizzato dall'essere cattolico. Vi sono poi altri significati:"}
{"id": "51505", "revid": "101768", "url": "https://it.wikipedia.org/wiki?curid=51505", "title": "Timina", "text": "La timina \u00e8 una delle due basi azotate pirimidiniche che formano i nucleotidi dell'acido nucleico DNA. Tramite due legami a idrogeno, nel DNA si lega all'adenina (A), formando una specifica coppia di basi.\nLegata al desossiribosio, forma la timidina. La timidina pu\u00f2 legare a s\u00e9 fino a tre gruppi fosfato per dare la timidina mono-, di- o trifosfato.\nNell'RNA viene sostituita dall'uracile, che non possiede il gruppo metile. La trasformazione dell'uracile in timina avviene per preservare l'informazione contenuta nel DNA: infatti, in ambiente acido la citosina tende a degradarsi in uracile. Conservare nel DNA una forma diversa della base con l'aggiunta di un gruppo metile permette di differenziare maggiormente la citosina dalla timina, e quindi prevenire mutazioni genetiche. L'RNA, essendo utilizzato solo come trasporto momentaneo di informazione, \u00e8 meno suscettibile alla mutazione, che avrebbe anche conseguenze minori, e conserva quindi l'uracile."}
{"id": "51506", "revid": "1594855", "url": "https://it.wikipedia.org/wiki?curid=51506", "title": "Cava", "text": ""}
{"id": "51508", "revid": "1862310", "url": "https://it.wikipedia.org/wiki?curid=51508", "title": "Cavaglio", "text": ""}
{"id": "51509", "revid": "767487", "url": "https://it.wikipedia.org/wiki?curid=51509", "title": "Macedonio (nome)", "text": "Origine e diffusione.\nDeriva dal nome etnico di tarda epoca greca \u039c\u03b1\u03ba\u03b5\u03b4\u03cc\u03bd\u03b9\u03bf\u03c2 (\"Makedonios\"), trasportato poi nel latino \"Macedonius\", al femminile \"Macedonia\", e vuol dire \"originario della Macedonia\", regione storica dei Balcani. Di identico significato \u00e8 il nome Macedone, di diretta origine latina, che comunque \u00e8 sostanzialmente una sua variante.\nIn Italia \u00e8 raro, e attestato quasi solo al maschile; \u00e8 presente sporadicamente nel Nord e in Toscana.\nOnomastico.\nL'onomastico si pu\u00f2 festeggiare in una delle date seguenti:"}
{"id": "51510", "revid": "287204", "url": "https://it.wikipedia.org/wiki?curid=51510", "title": "Cavallino", "text": ""}
{"id": "51511", "revid": "287204", "url": "https://it.wikipedia.org/wiki?curid=51511", "title": "Cavenago", "text": "Cavenago pu\u00f2 riferirsi a:"}
{"id": "51512", "revid": "349315", "url": "https://it.wikipedia.org/wiki?curid=51512", "title": "Reazione chimica", "text": "Una reazione chimica \u00e8 una trasformazione della materia che avviene senza variazioni misurabili di massa, in cui una o pi\u00f9 specie chimiche (dette \"reagenti\") modificano la loro struttura e composizione originaria per generare altre specie chimiche (dette \"prodotti\"). Ci\u00f2 avviene attraverso la formazione o la rottura dei cosiddetti \"legami chimici intramolecolari\", cio\u00e8 attraverso un riassestamento delle forze di natura elettrostatica che intervengono tra i singoli atomi di cui sono costituite le entit\u00e0 molecolari che sono coinvolte nella reazione. Tali forze elettrostatiche sono a loro volta riconducibili all'effetto degli elettroni pi\u00f9 esterni di ciascun atomo.\nUna reazione non pu\u00f2 avere luogo, o viene rallentata fino a fermarsi o addirittura a regredire se non \u00e8 soddisfatta una serie di condizioni, come ad esempio presenza dei reagenti in misura adeguata e condizioni di temperatura, pressione e luce adatte alla specifica reazione.\nCaratteristiche.\nLa materia \u00e8 composta da atomi. Ogni atomo possiede propriet\u00e0 peculiari, derivanti dalla sua struttura atomica. Gli atomi possono legarsi tra loro per formare molecole. Le molecole si possono differenziare per il numero, il tipo e la posizione reciproca degli atomi che le costituiscono. Ogni tipo di molecola caratterizza una singola sostanza chimica. Se una sostanza chimica \u00e8 costituita da pi\u00f9 tipi di atomi (cio\u00e8 da atomi di differenti elementi chimici), tale sostanza \u00e8 detta \"sostanza composta\" o \"composto chimico\", mentre se \u00e8 costituita da atomi dello stesso tipo (cio\u00e8 da atomi dello stesso elemento chimico), tale sostanza \u00e8 detta \"sostanza semplice\".\nAd esempio la molecola di ossigeno &lt;chem&gt;(O2)&lt;/chem&gt; \u00e8 costituita da due atomi dello stesso tipo (entrambi appartenenti all'elemento \"ossigeno\"), per cui l'ossigeno \u00e8 una sostanza semplice. Le molecole dell'acqua &lt;chem&gt;(H2O)&lt;/chem&gt; sono invece costituite da due atomi di idrogeno legati ad un atomo di ossigeno, per cui l'acqua \u00e8 un composto chimico.\nLe molecole si formano attraverso una reazione chimica che comporta la rottura e la formazione di legami chimici tra atomi. Pi\u00f9 in generale, le reazioni chimiche possono coinvolgere anche altre entit\u00e0 molecolari (ad esempio ioni o radicali) oltre alle molecole.\nLe specie chimiche presenti prima dello svolgimento della reazione e che partecipano ad essa sono detti \"reagenti\", quelle che si ottengono dallo svolgimento della reazione sono dette invece \"prodotti\". Possono essere presenti specie chimiche che sono presenti nell'ambiente di reazione senza prendere parte n\u00e9 modificare il meccanismo di reazione: tali specie sono dette \"inerti\". Possono essere presenti inoltre specie chimiche che non partecipano alla reazione ma che modificano il meccanismo di reazione (e di conseguenza la velocit\u00e0 alla quale tale reazione avviene): tali specie sono dette \"catalizzatori\".\nReazioni chimiche e processi fisici.\nLe reazioni chimiche non influenzano i suoi costituenti fondamentali (gli atomi) ma solo la maniera in cui sono legati tra loro; non influenzano nemmeno il modo in cui le molecole si influenzano a vicenda (attraverso i legami intermolecolari), quindi le trasformazioni che non comportano la rottura e la formazione di legami intramolecolari, come i cambiamenti di stato (tra cui fusione, solidificazione, ed evaporazione), l'usura, l'erosione e la frattura non sono reazioni chimiche, bens\u00ec processi fisici.\nAllo stesso modo, non fanno parte delle reazioni chimiche le trasformazioni dei nuclei atomici, cio\u00e8 le reazioni nucleari, sebbene tali reazioni assumano anche un certo interesse in chimica e vengano studiate dalla chimica nucleare.\nDunque le reazioni chimiche riguardano esclusivamente le variazioni dei legami tra gli atomi (legame covalente, legame ionico, legame metallico).\nTipologie di reazioni chimiche.\nA seconda del modo in cui si combinano i reagenti per dare luogo ai prodotti, si possono avere le seguenti tipologie di reazioni chimiche:\nUna reazione viene detta di ossidoriduzione (o redox) se durante il suo svolgimento alcune specie chimiche modificano il proprio numero di ossidazione. Le reazioni che non sono di ossidoriduzione sono reazioni acido-base (ovvero i reagenti di tali reazioni sono un acido e una base).\nEquazioni chimiche.\nI fenomeni che hanno luogo durante una reazione chimica vengono rappresentati mediante un'equazione chimica. Un'equazione chimica \u00e8 scritta in maniera simile ad un'equazione matematica, ed in essa compaiono due membri: al primo membro (cio\u00e8 a sinistra della freccia o altro simbolo di reazione) compaiono i reagenti, mentre al secondo membro (cio\u00e8 a destra della freccia o altro simbolo di reazione) vi sono i prodotti.\nUn esempio di equazione chimica \u00e8 la seguente:\nIn questo caso le specie chimiche &lt;chem&gt;H2&lt;/chem&gt; (idrogeno) e &lt;chem&gt;N2&lt;/chem&gt; (azoto) sono i reagenti, mentre la specie chimica &lt;chem&gt;NH3&lt;/chem&gt; (ammoniaca) \u00e8 il prodotto della reazione.\nAspetti termodinamici.\nSistema e ambiente.\nUna reazione chimica pu\u00f2 essere vista come una particolare trasformazione termodinamica, per cui, in analogia con le altre trasformazioni termodinamiche, durante lo studio di una reazione chimica possono essere definiti un \"sistema\" (che nel caso particolare delle reazioni chimiche \u00e8 chiamato \"sistema chimico\") e un \"ambiente\" (da non confondersi con il concetto di \"ambiente di reazione\").\nIl sistema \u00e8 la parte dell'universo oggetto di studio. Un esempio di sistema chimico \u00e8 una miscela di sostanze chimiche all'interno di un becher; quest'ultimo rappresenta il \"contorno del sistema\", mentre l'ambiente \u00e8 tutto ci\u00f2 che circonda il sistema stesso (compresa l'aria circostante e le superfici con le quali il sistema \u00e8 in contatto).\nL'insieme del sistema e dell'ambiente costituisce il cosiddetto \"universo\", che \u00e8 un sistema isolato, cio\u00e8 \u00e8 un sistema che non presenta scambi di materia o di energia con altri sistemi.\nReazioni endotermiche ed esotermiche.\nUna reazione chimica che durante il suo svolgimento sviluppa calore \u00e8 detta \"esotermica\", mentre una reazione chimica che durante il suo svolgimento assorbe calore dall'esterno \u00e8 detta \"endotermica\".\nUna reazione esotermica \u00e8 quindi una reazione che comporta un trasferimento di calore dal sistema all'ambiente. Analogamente una reazione endotermica \u00e8 una reazione che comporta un trasferimento di calore dall'ambiente al sistema (necessita dunque di energia esterna per procedere).\nNel caso in cui una reazione chimica si svolga a pressione costante (cio\u00e8 se \u00e8 un processo isobaro), tale reazione \u00e8 esotermica se comporta una diminuzione di entalpia, mentre \u00e8 endotermica se comporta un aumento di entalpia.\nReazioni spontanee e non spontanee.\nDurante lo svolgimento di una reazione chimica, alcuni o tutti i legami chimici associati alle specie reagenti si rompono, assorbendo una certa quantit\u00e0 di energia, quindi si formano nuovi legami chimici grazie al rilascio di una certa quantit\u00e0 energia. A reazione avvenuta comunque una certa aliquota di energia \u00e8 conservata dalle specie prodotte. L'energia chimica \"finale\" associata alle specie prodotte pu\u00f2 essere maggiore o minore rispetto all'energia di legame \"iniziale\" associata alle specie reagenti.\nSe l'energia chimica dei prodotti \u00e8 minore dell'energia chimica dei reagenti, vuol dire che \u00e8 stata distribuita verso l'ambiente una certa quantit\u00e0 di energia (ad esempio sotto forma di calore).\nSe invece l'energia chimica dei prodotti \u00e8 maggiore dell'energia chimica dei reagenti, vuol dire che \u00e8 stata assorbita dall'ambiente una certa quantit\u00e0 di energia (ad esempio sotto forma di calore).\nLe trasformazioni che hanno luogo durante una reazione chimica spontanea portano ad una diminuzione dell'energia totale del sistema, mentre le trasformazioni che hanno luogo durante una reazione chimica non spontanea portano ad un aumento dell'energia totale del sistema. Tale energia totale del sistema \u00e8 pari alla grandezza termodinamica chiamata \"energia libera di Gibbs\" nel caso in cui la reazione avvenga a temperatura e pressione costanti.\nUna reazione spontanea viene rappresentata da un'equazione chimica in cui il primo e il secondo membro sono separati da una freccia che con il verso da sinistra verso destra, ad esempio:\nUna reazione non spontanea \u00e8 invece rappresentata da un'equazione chimica in cui il primo e il secondo membro sono separati da una freccia che con il verso da destra verso sinistra, ad esempio:\nDai due esempi precedenti si nota che se una reazione \u00e8 spontanea la sua reazione inversa non \u00e8 spontanea: questa \u00e8 una regola di validit\u00e0 generale.\nLa reazione inversa \u00e8 appunto quella in cui i prodotti della prima reazione (detta reazione diretta) si trasformano nei reagenti della prima reazione, per cui la reazione inversa si indica scambiando i due membri dell'equazione chimica corrispondente alla reazione diretta.\nReazioni reversibili e irreversibili.\nQuando una reazione chimica avviene mantenendo costante l'energia totale del sistema, l'energia di legame iniziale coincide con l'energia di legame finale, per cui sia la reazione diretta sia la reazione inversa hanno le stesse probabilit\u00e0 di avvenire: in tal caso si dice che la reazione \u00e8 \"reversibile\".\nNel caso in cui una reazione sia reversibile, il sistema evolve verso un \"equilibrio dinamico\", in quanto il numero di entit\u00e0 molecolari che reagiscono nel senso della reazione diretta \u00e8 compensato dal numero di entit\u00e0 molecolari che reagiscono nel senso della reazione inversa, per cui in ogni momento la composizione globale del sistema chimico rimane invariata.\nUn esempio di reazione reversibile \u00e8 la dissociazione dell'acqua &lt;chem&gt;(H2O)&lt;/chem&gt; negli ioni &lt;chem&gt;H3O+&lt;/chem&gt; e &lt;chem&gt;OH-&lt;/chem&gt;. In tal caso la reversibilit\u00e0 della reazione implica che il valore del grado di dissociazione formula_1 (che in generale assume valori compresi tra formula_2 e formula_3) rimane costante.\nLe reazioni reversibili sono rappresentate da un'equazione chimica in cui i due membri dell'equazione sono separati da una doppia freccia, in modo da indicare che la reazione avviene sia in un senso sia nell'altro senso. Ad esempio, riferendosi all'esempio precedente della dissociazione dell'acqua si pu\u00f2 scrivere:\nUna reazione che avvenga a temperatura e pressione costante \u00e8 quindi reversibile se comporta una variazione dell'energia libera di Gibbs del sistema nulla, mentre \u00e8 irreversibile se comporta una variazione dell'energia libera di Gibbs del sistema.\nAspetti cinetici.\nAttivazione di una reazione.\nDurante lo svolgimento di una reazione si passa da uno stato intermedio in cui alcuni vecchi legami sono stati spezzati e quelli nuovi non si sono ancora formati: tale stato \u00e8 chiamato \"stato di transizione\"; in corrispondenza dello stato di transizione l'energia del sistema \u00e8 massima, per cui per raggiungere lo stato di transizione a partire dai reagenti \u00e8 necessario fornire un certo quantitativo di energia al sistema, che corrisponde all'energia di attivazione; l'energia di attivazione costituisce un ostacolo alla realizzazione della reazione, per cui si parla di \"barriera dell'energia di attivazione\".\nA causa dell'esistenza della barriera dell'energia di attivazione, perch\u00e9 una reazione si inneschi (cio\u00e8 incominci a svolgersi) \u00e8 necessario fornire una certa energia al sistema, mentre una volta che la reazione chimica \u00e8 stata innescata l'energia di attivazione viene restituita all'ambiente e la reazione prosegue fornendo energia all'ambiente o sottraendo energia dall'ambiente, a seconda che essa sia esotermica o endotermica.\nDiagrammando l'energia posseduta dal sistema chimico rispetto al tempo trascorso dal momento in cui ha inizio la reazione (o rispetto ad un'altra coordinata di reazione qualsiasi), \u00e8 possibile individuare tre punti notevoli:\nA ciascuno di tali punti corrisponde una certa energia del sistema; la differenza di energia tra il punto iniziale e il punto di innesco corrisponde all'energia di attivazione, mentre la differenza di energia tra il punto iniziale e il punto finale corrisponde all'energia scambiata con l'ambiente, assorbita (se il punto finale \u00e8 pi\u00f9 alto del punto iniziale) o ceduta (se il punto finale \u00e8 pi\u00f9 basso del punto iniziale).\nUna volta superato lo stato intermedio l'energia di attivazione viene restituita all'ambiente, ma nel breve istante in cui la reazione si sta svolgendo tale energia \u00e8 \"intrappolata\" dalle entit\u00e0 molecolari che stanno reagendo e quindi non \u00e8 disponibile alle altre entit\u00e0 molecolari, che devono quindi attendere che le prime reagiscano per superare anch'esse la barriera dell'energia di attivazione e dunque reagire a loro volta. Per tale motivo, a parit\u00e0 di energia posseduta dai reagenti e dai prodotti, all'aumentare dell'energia di attivazione diminuisce la velocit\u00e0 di reazione.\nVelocit\u00e0 di reazione.\nAlcune reazioni sono molto rapide, addirittura violente (come le esplosioni), mentre altre sono talmente lente che possono necessitare di tempi lunghissimi prima di svolgersi completamente (ad esempio anni o secoli).\nNel caso di reazioni molto lente, si pu\u00f2 pensare che i reagenti coinvolti siano stabili: si parla in tal caso di composti \"metastabili\"; ad esempio nel caso dell'ossidazione dell'alluminio la forma stabile \u00e8 l'ossido di alluminio, mentre quella metastabile \u00e8 l'alluminio metallico; in tale caso particolare la bassa velocit\u00e0 di reazione \u00e8 dovuta ad un particolare fenomeno, detto \"passivazione\".\nPer misurare la velocit\u00e0 di una reazione si fa uso del concetto di grado di avanzamento della reazione, definendo la velocit\u00e0 di reazione come la derivata del grado di avanzamento \"\u03be\" rispetto al tempo:\nIl grado di avanzamento a sua volta \u00e8 una misura della quantit\u00e0 di sostanza che ha gi\u00e0 reagito in un certo istante; il valore del grado di avanzamento \u00e8 compreso tra formula_2 e formula_3: all'inizio della reazione formula_7, mentre quando la reazione \u00e8 completa formula_8.\nLa cinetica chimica \u00e8 la disciplina che si occupa dello studio della velocit\u00e0 di reazione e di tutti i fattori che la influenzano.\nTali fattori sono:\nReazioni omogenee e eterogenee.\nIl principio che contribuisce alla velocit\u00e0 delle reazioni chimiche \u00e8 la distribuzione delle fasi in cui si trovano i reagenti. Da questo punto di vista le reazioni maggiormente favorite sono le \"reazioni omogenee\" (cio\u00e8 in cui tutti i reagenti sono presenti nella stessa fase), in particolare sono pi\u00f9 veloci le reazioni omogenee in fase gassosa o liquida, dove l'agitazione termica \u00e8 maggiore, per cui le entit\u00e0 molecolari delle specie reagenti collidono pi\u00f9 frequentemente e quindi \u00e8 maggiore la probabilit\u00e0 di reagire.\nSi parla invece di \"reazioni eterogenee\" quando i reagenti sono presenti in fasi differenti.\nLe reazioni eterogenee possono avvenire tra:\nNel caso di reazioni eterogenee, la reazione pu\u00f2 aver luogo esclusivamente nei punti di contatto tra le due fasi (cio\u00e8 all'interfaccia), quindi la reazione \u00e8 pi\u00f9 veloce se la superficie di separazione tra le due fasi \u00e8 pi\u00f9 ampia, cio\u00e8 se i reagenti sono maggiormente dispersi l'uno nell'altro. Nel caso in cui uno dei due componenti della miscela sia un solido, il grado di dispersione tra le fasi aumenta all'aumentare della \"superficie specifica\" del solido (che pu\u00f2 essere espressa in m2/kg), ossia la superficie esposta per unit\u00e0 di massa; ad esempio una polvere o un solido poroso hanno elevati valori di superficie specifica.\nEsempi di sistemi chimici eterogenei ad elevata dispersione tra le due fasi sono:\nInfluenza della temperatura.\nLa velocit\u00e0 di una reazione aumenta all'aumentare della temperatura del sistema; infatti all'aumentare dell'energia termica la barriera dell'energia di attivazione viene superata pi\u00f9 facilmente e inoltre aumenta la velocit\u00e0 di agitazione delle entit\u00e0 molecolari, permettendo di avere un numero maggiore di collisioni tra le entit\u00e0 molecolari reagenti (e quindi una maggiore probabilit\u00e0 che queste reagiscano).\nLa dipendenza della velocit\u00e0 di reazione dalla temperatura pu\u00f2 essere determinata attraverso l'equazione di Arrhenius.\nInfluenza della concentrazione.\nAll'aumentare della concentrazione dei reagenti nell'ambiente di reazione, aumenta la possibilit\u00e0 che le entit\u00e0 molecolari delle specie reagenti collidano tra di loro dando luogo allo svolgimento della reazione chimica. Per tale motivo, la presenza di sostanze inerti, diminuendo la concentrazione delle specie reagenti, in genere diminuisce la velocit\u00e0 di reazione.\nIn realt\u00e0 la velocit\u00e0 di reazione aumenta con la concentrazione dei reagenti solo fino ad un certo punto: un esempio pratico di tale fenomeno sono i limiti di esplosione, che corrispondono alle concentrazioni minime e massime dei reagenti per cui la velocit\u00e0 di reazione \u00e8 talmente alta da provocare esplosioni.\nReazioni catalizzate.\nMolte reazioni chimiche modificano la velocit\u00e0 con la quale procedono se nell'ambiente di reazione oltre ai reagenti e ai prodotti sono presenti altre sostanze, dette catalizzatori, le quali non si consumano durante lo svolgimento della reazione (sebbene possano andare incontro ad una lenta degradazione).\nAlcune reazioni chimiche in assenza degli opportuni catalizzatori avvengono cos\u00ec tanto lentamente che ai fini pratici \u00e8 come se non avvenissero: in tal caso la presenza del catalizzatore \u00e8 una prerogativa essenziale per lo svolgimento della reazione.\nIn presenza dei catalizzatori, viene alterato il meccanismo di reazione in modo tale che le specie reagenti attraversino un diverso stato intermedio (avente un'energia di attivazione pi\u00f9 bassa rispetto allo stato intermedio generato in assenza di catalizzatore), per cui l'innesco della reazione avviene pi\u00f9 facilmente e la velocit\u00e0 di reazione aumenta.\nProcessi correlati.\nAlcuni processi in cui intervengono reazioni chimiche sono:"}
{"id": "51513", "revid": "119829429", "url": "https://it.wikipedia.org/wiki?curid=51513", "title": "Cazzano", "text": ""}
{"id": "51516", "revid": "1494169", "url": "https://it.wikipedia.org/wiki?curid=51516", "title": "Celenza", "text": ""}
{"id": "51517", "revid": "1305772", "url": "https://it.wikipedia.org/wiki?curid=51517", "title": "Cella", "text": ""}
{"id": "51518", "revid": "106456", "url": "https://it.wikipedia.org/wiki?curid=51518", "title": "Celle", "text": ""}
{"id": "51519", "revid": "1305887", "url": "https://it.wikipedia.org/wiki?curid=51519", "title": "Cellino", "text": ""}
{"id": "51520", "revid": "614400", "url": "https://it.wikipedia.org/wiki?curid=51520", "title": "Stanley Milgram", "text": "Biografia.\nIdeatore di raffinate tecniche di ricerca, \u00e8 autore di vari contributi che riguardano la vita nelle grandi metropoli, la relazione tra il potere di condizionamento esercitato dalla televisione e i comportamenti antisociali. \nMa il suo nome \u00e8 soprattutto legato agli studi riguardanti la determinazione del comportamento individuale, da parte di un sistema gerarchico e autoritario che impone obbedienza. Nel 1961 egli condusse un celebre esperimento della durata di un'ora, presso i locali dell\"'Interaction Laboratory\" dell'Universit\u00e0 di Yale, teso a verificare il livello di aderenza agli ordini impartiti da un'autorit\u00e0, nel momento in cui tali ordini entrano in conflitto con la coscienza e la dimensione morale dell'individuo. Tale esperimento \u00e8 noto come esperimento di Milgram.\nLa sua vita e le sue ricerche vengono raccontate nel film biografico \"Experimenter\", diretto da Michael Almereyda."}
{"id": "51521", "revid": "1494169", "url": "https://it.wikipedia.org/wiki?curid=51521", "title": "Cenate", "text": ""}
{"id": "51522", "revid": "290948", "url": "https://it.wikipedia.org/wiki?curid=51522", "title": "HVAC", "text": "HVAC \u00e8 una sigla inglese, molto usata in tutti i campi dell'industria, che sta per \"Heating, Ventilation and Air Conditioning\", ovvero \"riscaldamento, ventilazione e condizionamento dell'aria\".\nL'insieme di queste tre tematiche, pur se di largo interesse in tutti i campi della progettazione (civile, automobilistica, aeronautica, ecc.) non trova una traduzione 'esatta' nella lingua italiana. Pi\u00f9 spesso ci si riferisce a sinonimi, quali ad esempio condizionamento ambientale o comfort ambientale, con una leggera distinzione tra i due termini, in quanto il primo dovrebbe essere maggiormente indirizzato allo studio e alla progettazione degli impianti atti ad ottenere il comfort ambientale.\nAnche per questo, risulta di uso abbastanza comune il termine \"HVAC\". La sigla pu\u00f2 essere estesa a HVACR, dove la \"R\" indica \"Refrigeration\" (refrigerazione).\nStoria.\nSebbene la progettazione di sistemi HVAC si basi su tematiche tecniche (quali la fluidodinamica e la termodinamica) ben presenti da anni in diversi campi della progettazione, \u00e8 solo negli ultimi tempi che le richieste del mercato e delle normative hanno spinto in avanti gli studi in questo settore.\nGli studi sul condizionamento nascono essenzialmente nel campo dell'ingegneria civile (si pensi ad esempio al problema del condizionamento nei grattacieli o nei grandi aeroporti), per estendersi molto rapidamente all'industria aeronautica, automobilistica, ferroviaria e, in generale dei mezzi di trasporto."}
{"id": "51523", "revid": "287204", "url": "https://it.wikipedia.org/wiki?curid=51523", "title": "Atlacoya", "text": "Atlacoya nella mitologia azteca, era la dea della siccit\u00e0. \u00c8 anche da dea del pulque.\n\u00c8 possibile trovare una delle pi\u00f9 famose rappresentazioni della dea nel \"Codice Magliabechiano\" (fogli 46 e 63) dove Atlacoya conversa con la dea Mayahuel ed entrambe indossano un \"quechquemitl\" (una mantellina) e delle tuniche senza maniche.\nAlla dea \u00e8 stato dedicato il nome specifico di \"Scytodes atlacoya\", un aracnide endemico del Messico."}
{"id": "51524", "revid": "838137", "url": "https://it.wikipedia.org/wiki?curid=51524", "title": "Atlatonin", "text": "Atlatonin nella mitologia azteca, era una divinit\u00e0 madre e dea delle coste. Viene associata a Tezcatlipoca e, secondo alcune leggende, sarebbe una delle sue mogli. Amava i rituali e pretendeva sacrifici. Per questo motivo veniva spesso impersonificata da giovani vergini. Conosciuta anche col nome di Atlatonal."}
{"id": "51526", "revid": "547034", "url": "https://it.wikipedia.org/wiki?curid=51526", "title": "Atlaua", "text": "Atlaua (o Atlahua), nella mitologia azteca, oltre ad essere una potente divinit\u00e0 delle acque, chiamato \"Signore delle acque\" (la versione blue di Tlaloc, il Tlaloc del Sud) , era anche protettore dei pescatori e degli arcieri. Veniva infatti spesso associato all'immagine di una freccia (atlatl).\n\u00c8 citato nella canzone \"Nell'acqua\" dei Rezophonic e Caparezza."}
{"id": "51527", "revid": "1305772", "url": "https://it.wikipedia.org/wiki?curid=51527", "title": "Cerano", "text": ""}
{"id": "51528", "revid": "226458", "url": "https://it.wikipedia.org/wiki?curid=51528", "title": "Ayauhteotl", "text": "Ayauhteotl nella mitologia azteca era la dea della vanit\u00e0 e della fama era anche colei che impersonificava e allo stesso tempo controllava le nebbie ed il fumo. Veniva particolarmente identificata con i raggi di luce che appaiono, in determinate condizioni atmosferiche, al tramonto. \nEra figlia di Teteoinnan e sorella di Tlazolteotl, dea del vizio, e di Itzpapalotl, dea del sesso e delle morti violente.\nCorrispondenze in altre mitologie.\nIn altre mitologie si possono incontrare divinit\u00e0 corrispondenti e che sovrintendono agli stessi elementi (il crepuscolo, la nebbia e la gloria): Sekhmet (dea del tramonto) in Antico Egitto, Klymene o \"Pheme\" (dea della fama) ed Eukleia (dea della gloria) in Grecia, \"Titania\" (regina delle fate e della gloria) in Gran Bretagna, \"Yin\u00e0 mna'ut\" \"donna delle nebbie\" e \"Yina'mtilan\" \"uomo delle nebbie\" in Siberia."}
{"id": "51529", "revid": "112816104", "url": "https://it.wikipedia.org/wiki?curid=51529", "title": "Ceresole", "text": ""}
{"id": "51530", "revid": "599013", "url": "https://it.wikipedia.org/wiki?curid=51530", "title": "Cernusco", "text": ""}
{"id": "51531", "revid": "1793900", "url": "https://it.wikipedia.org/wiki?curid=51531", "title": "Camaxtli", "text": "Camaxtli, nella mitologia azteca e maya, era un dio della caccia, della guerra, del fato e del fuoco (che lui invent\u00f2). Divinit\u00e0-guida dei sacrifici umani e dei guerrieri che vengono uccisi in battaglia, sotto la parte orientale del cielo, dove diventeranno stelle. Era una delle quattro divinit\u00e0 che crearono la Terra. \nI Cicimechi lo consideravano la loro divinit\u00e0 tribale.\nPer gli abitanti di Tlaxcala era una divinit\u00e0 della caccia.\nIl suo nome \u00e8 legato al maya \"came\", che vuol dire \"Morte\"\nNome alternativo:Mixcoatl-Camaxtli"}
{"id": "51532", "revid": "119395253", "url": "https://it.wikipedia.org/wiki?curid=51532", "title": "Cerreto", "text": "In generale, un cerreto o una cerreta \u00e8 un bosco di cerro, Quercus cerris."}
{"id": "51533", "revid": "287204", "url": "https://it.wikipedia.org/wiki?curid=51533", "title": "Cerro", "text": ""}
{"id": "51534", "revid": "599013", "url": "https://it.wikipedia.org/wiki?curid=51534", "title": "Cervignano", "text": ""}
{"id": "51536", "revid": "287204", "url": "https://it.wikipedia.org/wiki?curid=51536", "title": "Cesana", "text": ""}
{"id": "51538", "revid": "1494169", "url": "https://it.wikipedia.org/wiki?curid=51538", "title": "Cesano", "text": ""}
{"id": "51539", "revid": "1875018", "url": "https://it.wikipedia.org/wiki?curid=51539", "title": "Centeotl", "text": "Centeotl [trad.\"Dio-del-Mais\"; pron.\"Senteotl\"] era una delle divinit\u00e0 delle messi, figlio di Xochiquetzal e Piltzintecuhtli. \nEra la controparte maschile di Chicomecoatl.\nNell\"\"histoire du mechique\",\" opera legata agli scritti del francescano Andres de Olmos, si narra che il giovane dio si auto-sacrific\u00f2, volontariamente, entrando nella terra, e che, successivamente, da ogni parte del suo cadavere siano germogliate le piante necessarie al sostentamento degli esseri umani, fra le quali il mais."}
{"id": "51540", "revid": "1494169", "url": "https://it.wikipedia.org/wiki?curid=51540", "title": "Challand", "text": ""}
{"id": "51542", "revid": "228587", "url": "https://it.wikipedia.org/wiki?curid=51542", "title": "Chiaravalle (disambigua)", "text": ""}
{"id": "51543", "revid": "287204", "url": "https://it.wikipedia.org/wiki?curid=51543", "title": "Chignolo", "text": ""}
{"id": "51544", "revid": "1494169", "url": "https://it.wikipedia.org/wiki?curid=51544", "title": "Chiusano", "text": "Il termine Chiusano si pu\u00f2 riferire a:"}
{"id": "51545", "revid": "767487", "url": "https://it.wikipedia.org/wiki?curid=51545", "title": "Centzonuitznaua", "text": "I Centzonuitznaua (o \"Centzon Huitznahuas\"), nella mitologia azteca, erano le divinit\u00e0 delle stelle del sud. Sono i malvagi figli maggiori di Coatlicue e loro sorella \u00e8 Coyolxauhqui. In accordo con la sorella cercarono di uccidere la madre, dopo aver saputo che il bambino che stava aspettando era Huitzilopochtli; il loro piano and\u00f2 in fumo quando il loro fratello usc\u00ec dal ventre - gi\u00e0 cresciuto e vestito per la battaglia - e li uccise tutti.\nI Centzonuitznaua sono conosciuti come \"I quattrocento del sud\". Gli d\u00e8i delle stelle del nord sono invece i Centzonmimixcoa."}
{"id": "51546", "revid": "264902", "url": "https://it.wikipedia.org/wiki?curid=51546", "title": "Chalchiuhtlatonal", "text": "Chalchiuhtlatonal, nella mitologia azteca, era un dio dell'acqua.\nL'acqua e la moltitudine delle divinit\u00e0 nella mitologia Azteca.\nL'acqua nella mitologia Azteca \u00e8 l'unico elemento protetto da una moltitudine di soggetti.\nAti e Atlaua sono a loro volta dei dell'acqua, mentre Amimitl \u00e8 dio dei laghi e dei pescatori; Atlatonin (detta anche \"Atlatonan\") dea delle coste; Chalchiuhtlicue (chiamata anche \"Chalciuhtlicue\" o \"Chalchihuitlicue\") fra le altre cose \u00e8 dea dei laghi, dei fiumi e delle correnti e Matlalceuitl (chiamata anche \"Matlalcueje\") \u00e8 dea anche della pioggia, viene identificata con \"Chalchiuhtlicue\"; Tlaloc \u00e8 anche dio della pioggia; Huixtocihuatl (chiamata anche \"Uixtochihuatl\") - \u00e8 anche dea dell'acqua salata e Mextli che \u00e8 anche dio delle tempeste.\nIn pi\u00f9 mitologie l'acqua ha pi\u00f9 divinit\u00e0 che proteggono l'acqua direttamente o in forme indirette, quella Azteca ne ha il numero pi\u00f9 alto, undici, e addirittura tre per l'acqua in quanto tale e per questa caratteristica \u00e8 unica.\nLe corrispondenze di Chalchiuhtlatonal in altre mitologie.\nNelle principali mitologie, corrispondente a \"Chalchiuhtlatonal\" come divinit\u00e0 dell'acqua come elemento ci sono: Untunktahe in quella Lakota, Chahuru in quella Pawnee, Ixchel in quella Maya, Yemoja in quella Yoruba, Enkil in quella sumera ed Ea in quella babilonese."}
{"id": "51547", "revid": "307923", "url": "https://it.wikipedia.org/wiki?curid=51547", "title": "Chalchiutotolin", "text": "Chalchiutotolin [trad.\"Tacchino-di-giada\"; pron.\"Cialciutotolin\"] era il dio delle malattie e delle epidemie. \nEra un Nahualli [trad.\"Maschera\"] di Tezcatlipoca, ossia una delle sue tante manifestazioni."}
{"id": "51549", "revid": "1590006", "url": "https://it.wikipedia.org/wiki?curid=51549", "title": "Chalmecacihuilt", "text": ""}
{"id": "51552", "revid": "697352", "url": "https://it.wikipedia.org/wiki?curid=51552", "title": "Chalmecatl", "text": ""}
{"id": "51554", "revid": "101983607", "url": "https://it.wikipedia.org/wiki?curid=51554", "title": "Chantico", "text": "Chantico \"(\"colei che dimora nella casa\"),\" nella mitologia azteca era la dea del fuoco, del focolare e dei vulcani. Interruppe un digiuno mangiando del pesce arrosto con paprica e fu trasformata in un cane dal dio del mais Tonacatecuhtli. Era moglie di Huehueteotl. Il suo nome deriva da \"Chantli\", che \u00e8 un modo per dire \"Casa\" in Nahuatl (l'altro \u00e8 \"Calli\")."}
{"id": "51555", "revid": "599013", "url": "https://it.wikipedia.org/wiki?curid=51555", "title": "Scambiatore di calore", "text": "Uno scambiatore di calore (o semplicemente scambiatore), nell'ambito della termotecnica, \u00e8 un'apparecchiatura chimica in un impianto, in cui si realizza lo scambio di energia termica di un fluido termovettore con altri aventi temperatura diverse. Vi sono criteri di classificazione diversi degli scambiatori di calore.\nStoria.\nSi ha notizia di scambiatori di calore come li intendiamo oggi a partire dal tardo periodo della Repubblica romana, come elemento scaldante dell'acqua dei \"calidaria\" delle Terme romane. Lo scambio termico nei \"calidaria\" avveniva facendo passare i fumi di combustione della legna a contatto di lastre di pietra sul cui lato opposto era fatta passare l'acqua da scaldare. In tempi successivi i fumi sono stati fatti passare in canali praticati sempre nella pietra, realizzando cos\u00ec un rudimentale \"fascio tubiero\". In tutti questi casi, per\u00f2, mancava il contenimento del fluido freddo (l'acqua) e quindi la definizione di scambiatore \u00e8 discutibile. Dal XVIII secolo \u00e8 stata introdotta la Caldaia a tubi di fumo in cui, oltre al calore radiante del focolare, si sfrutta il calore sensibile dei fumi, e sono stati realizzati i condensatori, parte essenziale del motore a vapore, sin dalla nascita configurati come fasci tubieri. nei decenni successivi \u00e8 stata introdotta la caldaia a tubi d'acqua, pi\u00f9 efficiente.\nVerso gli anni 1930 si \u00e8 iniziato anzich\u00e9 a usare superfici tubolari a diffondersi le superfici piane (eventualmente corrugate), quelle che oggi si impiega nello scambiatore a piastre ed scambiatore a spirale, lo scambiatore a lamelle dalla Ramens Patenter.. Il primo scambiatore a piastre fu introdotto nel 1923 da Richard Seligman, fondatore della APV International. A partire dagli anni 1930 si diffondono gli scambiatore a spirale, impiegati per la prima volta in Svezia nell'ambito dell'industria cartiera. Al 1939 risale la fondazione della \"Tubular Exchanger Manufacturers' Association\" (TEMA), che cura la pubblicazione di norme relative alla classificazione, dimensionamento e costruzione degli scambiatori a fascio tubiero e mantello. Nel 1942 viene introdotto il metodo \u03b5-NTU (utilizzato per stimare l'efficienza termica di uno scambiatore) da London e Seban.\nDescrizione.\nA livello teorico lo scambiatore di calore \u00e8 assimilato a un sistema aperto che opera senza scambio di lavoro; essi scambiano materia e calore con l'esterno, ma non scambiano lavoro. Sebbene siano utilizzati estensivamente in ambito industriale ai fini della Termoregolazione industriale di processo, molti esempi di scambiatori di calore si trovano anche nella vita quotidiana; alcuni esempi di comuni scambiatori di calore sono il radiatore delle automobili e il calorifero per il riscaldamento domestico e nella caldaia murale, il condizionatore e lo scaldabagno elettrico.\nSono invece scambiatori a tutti gli effetti i serpentini utilizzati nella distillazione \u2013 o meglio, nella condensazione del distillato \u2013 gi\u00e0 nel Medioevo. Utilizzando una classificazione pi\u00f9 sotto riportata, erano scambiatori a fascio tubiero 1-1 (1 passaggio lato tubi e 1 passaggio lato mantello).\nClassificazione.\nModalit\u00e0 di contatto tra le correnti.\nIn base alla modalit\u00e0 di contatto tra le correnti, gli scambiatori di calore possono essere:\nNella maggioranza dei casi i corpi caldo e freddo che circolano all'interno di uno scambiatore di calore sono fluidi (quindi allo stato liquido, aeriforme).\nScambiatori a superficie per modello costruttivo.\nA seconda della geometria dello scambiatore, si possono definire (citando solo i casi principali):\nClassificazione per compattezza.\nLa \"compattezza\" di uno scambiatore di calore \u00e8 rappresentata dalla \"densit\u00e0 di area superficiale\" (espressa in m2/m3), che \u00e8 pari al rapporto tra l'area della superficie di scambio e il volume dello scambiatore di calore.\nPer scambio di calore tra un aeriforme e un liquido, gli scambiatori si dividono in:\nPer scambio di calore tra due liquidi o nel caso in cui sia associato ad un cambiamento di fase, si definiscono scambiatori:\nClassificazione per tipo di processo.\nA seconda del processo per cui sono utilizzati, gli scambiatori possono essere:\nTalvolta il termine \"scambiatore\" viene utilizzato con un significato pi\u00f9 ristretto, riferendosi al caso specifico in cui lo scopo dell'apparecchiatura \u00e8 quella di scambiare calore per un Fluido di processo, si parla di \"raffreddatore\" e di \"riscaldatore\" quando una delle due correnti \u00e8 costituita da un fluido di servizio, per cui lo scopo \u00e8 quello di raffreddare o riscaldare un fluido di processo.\nClassificazione per profilo termico.\nLa maggior parte dei processi di scambio termico non sono isotermici, avvengono cio\u00e8 a temperatura variabile, in cui un corpo entra a bassa temperatura e si riscalda; l'altro entra ad alta temperatura e si raffredda.\nLo scambio termico tra i due fluidi pu\u00f2 avvenire in tre modi:\nSolo nel caso di scambio in controcorrente la temperatura di uscita del fluido freddo pu\u00f2 essere superiore a quella di uscita del fluido caldo. Nel caso di scambio in equicorrente le temperature dei due fluidi si avvicinano tra loro durante l'attraversamento dello scambiatore e in linea teorica possono raggiungere lo stesso valore (equilibrio termico dei due fluidi) se la superficie di scambio ha un'area infinit]: questa \u00e8 ovviamente una condizione non raggiungibile nella pratica.\nApplicazioni.\nI campi di applicazione degli scambiatori di calore sono innumerevoli sia nell'impiantistica civile sia industriale.\nApplicazioni in ambito civile.\nUn settore dove sono molto utilizzati (soprattutto gli scambiatori a piastre) sono gli impianti di teleriscaldamento dove costituiscono l'interfaccia tra la rete di distribuzione dell'acqua calda o surriscaldata prodotta dalla centrale di quartiere e l'impianto di riscaldamento dell'utente finale.\nAltra applicazione \u00e8 negli impianti di climatizzazione/condizionamento di locali o veicoli. Vengono attraversati da un Fluido refrigerante (oggi si usa un composto appartenente alla categoria degli HFC come il R134a) nei tubi/piastre e dall'aria fra le alette. Il fluido frigorigeno scambia calore con l'aria in modo da:\nApplicazioni in ambito industriale.\nNell'ambito industriale, gli scambiatori di calore possono essere utilizzati per:\nRete degli scambiatori termici.\nNell'impianto chimico gli scambiatori di calore sono utilizzati nella cosiddetta rete degli scambiatori termici (dall'inglese \"Heat Exchanger Network\", o HEN), in cui le fluido di processo scambiano il proprio calore con le Corrente di servizio oppure tra loro (si parla in quest'ultimo caso di integrazione termica).\nLe correnti di processo vengono sottoposte a scambio termico in genere con acqua (per il raffreddamento) o vapore acqueo (per il riscaldamento), che costituiscono le \"correnti di servizio\".\nL'acqua di raffreddamento, dopo avere asportato il calore dai fluidi di processo, viene in genere inviata ad un sistema di torri di raffreddamento, dove viene riportata ad una temperatura prossima alla temperatura ambiente e quindi ritorna disponibile allo scambio termico, percorrendo cos\u00ec un ciclo chiuso.\nSimbologia.\nEsistono differenti simbologie utilizzate per rappresentare gli scambiatori di calore all'interno di uno schema di processo (PFD) o di uno schema di marcia (P&amp;ID). Non esiste comunque una simbologia standard accettata a livello internazionale.\nA titolo di esempio, di seguito sono riportati alcuni simboli utilizzati comunemente per rappresentare gli scambiatore di calore:\nCostruzione.\nA livello strutturale, gli scambiatori di calore sono considerati \"apparecchi a pressione\" e perci\u00f2 sottostanno, per ragioni di sicurezza, a vari codici ufficiali di calcolo meccanico (per esempio PED nella Comunit\u00e0 europea, ASME negli Stati Uniti d'America).\nSelezione.\nLa selezione tra le diverse tipologie di scambiatore di calore viene svolta tenendo conto di moltissimi fattori riguardanti il processo di scambio termico da svolgere (o Termoregolazione industriale), tra cui:\nDimensionamento.\nDeterminazione dell'area di scambio termico.\nIl parametro fondamentale da ricavare durante il dimensionamento di uno scambiatore a superficie \u00e8 l'area di scambio, cio\u00e8 l'area della superficie che separa la corrente calda dalla corrente fredda.\nPer corrente calda non si intende in questo ambito una corrente avente temperatura elevata, bens\u00ec una corrente la cui temperatura diminuisce durante l'attraversamento dell'apparecchiatura. Analogamente per corrente fredda si intende una corrente la cui temperatura aumenta durante l'attraversamento dell'apparecchiatura.\nL'area di scambio di uno scambiatore pu\u00f2 essere ricavata dalla seguente equazione di progetto, in cui la potenza termica \"Q\" scambiata dalle due correnti risulta essere proporzionale a tre fattori:\nessendo:\nIl calore \"Q\" scambiato dai due fluidi pu\u00f2 essere ricavato da una qualsiasi delle due espressioni:\nin cui:\nLa prima di queste espressioni \u00e8 riferita al fluido caldo, mentre la seconda \u00e8 riferita al fluido freddo. Queste espressioni sono intercambiabili, in quanto (ipotizzando che le pareti esterne sia adiabatica) il calore ceduto dal fluido caldo \u00e8 necessariamente uguale al calore acquistato dal fluido freddo.\nIl coefficiente di scambio termico globale \"UD\" \u00e8 caratteristico dei fluidi in gioco e delle caratteristiche idrauliche. Si pu\u00f2 pensare di scomporre il coefficiente globale in tre contributi:\nRisulter\u00e0 in ciascuno dei casi una differenza di temperatura tra i due punti estremi tra cui si ha il trasferimento di calore e un coefficiente di scambio termico, rispettivamente Uc, Up e Uf. Ciascuno di questi coefficienti di scambio termico \u00e8 associato ad una resistenza termica (data dall'inverso del coefficiente di scambio termico), e la resistenza termica globale \u00e8 data dalla somma delle tre resistenze termiche disposte in serie:\n\"Uc\" e \"Uf\" aumentano all'aumentare della conducibilit\u00e0 termica del fluido e della turbolenza del fluido (in particolare si nota un forte aumento di questi coefficienti di scambio quando si passa da regime laminare a regime turbolento), mentre \"Up\" aumenta all'aumentare della conducibilit\u00e0 termica del tubo.\nPer tenere conto del fenomeno dello sporcamento (o \"fouling\") oltre ai tre termini anzidetti si possono introdurre altri due termini (formula_5 e formula_6) corrispondenti alla resistenza al trasferimento di calore per conduzione in prossimit\u00e0 del film incrostante lato caldo e lato freddo:\nUn'analisi pi\u00f9 dettagliata dello scambio termico si pu\u00f2 ottenere tramite l'utilizzo dell'equazione del calore. Quest'equazione essendo un'equazione differenziale alle derivate parziali \u00e8 risolvibile in modo analitico solo nei casi pi\u00f9 semplici. Nelle applicazioni reali questa pu\u00f2 essere risolta con l'utilizzo di metodi numerici che possono trattare qualsiasi tipo di geometria.\nCalcolo dell'efficienza di uno scambiatore.\nEsistono principalmente quattro metodi che possono essere sfruttati per calcolare l'efficienza termica di uno scambiatore di calore:\nIn genere il metodo viene utilizzato nel dimensionamento degli scambiatori di calore compatti, mentre il metodo LMTD viene utilizzato nel dimensionamento degli scambiatori a fascio tubiero e mantello.\nIl metodo \u03b5-NTU.\nIl metodo \u03b5-NTU \u00e8 uno strumento per l'analisi dello scambiatore di calore quando le temperature di ingresso dei fluidi sono note o ricavabili dal bilancio energetico. Il metodo \u03b5-NTU \u00e8 molto utile per determinare le dimensioni di uno scambiatore di calore in grado di realizzare le temperature predeterminate dei fluidi in ingresso e uscita di cui siano nota la portata.\nQuesto metodo si basa su un parametro adimensionale chiamato \"efficacia dello scambiatore di calore\" \u03b5 (che pu\u00f2 assumere valori compresi tra 0 e 1), definito dalla relazione:\nin cui:\nLa potenza termica effettivamente scambiata in uno scambiatore di calore pu\u00f2 essere determinata con un bilancio termico sul fluido caldo o su quello freddo e si pu\u00f2 esprimere con la relazione:\ndove:\nLa massima potenza termica scambiabile in uno scambiatore di calore \u00e8 quella che si ha con la differenza massima di temperatura, quella, cio\u00e8, tra le temperature di ingresso dei fluidi caldo e freddo:\nInfatti, lo scambio termico in uno scambiatore sar\u00e0 massimo se il fluido freddo viene riscaldato fino alla temperatura di ingresso del fluido caldo e se il fluido caldo viene raffreddato fino alla temperatura di ingresso del fluido freddo. Queste due condizioni limite non si possono verificare contemporaneamente, a meno che le capacit\u00e0 termiche riferite all'unit\u00e0 di tempo dei due fluidi non siano identiche formula_15. Se formula_16, che \u00e8 il caso pi\u00f9 comune, il fluido con capacit\u00e0 termica inferiore subir\u00e0 una variazione di temperatura pi\u00f9 alta, ovvero la differenza massima di temperatura formula_17. La massima potenza termica scambiabile in uno scambiatore \u00e8:\ndove formula_19 \u00e8 la pi\u00f9 piccola tra formula_12 e formula_13.\nSe l'efficacia dello scambiatore \u00e8 nota, il valore della potenza termica effettivamente scambiata formula_9 \u00e8:\nL'efficacia dello scambiatore di calore rende, quindi, possibile il calcolo della potenza termica effettivamente scambiata senza dovere determinare le temperature di uscita dei fluidi caldo e freddo.\nOgni scambiatore ha un suo valore di efficacia poich\u00e9 questa dipende dalla geometria dello scambiatore stesso e dalla suo tipo. Le relazioni che permettono di calcolare l'efficacia formula_24 per gli scambiatori di calore in generale includono il gruppo adimensionale formula_25, detto \"numero di unit\u00e0 di trasporto\" (NTU).\ndove \"U\" \u00e8 il coefficiente globale di scambio termico e \"A\" \u00e8 l'area della superficie dello scambio termico dello scambiatore di calore. Fissati i valori di \"U\" e formula_19, il valore di NTU \u00e8 una misura della superficie di scambio termico \"A\", vale a dire che al crescere di NTU crescono le dimensioni dello scambiatore.\nIl metodo LMTD.\nIl metodo LMTD fa riferimento alla differenza di temperatura media logaritmica tra le due sezioni estreme dello scambiatore e ad un fattore correttivo FT (che tiene conto dell'effettivo grado di controcorrente). L'espressione per il calcolo dell'area di scambio con il metodo LMTD \u00e8 dunque la seguente:\nin cui:\nLa differenza di temperatura media logaritmica \u00e8 ricavabile dall'espressione:\nin cui i pedici \"1\" e \"2\" rappresentano le sezioni di ingresso e di uscita delle correnti, che saranno le stesse per la corrente calda e per la corrente fredda nel caso di scambio in equicorrente o invertite nel caso di scambio in controcorrente.\nCalcolo della perdita di carico.\nIl passaggio all'interno dello scambiatore di calore \u00e8 associato ad una perdita di carico che in genere viene compensata grazie all'ausilio di circolatore (nel caso di correnti liquide) o ventilatore (nel caso di correnti gassose). Queste perdite di carico sono dovute ai seguenti fattori:\nFasi operative.\nControllo.\nNelle prime fasi della progettazione di uno scambiatore di calore si assumono condizioni di stato stazionario, un flusso di materia costante e una distribuzione di temperatura costante. Nella realt\u00e0, i valori delle portate e delle temperature dei fluidi in ingresso allo scambiatore possono variare durante il periodo di esercizio dell'apparecchiatura, per cui \u00e8 necessario provvedere ad installare un sistema di controllo che permetta di rimediare a queste variazioni dei parametri di ingresso.\nControllo in avanti.\nNell'esempio di sistema di controllo riportato nella figura a lato, la portata del fluido di servizio viene aggiustata a seconda del valore di temperatura del fluido di processo all'uscita dello scambiatore. In particolare se lo scambiatore di calore serve a raffreddare il fluido di processo e se questo fluido presenta una temperatura troppo elevata, il sistema di controllo interviene aumentando l'apertura della valvola di controllo posizionata in corrispondenza dell'ingresso del fluido di servizio, aumentandone in questa maniera la portata. Ci\u00f2 comporter\u00e0 un abbassamento della temperatura del fluido di processo. Allo stesso modo, se il fluido di processo presenta una temperatura troppo bassa, il sistema di controllo interviene diminuendo l'apertura della valvola di controllo, diminuendo in questa maniera la portata del fluido di servizio.\nSi parla in questo caso di \"controllo in avanti\" in quanto il processo viene aggiustato tenendo conto del risultato del controllo (cio\u00e8 la temperatura del fluido di processo in uscita dallo scambiatore), senza invece tenere conto dei fattori che influenzano il processo (cio\u00e8 la temperatura del fluido di processo all'ingresso dello scambiatore).\nControllo all'indietro.\nNell'esempio di sistema di controllo riportato nella figura a lato, la portata del fluido di servizio viene aggiustata a seconda del valore di temperatura del fluido di processo e delle portate di entrambi i fluidi all'ingresso dello scambiatore. Il comportamento di questo sistema di controllo \u00e8 simile al caso del controllo in avanti per quanto riguarda l'azionamento della valvola, con la differenza che la temperatura del fluido di processo a cui si fa riferimento \u00e8 quella all'ingresso dello scambiatore.\nSi parla in questo caso di \"controllo all'indietro\" in quanto il processo viene aggiustato tenendo conto dei fattori che influenzano il processo (cio\u00e8 la temperatura e la portata dei fluidi all'ingresso dello scambiatore), senza tenere conto invece del risultato del controllo (cio\u00e8 la temperatura e la portata dei fluidi in uscita dallo scambiatore).\nControllo con bypass.\nQuesto tipo di controllo \u00e8 sempre in controreazione, e agisce ancora sul controllo di portata del fluido di servizio, in ragione della temperatura voluta su quello di processo, ma invece di agire su una singola valvola per regolare la portata in ingresso allo scambiatore, agisce sulle due valvole, collegate in maniera tale che quando una si apre l'altra si chiude, una frazione della portata va allo scambiatore l'altra a un circuito di \"bypass\" che si ricongiunge con il ritorno dello stesso non partecipando allo scambio, si ottiene cos\u00ec modulazione dello scambio termico mantenendo la portata costante sul circuito di alimentazione.\nManutenzione.\nL'aspetto forse pi\u00f9 importante nella manutenzione di uno scambiatore di calore consiste nell'eliminare le incrostazioni che si formano all'interno dello scambiatore (fouling). Nel caso degli scambiatori tubolari, tale operazione pu\u00f2 essere effettuata, a seconda dei casi, con soluzioni disincrostanti oppure attraverso una pulizia meccanica.\nNel caso degli scambiatori a fascio tubiero e mantello, spesso le testate del mantello sono progettate in modo da potere essere smontate ed estrarre agevolmente il fascio tubiero, facilitando cos\u00ec la pulizia dello scambiatore. Durante tale attivit\u00e0 di manutenzione, pu\u00f2 essere inoltre necessario sostituire le guarnizioni."}
{"id": "51556", "revid": "774918", "url": "https://it.wikipedia.org/wiki?curid=51556", "title": "Sovrani di Danimarca", "text": "Questo \u00e8 un elenco dei monarchi danesi, ovvero, dei Re e Regine regnanti di Danimarca, inclusi i reggenti dell'Unione di Kalmar. Questi includono:\nGorm il Vecchio \u00e8 il primo monarca di cui si \u00e8 certi che fu una persona realmente esistita. Tutti i regni prima di lui sono dubbi. La Danimarca ha una delle linee di successione non interrotte pi\u00f9 lunga del mondo, seconda solo a quella degli Imperatori del Giappone.\nIl Casato degli Oldenburg regna sulla Danimarca dal 1448. Il ramo principale si \u00e8 estinto nel 1863, quando gli \u00e8 subentrato quello collaterale di Schleswig-Holstein-Sonderburg-Gl\u00fccksburg. Il regno \u00e8 stato elettivo fino al 1660. Fino al 1864 formava un'unione personale con i ducati dello Schleswig e dell'Holstein.\nLista di monarchi danesi di dubbia esistenza.\nGuerra civile dall'812 all'814, cinque re "}
{"id": "51557", "revid": "120224479", "url": "https://it.wikipedia.org/wiki?curid=51557", "title": "Klaus Wowereit", "text": "Biografia.\nNel 1973 ottiene la licenza liceale alla \"Ulrich-von-Hutten-Oberschule\" a Berlino-Lichtenrade; negli anni dal 1973 al 1979 studia giurisprudenza alla Freie Universit\u00e4t Berlin dove nello stesso anno sostiene il primo esame di stato e nel 1982 il secondo esame di stato.\nNel 1979 inizia la carriera politica nel Partito Socialdemocratico di Germania (SPD) con vari incarichi a livello locale sia nell'ambito della amministrazione della citt\u00e0 che del partito.\nDal 1995 al 1999 \u00e8 vicepresidente della SPD a Berlino, in seguito, fino al 2001 \u00e8 il presidente della SPD a Berlino.\nIl 16 giugno 2001 \u00e8 eletto sindaco della capitale tedesca, dove viene riconfermato anche nella successiva elezione del 17 gennaio 2002 e nell'elezione del 17 settembre 2006, verr\u00e0 per\u00f2 eletto, con grande sorpresa, dal parlamento cittadino solo alla seconda votazione.\nIl 26 agosto 2014, in seguito alle critiche giunte al suo governo anche dal proprio partito, ha annunciato le sue dimissioni dalla carica per il successivo 11 dicembre e il suo ritiro dalla vita politica.\nCuriosit\u00e0.\n\u00c8 divenuto popolare in tutta la Germania il modo che egli ha utilizzato, poco prima della nomina a sindaco, per dichiararsi omosessuale:\n\"Ich bin schwul, und das ist auch gut so!\" (Sono omosessuale, e va bene cos\u00ec!). \u00c8 diventato cos\u00ec il primo leader di un Land tedesco, e quindi primo politico tedesco mediamente rilevante, a dichiararsi pubblicamente omosessuale."}
{"id": "51558", "revid": "767487", "url": "https://it.wikipedia.org/wiki?curid=51558", "title": "Chicomecoatl", "text": "Chicomecoatl [trad.\"7-Serpente; pron.\"Cicomecoatl\"] era, nella mitologia azteca una delle dee della terra e delle messi, in particolare del mais. \nEra la controparte femminile del dio Centeotl. \nStando all'opera \"\"Historia general de las cosas de Nueva Espana\",\" del francescano Bernardino de Sahag\u00fan, nel quarto dei diciotto periodi di venti giorni, che componevano l'anno solare azteco, detto \"Huey Tozoztli\" [trad. \"Grande Veglia\"], si svolgeva l'omonima festa in onore della dea, durante la quale i ricchi e i nobili aztechi si recavano al suo tempio, ed inscenavano, innanzi all'idolo, delle scaramucce, simili ad una battaglia.\nSuccessivamente a questo tutte le ragazze portavano in processione al tempio le spighe di mais dell'anno precedente, le presentavano al simulacro e, dopodich\u00e9, le riportavano a casa, considerandole materia consacrata, da cui si sarebbero dovute prelevare le sementi da seminare l'anno successivo.\nA conclusione della celebrazione, le stesse ragazze realizzavano, nell'atrio del santuario, un'immagine della divinit\u00e0, con della pasta di semi d'amaranto, che onoravano tramite l'offerta di mais, fagioli e chia (salvia hispanica). "}
{"id": "51563", "revid": "508036", "url": "https://it.wikipedia.org/wiki?curid=51563", "title": "Equinozio", "text": "L'equinozio (dal latino \"aequ\u012dnoct\u012dum\", derivato a sua volta dalla locuzione \"aequa nox\", cio\u00e8 \u00abnotte uguale (per durata) al d\u00ec\u00bb) \u00e8 quel momento della rivoluzione terrestre intorno al Sole in cui quest'ultimo si trova allo zenit dell'equatore.\nEsso ricorre due volte durante l'anno solare e in quel momento il periodo diurno, ovvero quello di esposizione alla luce del Sole, e quello notturno sono uguali, giungendo i raggi solari perpendicolarmente all'asse di rotazione della Terra. Gli equinozi occorrono a marzo e a settembre del calendario civile; insieme ai solstizi, marcano il momento di avvicendamento delle stagioni astronomiche sulla Terra.\nNell'emisfero boreale l'equinozio di marzo segna la fine dell'inverno e l'inizio della primavera, mentre quello di settembre termina l'estate e introduce l'autunno. Viceversa accade nell'emisfero australe, dove l'autunno inizia all'equinozio di marzo e la primavera a quello di settembre.\nL'equinozio d'autunno del 1983 caus\u00f2 indirettamente un elevato rischio di conflitto nucleare immediato tra URSS e USA, il cosiddetto \"incidente dell'equinozio d'autunno\", provvidenzialmente gestito dal tenente colonnello russo Stanislav Evgrafovi\u010d Petrov.\nDescrizione.\nL'asse di rotazione terrestre non \u00e8 perpendicolare al piano di rivoluzione orbitale intorno al Sole, essendo rispetto a questo inclinato mediamente di 23\u00b0 27'. Ci\u00f2 comporta che la luce del Sole non incida mai, in ogni istante, con la stessa angolazione, ma che vari costantemente.\nAgli equinozi l'asse di rotazione terrestre si trova perpendicolare alla direzione dei raggi solari e quindi in ogni punto del pianeta dove il Sole supera l'orizzonte la durata diurna \u00e8 uguale a quella notturna, eccezione fatta per le peculiarit\u00e0 terrestri dovute all'atmosfera, come descritto pi\u00f9 avanti.\nL'equinozio di marzo, cio\u00e8 quello di primavera nell'emisfero boreale e di autunno nell'emisfero australe, \u00e8 anche detto punto vernale, punto dell'Ariete o punto gamma (dalla lettera minuscola greca \u03b3, la cui forma ricorda, appunto, la testa di un ariete, anche come simbolo tradizionale astrologico), mentre quello di settembre (equinozio d'autunno nell'emisfero boreale e di primavera in quello australe) viene anche chiamato punto della Bilancia o punto omega (dalla lettera greca \u03a9). Questa notazione, di derivazione astrologica, oggi non \u00e8 pi\u00f9 valida poich\u00e9, a causa della precessione degli equinozi dovuta al moto eccentrico dell'asse terrestre, questi punti non si trovano pi\u00f9 nella costellazione da cui prendono il nome: infatti attualmente all'equinozio di marzo il Sole si trova nella costellazione dei Pesci e dovrebbe entrare nell'Acquario nel 2600 mentre a settembre si trova nella Vergine.\nL'equinozio di marzo cade spesso il giorno 20 e, a partire dal 2044, saltuariamente anche il 19 marzo. Questo anticipo \u00e8 dovuto all'organizzazione dei giorni bisestili nel calendario gregoriano che, non coincidendo esattamente con l'anno siderale, ha comportato il mantenimento dell'alternanza quadriennale per l'anno 2000, e causato quindi un progressivo spostamento di un giorno di tutti gli avvenimenti celesti, fino al prossimo riallineamento, previsto nell'anno 2100.\nInoltre l'equinozio di settembre risulta leggermente pi\u00f9 tardivo (intorno al 23 settembre) rispetto a quello di marzo, poich\u00e9 il moto di rivoluzione della Terra intorno al Sole (il cosiddetto anno siderale), risulta leggermente pi\u00f9 lento in prossimit\u00e0 dell'afelio terrestre (a luglio), come risulta dalla seconda legge di Keplero.\nIl moto apparente del Sole.\nAll'occhio di un osservatore sull'equatore, agli equinozi il sole sorge e tramonta rispettivamente all'est e all'ovest geografico, e a mezzogiorno \u00e8 allo zenit; ci\u00f2 comporta anche una durata del d\u00ec pressoch\u00e9 identica a quella della notte.\nIl centro del disco solare \u00e8 sopra l'orizzonte per dodici ore consecutive, anche se il fenomeno di diffusione atmosferica della luce fa s\u00ec che la Terra sia illuminata gi\u00e0 da circa mezz'ora prima dell'alba a circa mezz'ora dopo il tramonto; inoltre la rifrazione fa s\u00ec che la figura del Sole, che all'alba attraversa una porzione pi\u00f9 spessa d'atmosfera, appaia in una posizione diversa da quella in cui dovrebbe essere visibile se non filtrata dall'atmosfera (per esempio sulla Luna, dove non esistono zone intermedie tra la luce piena e il buio assoluto); infine le dimensioni del disco solare fanno s\u00ec che quando il suo centro supera la linea dell'orizzonte gi\u00e0 una porzione di esso lo ha superato o debba ancora superarlo, se al tramonto.\nIn entrambi gli equinozi il Sole passa a sud del tropico del Cancro e a nord di quello del Capricorno; allo zenit equatoriale il Sole si trova declinato di 66\u00b0 33' su entrambi i tropici e di 23\u00b0 27' su entrambi i circoli polari.\nGli equinozi segnano anche il momento di passaggio da un minore a un maggiore periodo di insolazione durante la giornata rispetto a quello di buio e viceversa: rispettivamente nell'emisfero boreale e in quello australe, immediatamente dopo l'equinozio di marzo il periodo di luce \u00e8 maggiore (e minore) di quello di buio; viceversa accade dopo l'equinozio di settembre, in cui il periodo di luce solare nell'emisfero nord \u00e8 pi\u00f9 breve di quello di buio mentre in quello sud \u00e8 maggiore.\nLa datazione nel calendario gregoriano.\nNell'originale calendario giuliano, promulgato da Giulio Cesare, l'equinozio di primavera cadeva il 25 marzo. La ragione dell'odierno spostamento al 20 marzo si lega alle motivazioni stesse della messa in essere del calendario gregoriano. Infatti Gregorio XIII intendeva ripristinare l'allineamento fra date del calendario ed eventi astronomici esistente al tempo del Concilio di Nicea, tenutosi nel 325. Quindi la riforma gregoriana non recuper\u00f2 i tre giorni del 29 febbraio degli anni 100, 200 e 300 n\u00e9 il quarto giorno, che si era gi\u00e0 aggiunto a causa del caos nell'applicazione del giorno bisestile intervenuta fra l'omicidio di Cesare e il definitivo decreto di riordino di Augusto dell'anno 8. Fu cos\u00ec che l'equinozio fu stabilmente spostato di quattro giorni rispetto alla sua data originaria.\nAspetti culturali.\nNella lista che segue i termini equinozio di marzo e settembre riguardano le celebrazioni legate al mese e quindi sono indipendenti dall'emisfero, i termini primavera e autunno riguardano quelle feste che dipendono dalla stagione e dunque dall'emisfero."}
{"id": "51564", "revid": "1982", "url": "https://it.wikipedia.org/wiki?curid=51564", "title": "Motori a V", "text": ""}
{"id": "51566", "revid": "1543377", "url": "https://it.wikipedia.org/wiki?curid=51566", "title": "Ingegneria meccanica", "text": "L'ingegneria meccanica \u00e8 un ramo dell'ingegneria che applica principi di fisica, di scienza dei materiali e di altre discipline inerenti la progettazione di componenti e sistemi meccanici. Si tratta di una delle discipline ingegneristiche pi\u00f9 antiche e pi\u00f9 ampie. Lo studio dell'ingegneria meccanica si \u00e8 affermato in Europa a partire dalla Rivoluzione industriale del XVIII secolo, sebbene alcuni suoi aspetti fossero gi\u00e0 noti dai tempi dell'Antica Grecia, tuttavia, il suo sviluppo pu\u00f2 essere fatto risalire a diverse migliaia di anni fa in tutto il mondo.\nNel XIX secolo, gli sviluppi della fisica portarono allo sviluppo della scienza dell'ingegneria meccanica e il campo si \u00e8 continuamente evoluto per incorporare i progressi attuali; oggi gli ingegneri meccanici stanno perseguendo sviluppi in settori quali compositi, meccatronica e nanotecnologia, sovrapponendosi anche a ingegneria aerospaziale, ingegneria metallurgica, ingegneria civile, ingegneria elettrica, ingegneria chimica, ingegneria industriale e altre discipline ingegneristiche a vari livelli: gli ingegneri meccanici possono anche lavorare nel campo dell'ingegneria biomedica, in particolare con la biomeccanica, i fenomeni di trasporto, la biomeccatronica, la bionanotecnologia e la modellizzazione dei sistemi biologici.\nStoria.\nL'applicazione dell'ingegneria meccanica pu\u00f2 essere vista negli archivi di varie societ\u00e0 antiche e medievali. Le sei macchine semplici classiche erano conosciute nell'antico Vicino Oriente. Il cuneo e il piano inclinato (rampa) erano noti fin dalla preistoria. La ruota, insieme al meccanismo ruota e asse, fu inventata in Mesopotamia (moderno Iraq) durante il V millennio a.C. Il meccanismo a leva \u00e8 apparso per la prima volta circa 5 000 anni fa nel Vicino Oriente, dove veniva utilizzato in una semplice bilancia e per spostare grandi oggetti nella tecnologia degli antichi egizi. La leva veniva anche utilizzata nel dispositivo shaduf di sollevamento dell'acqua, la prima macchina gru, che apparve in Mesopotamia intorno al 3 000 a.C. Le prime prove di pulegge risalgono alla Mesopotamia all'inizio del II millennio a.C.\nLe prime macchine a propulsione ad acqua, la ruota idraulica e il mulino ad acqua, apparvero per la prima volta nell'Impero persiano, in quello che ora sono Iraq e Iran, all'inizio del IV secolo a.C. Nell'antica Grecia, le opere di Archimede (287\u2013212 a.C.) influenzarono la meccanica nella tradizione occidentale. Nell'Egitto romano, Erone d'Alessandria (10\u201370 d.C. circa) cre\u00f2 il primo dispositivo a vapore (Eolipile). In Cina, Zhang Heng (78-139 d.C.) miglior\u00f2 un orologio ad acqua e invent\u00f2 un sismometro, e Ma Jun (200-265 d.C.) invent\u00f2 un carro con ingranaggi differenziali. L'orologiaio e ingegnere cinese medievale Su Song (1020-1101 d.C.) incorpor\u00f2 un meccanismo di scappamento nella sua torre dell'orologio astronomica due secoli prima che fossero trovati dispositivi di scappamento negli orologi medievali europei. Ha anche inventato la prima trasmissione a catena infinita conosciuta per trasmissione di potenza al mondo.\nDurante l'et\u00e0 d'oro islamica (dal VII al XV secolo), gli inventori musulmani apportarono notevoli contributi nel campo della tecnologia meccanica. Al-Jazari, che era uno di loro, scrisse il suo famoso \"Libro della conoscenza dei geniali dispositivi meccanici\" nel 1206 e present\u00f2 molti progetti meccanici. Al-Jazari \u00e8 anche la prima persona conosciuta a creare dispositivi come l'albero a gomiti e l'albero a camme, che ora formano le basi di molti meccanismi.\nNel corso del XVII secolo, in Inghilterra si verificarono importanti progressi nelle basi dell'ingegneria meccanica. Sir Isaac Newton formul\u00f2 le Regole del moto di Newton e svilupp\u00f2 il calcolo infinitesimale, la base matematica della fisica. Newton era riluttante a pubblicare le sue opere per anni, ma alla fine fu convinto a farlo dai suoi colleghi, come Sir Edmond Halley, a tutto vantaggio dell'umanit\u00e0. Lo sviluppo del calcolo infinitesimale, durante questo periodo di tempo, \u00e8 inoltre attribuito anche a Gottfried Wilhelm Leibniz.\nDurante la rivoluzione industriale dell'inizio del XIX secolo, le macchine utensili furono sviluppate in Inghilterra, Germania e Scozia. Ci\u00f2 ha permesso all'ingegneria meccanica di svilupparsi come un campo separato all'interno dell'ingegneria. Questi macchinari hanno portato con s\u00e9 macchine per la produzione e motori per alimentarli. La prima societ\u00e0 professionale britannica di ingegneri meccanici fu fondata nel 1847, Institution of Mechanical Engineers, trenta anni dopo che gli ingegneri civili formarono la prima societ\u00e0 professionale di questo tipo, Istitution of Civil Engineers. Nel continente europeo, Johann von Zimmermann (1820-1901) fond\u00f2 la prima fabbrica di rettificatrici a Chemnitz, in Germania, nel 1848.\nNegli Stati Uniti, l'American Society of Mechanical Engineers (ASME) \u00e8 stata fondata nel 1880, diventando la terza societ\u00e0 di ingegneria professionale, dopo l'American Society of Civil Engineers (1852) e l'American Institute of Mining Engineers (1871). Le prime scuole negli Stati Uniti a offrire una formazione ingegneristica furono l'Accademia militare degli Stati Uniti nel 1817, un'istituzione ora conosciuta come Norwich University nel 1819 e il Rensselaer Polytechnic Institute nel 1825. L'istruzione nell'ingegneria meccanica \u00e8 stata storicamente basata su solide basi in matematica e scienze.\nSottodiscipline.\nIl campo dell'ingegneria meccanica pu\u00f2 essere considerato come una raccolta di molte discipline scientifiche dell'ingegneria. Molte di queste sottodiscipline che vengono generalmente insegnate a livello universitario sono elencate di seguito, con una breve spiegazione e l'applicazione pi\u00f9 comune di ciascuna. Alcune di queste sottodiscipline sono uniche per l'ingegneria meccanica, mentre altre sono una combinazione di ingegneria meccanica e una o pi\u00f9 altre discipline. La maggior parte del lavoro svolto da un ingegnere meccanico si avvale delle competenze e delle tecniche di molte di queste sottodiscipline, nonch\u00e9 di sottodiscipline specializzate. Le sottodiscipline specializzate, utilizzate in questo articolo, hanno maggiori probabilit\u00e0 di essere oggetto di studi universitari o formazione sul posto di lavoro rispetto alla ricerca universitaria. Diverse sottodiscipline specializzate sono discusse in questa sezione.\nIl campo dell'ingegneria meccanica richiede una comprensione delle aree chiave tra cui meccanica, dinamica, termodinamica, scienza dei materiali, analisi strutturale ed elettricit\u00e0. Oltre a questi principi fondamentali, gli ingegneri meccanici utilizzano strumenti come progettazione assistita da computer (CAD), produzione assistita da computer (CAM) e gestione del ciclo di vita del prodotto per progettare e analizzare impianti di produzione, attrezzature e macchinari industriali, sistemi di riscaldamento e raffreddamento, sistemi di trasporto, aeromobili, moto d'acqua, robotica, dispositivi medici, armi e altri. \u00c8 il ramo dell'ingegneria che coinvolge la progettazione, la produzione e il funzionamento dei macchinari.\nMeccanica.\nLa meccanica \u00e8, nel senso pi\u00f9 generale, lo studio delle forze e il loro effetto sulla materia. Tipicamente, la meccanica ingegneristica viene utilizzata per analizzare e prevedere l'accelerazione e la deformazione (sia elastica sia plastica) di oggetti sottoposti a forze note (chiamate anche carichi) o sollecitazioni. Le sottodiscipline della meccanica includono:\nGli ingegneri meccanici generalmente usano la meccanica nelle fasi di progettazione e analisi ingegneristica. Se l'oggetto fosse la progettazione di una vettura, la statica potrebbe essere impiegata per progettare il telaio del veicolo, al fine di valutare dove le sollecitazioni saranno pi\u00f9 intense. La dinamica potrebbe essere utilizzata durante la progettazione del motore dell'auto, per valutare le forze nei pistoni e nelle camme durante il ciclo del motore. La meccanica dei materiali potrebbe essere utilizzata per scegliere materiali appropriati per il telaio e il motore. La meccanica dei fluidi potrebbe essere utilizzata per progettare un sistema di ventilazione per il veicolo (vedere HVAC) o per progettare il sistema di aspirazione per il motore.\nMeccatronica e robotica.\nLa meccatronica \u00e8 una combinazione di meccanica ed elettronica. \u00c8 un ramo interdisciplinare di ingegneria meccanica, ingegneria elettrica e ingegneria del software che si occupa di integrare ingegneria elettrica e meccanica per creare sistemi ibridi. In questo modo, le macchine possono essere automatizzate attraverso l'uso di motori elettrici, servo-meccanismi e altri sistemi elettrici in combinazione con un software speciale. Un esempio comune di un sistema meccatronico \u00e8 un'unit\u00e0 CD-ROM. I sistemi meccanici aprono e chiudono l'unit\u00e0, fanno girare il CD e spostano il laser, mentre un sistema ottico legge i dati sul CD e li converte in bit. Il software integrato controlla il processo e comunica il contenuto del CD al computer.\nLa robotica \u00e8 l'applicazione della meccatronica per creare robot, che vengono spesso utilizzati nell'industria per svolgere compiti pericolosi, spiacevoli o ripetitivi. Questi robot possono avere qualsiasi forma e dimensione, ma tutti sono preprogrammati e interagiscono fisicamente con il mondo. Per creare un robot, un ingegnere impiega in genere cinematica (per determinare la gamma di movimento del robot) e meccanica (per determinare le sollecitazioni all'interno del robot).\nI robot sono ampiamente utilizzati nell'ingegneria industriale. Consentono alle aziende di risparmiare denaro sul lavoro, svolgere compiti che sono troppo pericolosi o troppo precisi per gli esseri umani per eseguirli economicamente e garantire una migliore qualit\u00e0. Molte aziende impiegano linee di assemblaggio robot, in particolare nelle industrie automobilistiche. Alcune fabbriche sono cos\u00ec robotizzate che possono funzionare da sole. Fuori dalla fabbrica, i robot sono stati impiegati nello smaltimento delle bombe, nell'esplorazione dello spazio e in molti altri campi. I robot vengono inoltre venduti per varie applicazioni residenziali, dalle attivit\u00e0 ricreative a quelle domestiche.\nAnalisi strutturale.\nL'analisi strutturale \u00e8 la branca dell'ingegneria meccanica (e anche dell'ingegneria civile) dedicata all'esame del perch\u00e9 e del modo in cui gli oggetti falliscono, alla riparazione degli oggetti e alla valutazione delle loro prestazioni. I guasti strutturali si verificano generalmente in due modi: guasto statico e guasto a fatica.\nIl cedimento strutturale statico si verifica quando, dopo essere stato caricato (dopo aver applicato una forza) l'oggetto analizzato si rompe o viene deformato plasticamente, a seconda del criterio di valutazione del guasto. Il cedimento a fatica si verifica quando un oggetto si guasta dopo un numero di cicli ripetuti di carico e scarico. La frattura a fatica si verifica a causa delle imperfezioni nell'oggetto: una microscopica cricca sulla superficie dell'oggetto, ad esempio, crescer\u00e0 leggermente a ogni ciclo (propagazione) fino a quando la cricca non \u00e8 abbastanza grande da causare la rottura del componente.\nIl guasto non \u00e8 semplicemente definito come rottura di un componente; ma \u00e8 definito come una parte che non funziona come previsto. Alcuni sistemi per esempio, come le sezioni superiori perforate di alcuni sacchetti di plastica, sono progettati per rompersi. Se questi sistemi non si rompessero, \u00e8 possibile utilizzare l'analisi dei guasti per determinare la causa del malfunzionamento.\nL'analisi strutturale viene spesso utilizzata dagli ingegneri meccanici dopo che si \u00e8 verificato un guasto o durante la progettazione per prevenire i guasti. Gli ingegneri usano spesso documenti e libri online come quelli pubblicati da ASM per aiutarli a determinare il tipo di guasto e le possibili cause.\nUna volta applicata la teoria a un progetto meccanico, vengono spesso eseguiti test fisici per verificare i risultati calcolati. L'analisi strutturale pu\u00f2 essere utilizzata in un ufficio durante la progettazione di parti, sul campo per analizzare parti guaste o in laboratori in cui le parti potrebbero essere sottoposte a collaudo.\nTermodinamica e termo-scienza.\nLa termodinamica \u00e8 una scienza applicata utilizzata in diversi rami dell'ingegneria, compresa l'ingegneria meccanica e chimica. Nella sua forma pi\u00f9 semplice, la termodinamica \u00e8 lo studio dell'energia, il suo uso e trasformazione in un sistema. Tipicamente, la termodinamica ingegneristica si occupa di cambiare energia da una forma all'altra. Ad esempio, i motori automobilistici convertono l'energia chimica (entalpia) dal combustibile in calore, quindi in lavoro meccanico che alla fine fa girare le ruote.\nI principi della termodinamica sono utilizzati dagli ingegneri meccanici nei settori del trasferimento di calore, dei termofluidi e della conversione di energia. Gli ingegneri meccanici utilizzano la termodinamica per progettare motori e centrali elettriche, sistemi di riscaldamento, ventilazione e climatizzazione (HVAC), scambiatori di calore, dissipatori di calore, radiatori, refrigeratori, isolamenti termici e altro.\nProgettazione e disegno.\nIl disegno o il disegno tecnico sono i mezzi con cui gli ingegneri meccanici progettano prodotti e creano istruzioni per la fabbricazione di parti. Un disegno tecnico pu\u00f2 essere un modello al computer o uno schema disegnato a mano che mostra tutte le dimensioni necessarie per fabbricare un componente, nonch\u00e9 le note di assemblaggio, un elenco dei materiali richiesti e altre informazioni pertinenti. Un ingegnere meccanico o un lavoratore specializzato che crea disegni tecnici pu\u00f2 essere indicato come disegnatore o progettista. Il disegno \u00e8 storicamente un processo bidimensionale, ma i programmi CAD (computer-aided design) ora consentono al progettista di creare in tre dimensioni i componenti e verificarne il funzionamento.\nLe istruzioni per la fabbricazione di un componente devono essere inviate alle macchine, manualmente, tramite istruzioni programmate o mediante l'uso di una produzione assistita da computer (CAM) o di un programma CAD/CAM combinato. Facoltativamente, un ingegnere pu\u00f2 anche far fabbricare manualmente un componente utilizzando i disegni tecnici. Tuttavia, con l'avvento della produzione computerizzata a controllo numerico (CNC), le parti possono ora essere fabbricate senza la necessit\u00e0 di un costante input da parte del tecnico. Oggi le parti prodotte manualmente consistono generalmente in rivestimenti a spruzzo, finiture superficiali e altri processi che non possono essere fatti economicamente o praticamente da una macchina automatica.\nIl disegno viene utilizzato in quasi tutte le sottodiscipline dell'ingegneria meccanica e da molti altri settori dell'ingegneria e dell'architettura. I modelli tridimensionali creati utilizzando il software CAD sono comunemente utilizzati anche nell'analisi agli elementi finiti (FEA) e nella fluidodinamica computazionale (CFD).\nFormazione scolastica e universitaria.\nLauree in ingegneria meccanica sono offerte in varie universit\u00e0 in tutto il mondo. I programmi di ingegneria meccanica richiedono in genere dai tre ai cinque anni di studio, laurea in ingegneria meccanica (3 anni), con specializzazione in ingegneria meccanica (3+2 anni). In Italia per qualificarsi come ingegnere \u00e8 necessario superare un esame di stato alla fine del corso.\nNegli Stati Uniti, la maggior parte dei corsi di laurea in ingegneria meccanica sono accreditati dal Consiglio di accreditamento per l'ingegneria e la tecnologia (Accreditation Board for Engineering and Technology - ABET) per garantire requisiti e standard di corso simili tra le universit\u00e0. Il sito web ABET elenca 302 programmi di ingegneria meccanica accreditati all'11 marzo 2014. I programmi di ingegneria meccanica in Canada sono accreditati dal Canadian Engineering Accreditation Board (CEAB), e la maggior parte degli altri paesi che offrono titoli di ingegneria hanno societ\u00e0 di accreditamento simili.\nIn Australia, i titoli di ingegneria meccanica vengono assegnati come laurea in ingegneria (meccanica) o nomenclatura simile, sebbene vi sia un numero crescente di specializzazioni. La laurea richiede quattro anni di studio a tempo pieno per ottenerla. Per garantire la qualit\u00e0 della laurea in ingegneria, Engineers Australia accredita i corsi di laurea in ingegneria, assegnati dalle universit\u00e0 australiane, in conformit\u00e0 con l'accordo di Washington. Prima di poter conseguire la laurea, lo studente deve completare almeno 3 mesi di esperienza lavorativa in una societ\u00e0 di ingegneria. Sistemi simili sono presenti anche in Sudafrica e sono supervisionati dall'Engineering Council of South Africa (ECSA).\nIn India, per diventare un ingegnere, \u00e8 necessario avere una laurea in ingegneria come un B.Tech o BE, un diploma in ingegneria o completando un corso in ingegneria commerciale come installatore presso l'Industrial Training Institute (ITI) per ricevere un \"Certificato commerciale ITI\" e anche superare il test All India Trade Test (AITT) con un'attivit\u00e0 di ingegneria condotta dal National Council of Vocational Training (NCVT) con il quale si ottiene un \"Certificato commerciale nazionale\". Un sistema simile \u00e8 utilizzato in Nepal.\nAlcuni ingegneri meccanici continuano a perseguire un diploma post-laurea come un Master in Ingegneria, un Master in Tecnologia, un Master in Scienze, un Master in Ingegneria Gestionale (M.Eng. Mgt. o MEM), un dottorato di ricerca in ingegneria (ing. D. o Ph.D.) o un'altra laurea in ingegneria. I diplomi di master e di ingegnere possono o meno includere la ricerca. Il dottorato di ricerca include una significativa componente di ricerca ed \u00e8 spesso visto come il punto di accesso al mondo accademico. La laurea in ingegneria esiste in alcune istituzioni a livello intermedio tra la laurea magistrale e il dottorato.\nCorsi di formazione.\nGli standard stabiliti dalla societ\u00e0 di accreditamento di ciascun paese hanno lo scopo di garantire l'uniformit\u00e0 del materiale fondamentale, promuovere la competenza tra gli ingegneri laureati e mantenere la fiducia nella professione di ingegnere nel suo insieme. I programmi di ingegneria negli Stati Uniti, ad esempio, sono richiesti da ABET per dimostrare che i loro studenti possono \"lavorare professionalmente in entrambe le aree dei sistemi termici e meccanici\". I corsi specifici richiesti per laurearsi, tuttavia, possono differire da programma a programma. Le universit\u00e0 e gli istituti di tecnologia combinano spesso pi\u00f9 materie in una singola classe o suddividono una materie in pi\u00f9 classi, a seconda della facolt\u00e0 disponibile e delle principali aree di ricerca dell'universit\u00e0.\nProblemi di particolare interesse per l'ingegneria meccanica sono quelli riguardanti l'energetica, le macchine, i meccanismi e pi\u00f9 in generale tutto ci\u00f2 che si occupa di conversione e utilizzo dell'energia. Altro campo di interesse per l'ingegneria meccanica \u00e8 il dimensionamento di componenti meccanici o strutture meccaniche in generale, attraverso lo studio dei carichi applicati, dei vincoli e delle propriet\u00e0 elasto-plastiche dei materiali.\nLe materie fondamentali dell'ingegneria meccanica di solito includono:\nInoltre dall'evoluzione su scala globale della competizione nel settore industriale, nasce l'esigenza di affiancare alle discipline sopra elencate altre di stampo puramente gestionale ed economico, qui riportate:\nCi si aspetta inoltre che gli ingegneri meccanici comprendano e siano in grado di applicare concetti di base di chimica, fisica, tribologia, ingegneria chimica, ingegneria civile e ingegneria elettrica. Tutti i programmi di ingegneria meccanica includono corsi matematici tra cui il calcolo infinitesimale e concetti matematici avanzati tra cui equazioni differenziali, equazioni differenziali a derivate parziali, algebra lineare, algebra astratta e geometria differenziale, oltre ad altri.\nOltre al curriculum di ingegneria meccanica di base, molti programmi di ingegneria meccanica offrono programmi e classi pi\u00f9 specializzati, come sistemi di controllo, robotica, trasporti e logistica, criogenia, tecnologia dei carburanti, ingegneria automobilistica, biomeccanica, vibrazioni, ottica e altri, se non esistono dei corsi di ingegneria dedicati a queste materie.\nLa maggior parte dei programmi di ingegneria meccanica richiedono anche quantit\u00e0 variabili di progetti di ricerca per acquisire esperienza pratica nella risoluzione dei problemi. Negli Stati Uniti \u00e8 comune per gli studenti di ingegneria meccanica completare uno o pi\u00f9 tirocini durante gli studi, anche se questo non \u00e8 generalmente richiesto dall'universit\u00e0. L'educazione cooperativa \u00e8 un'altra opzione. La ricerca delle competenze lavorative future pone la necessit\u00e0 di sviluppare componenti di studio che nutrano la creativit\u00e0 e l'innovazione degli studenti.\nStrumenti moderni.\nMolte societ\u00e0 di ingegneria meccanica, in particolare quelle delle nazioni industrializzate, hanno incominciato a integrare i programmi di ingegneria assistita dal computer (CAE) nei loro processi di progettazione e analisi, tra cui la progettazione assistita da computer (CAD) di modellazione 2D e 3D. Questo metodo offre molti vantaggi, tra cui una visualizzazione pi\u00f9 semplice e pi\u00f9 completa dei prodotti, la possibilit\u00e0 di creare assemblaggi virtuali di parti e la facilit\u00e0 d'uso nella progettazione di interfacce e tolleranze di accoppiamento.\nAltri programmi CAE comunemente utilizzati dagli ingegneri meccanici includono strumenti di gestione del ciclo di vita del prodotto (PLM) e strumenti di analisi utilizzati per eseguire simulazioni complesse. Gli strumenti di analisi possono essere utilizzati per prevedere la risposta del prodotto ai carichi previsti, compresa la durata a fatica e la producibilit\u00e0. Questi strumenti includono l'analisi agli elementi finiti (FEA), la fluidodinamica computazionale (CFD) e la produzione assistita da computer (CAM).\nUtilizzando i programmi CAE, un team di progettazione meccanica pu\u00f2 iterare rapidamente ed economicamente il processo di progettazione per sviluppare un prodotto che soddisfi al meglio costi, prestazioni e altri vincoli progettuali. Non \u00e8 necessario creare alcun prototipo fisico fino a quando il progetto non si avvicina al completamento, consentendo di valutare centinaia o migliaia di progetti, anzich\u00e9 un numero relativamente modesto. Inoltre, i programmi di analisi CAE possono modellare fenomeni fisici complicati che non possono essere risolti a mano, come la viscoelasticit\u00e0, il contatto complesso tra le parti accoppiate o i fluidi non newtoniani.\nMentre l'ingegneria meccanica incomincia a fondersi con altre discipline, come si vede nella meccatronica, l'ottimizzazione della progettazione multidisciplinare (MDO) viene utilizzata con altri programmi CAE per automatizzare e migliorare il processo di progettazione iterativa. Gli strumenti MDO racchiudono i processi CAE esistenti, consentendo alla valutazione del prodotto e di continuare anche dopo che l'analista \u00e8 tornato a casa a fine giornata. Utilizzano inoltre sofisticati algoritmi di ottimizzazione per esplorare in modo pi\u00f9 intelligente possibili progetti, trovando spesso soluzioni migliori e innovative a difficili problemi di progettazione multidisciplinare.\nAmbiti lavorativi.\nGli ingegneri meccanici progettano, sviluppano, costruiscono e testano dispositivi meccanici e termici, inclusi strumenti, motori e macchine.\nGli ingegneri meccanici in genere effettuano le seguenti operazioni:\nGli ingegneri meccanici progettano e supervisionano la produzione di molti prodotti che vanno dai dispositivi medici alle nuove batterie. Progettano inoltre macchine per la produzione di energia come generatori elettrici, motori a combustione interna e turbine a vapore o a gas, nonch\u00e9 macchine che consumano energia, come i sistemi di refrigerazione e di condizionamento dell'aria.\nCome altri ingegneri, gli ingegneri meccanici usano i computer per aiutare a creare e analizzare progetti, eseguire simulazioni e testare il funzionamento di una macchina.\nStipendi e statistiche lavorative.\nIl numero totale di ingegneri impiegati negli Stati Uniti nel 2015 \u00e8 stato di circa 1,6 milioni. Di questi, 278 340 erano ingegneri meccanici (17,28%), la pi\u00f9 grande disciplina per dimensioni. Nel 2012, il reddito medio annuo degli ingegneri meccanici nella forza lavoro statunitense era di 80 580 $. Il reddito medio era pi\u00f9 alto per chi lavorava per il governo (92 030 $) e il pi\u00f9 basso nell'istruzione (57 090 $). Nel 2014, il numero totale di lavoratori in ingegneria meccanica dovrebbe aumentare del 5% nel prossimo decennio. A partire dal 2009, lo stipendio medio iniziale era di 58 800 $ con una laurea.\nAree di ricerca.\nGli ingegneri meccanici spingono costantemente i limiti di ci\u00f2 che \u00e8 fisicamente possibile al fine di produrre macchine e sistemi meccanici pi\u00f9 sicuri, economici ed efficienti. Alcune tecnologie all'avanguardia dell'ingegneria meccanica sono elencate di seguito (vedi anche ingegneria esplorativa).\nSistemi microelettromeccanici (MEMS).\nI componenti meccanici su scala dei micron quali molle, ingranaggi, dispositivi di trasferimento di fluido e calore sono fabbricati da una variet\u00e0 di materiali con substrati come silicio, vetro e polimeri come SU8. Esempi di componenti MEMS sono gli accelerometri utilizzati come sensori airbag per auto, nei telefoni cellulari moderni, nei giroscopi per il posizionamento preciso e dispositivi microfluidici utilizzati in applicazioni biomediche.\nSaldatura a frizione (FSW).\nLa saldatura per attrito, un nuovo tipo di saldatura, \u00e8 stata scoperta nel 1991 da The Welding Institute (TWI). L'innovativa tecnica di saldatura a stato stazionario (non di fusione) unisce materiali che precedentemente non erano saldabili, tra cui diverse leghe di alluminio. Svolge un ruolo importante nella futura costruzione di aeroplani, potrebbe potenzialmente sostituire i rivetti. Gli attuali usi di questa tecnologia fino a oggi includono la saldatura delle giunture del serbatoio esterno principale dello Space Shuttle realizzato in alluminio, il veicolo con equipaggio Orion, i veicoli Boeing Delta II e Delta IV e il razzo SpaceX Falcon 1, la corazza per navi d'assalto anfibie e la saldatura delle ali e dei pannelli di fusoliera del nuovo velivolo Eclipse 500 di Eclipse Aviation tra un pool di usi sempre pi\u00f9 crescente.\nCompositi.\nI compositi o i materiali compositi sono una combinazione di materiali che forniscono caratteristiche fisiche diverse rispetto ai materiali che lo costituiscono. La ricerca sui materiali compositi nell'ambito dell'ingegneria meccanica si concentra in genere sulla progettazione (e, successivamente, sulla ricerca) di materiali pi\u00f9 forti o pi\u00f9 rigidi mentre si tenta di ridurre il peso, la suscettibilit\u00e0 alla corrosione e altri fattori indesiderati. I compositi rinforzati con fibra di carbonio, ad esempio, sono stati utilizzati in diverse applicazioni come veicoli spaziali e canne da pesca.\nMeccatronica.\nLa meccatronica \u00e8 la combinazione sinergica di ingegneria meccanica, ingegneria elettronica e ingegneria software. La disciplina della meccatronica incominci\u00f2 come un modo per combinare i principi meccanici con l'ingegneria elettrica. I concetti meccatronici sono utilizzati nella maggior parte dei sistemi elettromeccanici. I tipici sensori elettromeccanici utilizzati nella meccatronica sono estensimetri, termocoppie e trasduttori di pressione.\nNanotecnologia.\nNella scala microscopica, l'ingegneria meccanica diventa nanotecnologia, un obiettivo speculativo di cui \u00e8 creare un assemblatore molecolare per costruire molecole e materiali attraverso la meccanosintesi. Per ora quell'obiettivo rimane all'interno dell'ingegneria esplorativa. Le aree dell'attuale ricerca di ingegneria meccanica nelle nanotecnologie includono nanofiltri, nanofilm, e nanostrutture, tra gli altri.\nAnalisi agli elementi finiti.\nL'analisi degli elementi finiti \u00e8 uno strumento computazionale utilizzato per stimare le sollecitazioni, la deformazione e la deflessione dei corpi solidi. Utilizza una configurazione mesh con dimensioni definite dall'utente per misurare le quantit\u00e0 fisiche in un nodo. Pi\u00f9 nodi ci sono, maggiore \u00e8 la precisione. Questo campo non \u00e8 nuovo, poich\u00e9 la base dell'analisi degli elementi finiti (FEA) o del metodo degli elementi finiti (FEM) risale al 1941. Ma l'evoluzione dei computer ha reso FEA/FEM un'opzione praticabile per l'analisi di problemi strutturali. Molti codici commerciali come NASTRAN, ANSYS e ABAQUS sono ampiamente utilizzati nell'industria per lo studio e la progettazione di componenti. Alcuni pacchetti software di modellazione 3D e CAD hanno al loro interno moduli FEA per un'analisi veloce e completa di tutti gli aspetti della progettazione di un componente. Negli ultimi tempi stanno diventando pi\u00f9 comuni le piattaforme di simulazione cloud come SimScale.\nAltre tecniche come il metodo della differenza finita (FDM) e il metodo del volume finito (FVM) sono utilizzate per risolvere problemi relativi al trasferimento di calore e di massa, flussi di fluido, interazione della superficie del fluido, ecc.\nBiomeccanica.\nLa biomeccanica \u00e8 l'applicazione di principi meccanici a sistemi biologici, come esseri umani, animali, piante, organi e cellule . La biomeccanica aiuta anche a creare arti protesici e organi artificiali per l'uomo. Essa \u00e8 strettamente correlata all'ingegneria, perch\u00e9 spesso utilizza le scienze ingegneristiche tradizionali per analizzare i sistemi biologici. Alcune semplici applicazioni della meccanica newtoniana e/o delle scienze dei materiali possono fornire approssimazioni corrette alla meccanica di molti sistemi biologici.\nNell'ultimo decennio il reverse engineering di materiali trovati in natura, come la materia ossea, ha ottenuto finanziamenti nel mondo accademico. La struttura della sostanza ossea \u00e8 ottimizzata per il suo scopo a sopportare una grande quantit\u00e0 di stress di compressione per unit\u00e0 di peso. L'obiettivo \u00e8 sostituire l'acciaio grezzo con un bio-materiale per la progettazione strutturale.\nNegli ultimi dieci anni anche il metodo degli elementi finiti (FEM) \u00e8 entrato nel settore biomedico evidenziando ulteriori aspetti ingegneristici della biomeccanica. Da allora la FEM si \u00e8 affermata come alternativa alla valutazione chirurgica in vivo e ha ottenuto l'ampia accettazione del mondo accademico. Il vantaggio principale della biomeccanica computazionale risiede nella sua capacit\u00e0 di determinare la risposta endo-anatomica di un'anatomia, senza essere soggetta a restrizioni etiche. Ci\u00f2 ha portato la modellistica a elementi finiti al punto di diventare onnipresente in diversi campi della biomeccanica mentre diversi progetti hanno persino adottato una filosofia open source (ad es. BioSpine).\nFluidodinamica computazionale.\nLa fluidodinamica computazionale, solitamente abbreviata in CFD, \u00e8 una branca della meccanica dei fluidi che utilizza metodi numerici e algoritmi per risolvere e analizzare i problemi che coinvolgono i flussi di fluidi. I computer vengono utilizzati per eseguire i calcoli necessari per simulare l'interazione di liquidi e gas con superfici definite da condizioni al contorno. Con i supercomputer ad alta velocit\u00e0, \u00e8 possibile ottenere soluzioni migliori. La ricerca in corso produce software che migliorano l'accuratezza e la velocit\u00e0 di simulazione degli scenari complessi come flussi turbolenti. La convalida di tale software viene eseguita inizialmente utilizzando una galleria del vento e in definitiva pu\u00f2 arrivare a in prove su vasta scala, ad esempio prove di volo.\nIngegneria acustica.\nL'ingegneria acustica \u00e8 una delle molte altre sotto-discipline dell'ingegneria meccanica ed \u00e8 l'applicazione dell'acustica. L'ingegneria acustica \u00e8 lo studio del suono e delle vibrazioni. Questi ingegneri lavorano efficacemente per ridurre l'inquinamento acustico nei dispositivi meccanici e negli edifici mediante isolamento acustico o rimozione di fonti di rumore indesiderato. Lo studio dell'acustica pu\u00f2 variare dalla progettazione di un apparecchio acustico, microfono, cuffia o studio di registrazione pi\u00f9 efficiente al miglioramento della qualit\u00e0 del suono di una sala per orchestra. L'ingegneria acustica si occupa anche della vibrazione di diversi sistemi meccanici.\nCampi correlati.\nL'ingegneria di produzione, l'ingegneria aerospaziale e l'ingegneria automobilistica sono talvolta raggruppate con l'ingegneria meccanica. Una laurea in queste aree avr\u00e0 in genere una differenza di alcuni esami specialistici."}
{"id": "51568", "revid": "4175", "url": "https://it.wikipedia.org/wiki?curid=51568", "title": "Naas Botha", "text": "Dal marzo 2019 \u00e8 commissario tecnico della nazionale indiana femminile.\nBiografia.\nNativo di Breyten, all'epoca nell'Eastern Transvaal e oggi nel Mpumalanga, Botha frequent\u00f2 la scuola superiore a Pretoria dove si form\u00f2 atleticamente e tecnicamente.\nDebutt\u00f2 nella prima squadra del nel 1977, dimostrando un notevole talento nel ruolo di mediano d'apertura.\nNel periodo tra giugno 1983 e marzo 1985 fu negli Stati Uniti nei Dallas Harlequins conquistando il titolo nazionale statunitense nel 1984.\nNel 1987 accett\u00f2 l'ingaggio del Rugby Rovigo e vi rest\u00f2 sino a fine carriera nel 1993. \u00c8 l'unico giocatore ad aver vinto il titolo nazionale in tre Paesi diversi.\nIn nazionale sudafricana esord\u00ec il 26 aprile 1980 in una partita con una rappresentativa del Sudam\u00e9rica XV e disput\u00f2 l'ultimo incontro il 14 novembre 1992 affrontando gli inglesi. Naas Botha attualmente \u00e8 un apprezzato commentatore televisivo di rugby; \u00e8 sposato con Karen Kruger, ex atleta olimpica (partecip\u00f2 ai Giochi Olimpici di Barcellona del 1992 nel salto in lungo), e dal matrimonio ha avuto tre figlie.\nHa anche un figlio, il suo primo, nato da una precedente relazione.\nA marzo 2019 ha ricevuto l'incarico di allenatore capo della nazionale femminile indiana in vista del campionato asiatico di quello stesso anno."}
{"id": "51570", "revid": "169529", "url": "https://it.wikipedia.org/wiki?curid=51570", "title": "Machiavellismo", "text": "Machiavellismo \u00e8 un termine della letteratura politica, nato da una particolare interpretazione della dottrina politica che Niccol\u00f2 Machiavelli espresse in particolare nei capitoli XV-XVIII de \"Il Principe\".\nForzature ermeneutiche.\nLa manipolazione del pensiero di Machiavelli ha inizio nella seconda met\u00e0 secolo XVI, da parte di autori che indicano con la parola machiavellismo l'arte di governare ispirata a un puro utilitarismo, in base al quale il governante, indipendentemente da ogni considerazione di carattere morale, si serve di ogni espediente, anche il pi\u00f9 subdolo o spietato, pur di raggiungere il proprio fine.\nLa sintesi di questa manipolazione \u00e8 nel detto attribuito a Machiavelli, ma da lui mai pronunciato, \u00abil fine giustifica i mezzi\u00bb, di cui \u00e8 in realt\u00e0 autore il critico letterario Francesco de Sanctis.\nNella storia delle idee.\nL'antimachiavellismo ed il repubblicanesimo.\nIl termine, entrato anche nel linguaggio comune come \u00absinonimo di opportunismo politico\u00bb, ha una connotazione negativa tale, che sarebbe pi\u00f9 adeguato parlare di \"antimachiavellismo\" per significare il travisamento e l'ostilit\u00e0 preconcetta al pensiero politico machiavelliano, che ritroviamo negli scritti di autori protestanti e cattolici.\nAd esempio il cardinale inglese erasmiano Reginald Pole - secondo il quale il ministro del re, Thomas Cromwell, aveva trovato nel \"Principe\" il modello della sua politica antiecclesiastica e priva di scrupoli - e il domenicano Ambrogio Catarino Politi (1552) accusano Machiavelli di ateismo, presentandolo come un precettore di violenza, di frode, di empiet\u00e0 (\"Apologia\", 1535); il vescovo portoghese Girolamo Osorio giudica Machiavelli un pagano, poich\u00e9 avvilisce la virt\u00f9 cristiana degli umili ed esalta invece l'aret\u00e9 pagana, laica e terrena (\"De nobilitate civili et christiana\", 1542). Giudizi simili esprimono l'ugonotto Innocent Gentillet (\"Contre Nicolas Machiavel\", 1576), il gesuita Antonio Possevino (\"Iudicium ... de Nicolao Machiavello\", 1592) e Tommaso Campanella (\"Citt\u00e0 del Sole\", 1602; \"Atheismus triumphatus\", 1607).\nNel 1559 papa Paolo IV include le opere del Machiavelli nel terzo Indice dei libri proibiti. Anche William Shakespeare contribuisce alla leggenda nera di Machiavelli. \nNel XVIII secolo.\nLa deformazione del malinteso pensiero di Machiavelli raggiunge l'apice con l'\"Antimachiavel\" (1739-1740) di Federico II di Prussia, opera a cui metter\u00e0 mano Voltaire, dandole maggiore rilevanza. Il sovrano prussiano, che non si manterr\u00e0 sempre fedele ai principi professati, contesta il machiavellismo, presentando Machiavelli come un difensore della tirannia e della crudelt\u00e0.\nInfine Immanuel Kant nel suo saggio \"Per la pace perpetua. Un progetto filosofico\" (1795) teorizza l'antimachiavellismo con la subordinazione della politica ai superiori valori morali.\nAlla corrente interpretativa di un Machiavelli che avrebbe dato un'impropria dignit\u00e0 politica al regime tirannico si contrappongono gli autori, da Baruch Spinoza a Jean Jacques Rousseau e poi a Vittorio Alfieri e a Ugo Foscolo, per i quali il machiavellismo si identificherebbe con il repubblicanesimo e sarebbe quindi espressione di ideali di libert\u00e0. Machiavelli, nel descrivere la politica del Principe, avrebbe voluto rivelare ai popoli la sopraffazione e la violenza del potere politico, mostrando loro per contrasto il valore della libert\u00e0.\nPer Spinoza Machiavelli ha insegnato ai popoli come debbano diffidare dal consegnare il potere politico a un solo uomo. Denis Diderot interpreta il \"Principe\" come una satira del tiranno e Rousseau vi vede \u00abil libro dei repubblicani\u00bb, dove Machiavelli \u00abfingendo di dare lezioni ai re, ne ha date di grandi ai popoli\u00bb. Foscolo riprende questa interpretazione \"obliqua\" nel carme \"Dei sepolcri\", dove Machiavelli \u00e8 descritto come un repubblicano:\nIl machiavellismo nel secolo XIX.\nUna completa rivalutazione della teoria politica di Machiavelli compare nel pensiero hegeliano che, rifacendosi all'ambiente storico in cui \u00e8 stato composto \"Il Principe\", contesta quegli autori antimachiavellici che vi hanno visto la consacrazione del potere tirannico: \u00ab\u00e8 sommamente irrazionale il trattare l'esecuzione di un'idea che \u00e8 sorta immediatamente dall'osservazione della situazione dell'Italia come un compendio di principi politico-morali onnivalente, per tutte le circostanze, cio\u00e8 adatto a nessuna situazione specifica. Si deve giungere alla lettura del Principe immediatamente dalla storia dei secoli trascorsi prima di Machiavelli, con l'impressione che questa ci ha dato; esso cos\u00ec non solo viene giustificato, ma apparir\u00e0 come una concezione sommamente grande e vera di una autentica mente politica di grandissimo e nobilissimo sentire\u00bb.\nL'azione politica del Principe, osserva Hegel, \u00e8 infatti tutta diretta a realizzare lo scopo primario della fondazione dello Stato unitario in una situazione politica italiana caratterizzata dalla frammentazione della penisola in cinque grandi Stati in lotta tra loro. Chiunque di loro avesse tentato un'unificazione si sarebbe trovato a dover superare la forte opposizione che la Chiesa cattolica, volendo restare arbitra della sua autonomia, metteva in campo nei confronti di qualsiasi progetto unitario.\nIn queste condizioni il fine realistico e sommamente morale di unire il popolo in uno Stato deve essere considerato primario e ogni valutazione negativa sui mezzi per realizzarlo deve essere messa da parte, poich\u00e9 \u00able membra cancrenose non possono esser curate con l'acqua di lavanda\u00bb.\nSulla stessa linea critica Francesco De Sanctis, che pure ritiene eccessivo il potere che Machiavelli attribuisce al Principe, giudica il pensiero di Machiavelli come un alto insegnamento delle caratteristiche che deve avere lo Stato moderno, con la netta separazione tra il potere temporale e quello spirituale della Chiesa. Giuseppe Mazzini, nei \"Doveri dell'uomo\", definisce il machiavellismo come il \u00abtravestimento della scienza di un grande infelice\u00bb.\nIl machiavellismo nel secolo XX.\nLo stesso giudizio di modernit\u00e0 del pensiero di Machiavelli si ritrova in Benedetto Croce e in Friedrich Meinecke: per il primo Machiavelli ha intuito per primo il nesso dei distinti nella circolarit\u00e0 dei gradi dello Spirito, l'autonomia cio\u00e8 e la distinzione della politica (che rientra nella sfera dell'economia, agendo per il conseguimento di fini particolari) dalla morale (ispirata dalla realizzazione di fini universali). Per Meinecke grande merito di Machiavelli \u00e8 aver rafforzato l'idea della \"ragion di Stato\" come regola normale dell'azione politica.\nPer il pensiero marxista Antonio Gramsci vede la spregiudicata azione politica del Principe, espressione della volont\u00e0 popolare, giustificata dall'ambiente storico in cui si sarebbe dovuta realizzare e trova analogie con la politica perseguita da quel principe moderno che \u00e8 il partito comunista.\nAl di fuori di ogni schema \u00e8 l'apprezzamento di Friedrich Nietzsche per il Principe, l'espressione di quell'oltreuomo capace di superare ogni morale tradizionale e quell'entusiasta spirito rinascimentale del \u00abs\u00ec alla vita\u00bb.\nSpassionatamente realistica compare ancora nel '900 l'analisi di Raymond Aron secondo il quale : \u00abIl Machiavellismo \u00e8 lo sforzo di portare alla luce le ipocrisie della commedia sociale, di cogliere i sentimenti che fanno veramente muovere gli uomini, di catturare i conflitti autentici che costituiscono il tessuto del divenire storico, di dare una visione di ci\u00f2 che \u00e8 realmente la societ\u00e0, spogliata da tutte le illusioni\u00bb.\nPsicologia.\nIn psicologia, il termine machiavellismo esprime un atteggiamento avulso dalla morale e carico di insensibilit\u00e0 e impassibilit\u00e0, volti ad ingannare e manipolare gli altri. Il machiavellismo, dunque, si propone come antitesi dell'empatia ed uno dei tratti della personalit\u00e0 (insieme a psicopatia e narcisismo) della triade oscura.\nTale personalit\u00e0 \u00e8 coinvolta nelle relazioni interpersonali, nell'ambiente lavorativo ed in politica. Tutto ci\u00f2 \u00e8 dovuta alla crescente complessit\u00e0 dei meccanismi sociali che costringono l'essere umano a sviluppare una certa intelligenza, detta \"intelligenza machiavellica\", che induce alla manipolazione ed all'inganno."}
{"id": "51571", "revid": "47767", "url": "https://it.wikipedia.org/wiki?curid=51571", "title": "Berengaria", "text": ""}
{"id": "51573", "revid": "1522738", "url": "https://it.wikipedia.org/wiki?curid=51573", "title": "Berenice (nome)", "text": "Origine e diffusione.\nProviene dal greco macedone \"Berenike\", derivato a sua volta dal greco antico \u03a6\u03b5\u03c1\u03b5\u03bd\u03b9\u03ba\u03b7 (\"Pherenike\"). \u00c8 composto dalle radici \u03c6\u03b5\u03c1\u03c9 (\"phero\", \"che porta\", da \"pherein\", \"portare\") e \u03bd\u03b9\u03ba\u03b7 (\"nike\", \"vittoria\"), e significa quindi \"colei che porta la vittoria\", \"portatrice di vittoria\". Da Berenice deriva il nome Veronica.\nIl nome era comune nella dinastia Tolemaica che governava l'Egitto, dove era stato portato dalle armate di Alessandro Magno; in particolare, si ricorda con questo nome la regina Berenice II, da cui prendono il nome l'asteroide 653 Berenike, l'antica citt\u00e0 libica di Berenice e la costellazione della Chioma di Berenice. \u00c8 anche riportato nell'Antico Testamento (in molte versioni inglesi della Bibbia scritto \"Bernice\"), dove \u00e8 il nome di una sorella di re Erode Agrippa II. In inglese il nome cominci\u00f2 ad essere usato dopo la Riforma Protestante.\nOnomastico.\nL'onomastico viene festeggiato il 4 ottobre in ricordo di santa Berenice, vergine martire in Siria sotto Diocleziano assieme alla madre Donnina e alla sorella Prosdoce. Si ricorda con questo nome anche un santo, Beronico, martire con altri compagni ad Antiochia, commemorato il 19 ottobre."}
{"id": "51574", "revid": "47767", "url": "https://it.wikipedia.org/wiki?curid=51574", "title": "Bernabo", "text": ""}
{"id": "51576", "revid": "47767", "url": "https://it.wikipedia.org/wiki?curid=51576", "title": "Bernadetta", "text": ""}
{"id": "51577", "revid": "1906976", "url": "https://it.wikipedia.org/wiki?curid=51577", "title": "Letteratura (rivista)", "text": "La rivista Letteratura \u00e8 stata una delle principali riviste letterarie italiane del Novecento.\nFondata da Alessandro Bonsanti a Firenze nel 1937 (il primo numero usc\u00ec a gennaio) e da lui diretta, \u00e8 stata pubblicata con interruzioni fino al 1968, dapprima con periodicit\u00e0 trimestrale e poi bimestrale.\nStoria.\nLa rivista \"Letteratura\" raccolse l'eredit\u00e0 di \"Solaria\", della quale riusc\u00ec a mantenere il gusto per le esperienze formali restringendo i propri interessi al fatto stilistico ed espressivo. Si deline\u00f2 da subito come rivista di carattere puramente letterario, rimanendo estranea ai problemi della societ\u00e0 contemporanea, ma, in compenso, aprendosi alle nuove esperienze della cultura europea e riunendo intorno a s\u00e9, oltre ai solariani fedeli all'ideale di una letteratura \"non di idee\", un gruppo di letterati pi\u00f9 resistenti al conformismo filofascista. In ci\u00f2 rappresenta il battesimo del fuoco della nuova generazione letteraria e di tutti coloro che nei difficili anni della dittatura avevano saputo rifiutare il linguaggio della ufficialit\u00e0, dando lezioni di coerenza, impegno e di difesa morale.\nLa prima serie fu pubblicata dal 1937 al 1947 a Firenze, dapprima dai fratelli Parenti editori poi da Vallecchi, per complessivi 37 fascicoli, dal n. 1 (gennaio-marzo 1937) al n. 36 (novembre-dicembre 1947) pi\u00f9 un fascicolo monografico su Gabriele D'Annunzio. Fu particolarmente significativa e ad essa collaborarono validi scrittori come Carlo Emilio Gadda, Elio Vittorini, Eugenio Montale, Salvatore Quasimodo, Arturo Loria, Luigi Berti, Romano Bilenchi, Reiner Maria Rilke, William Saroyan, Federico Garc\u00eda Lorca, Umberto Saba, Tommaso Landolfi, Sandro Penna, Mario Luzi, e critici come Giuseppe De Robertis, Gianfranco Contini, Carlo Bo, Walter Binni, Guglielmo Alberti.\nLa rivista riprese le pubblicazioni, con il titolo di \"Letteratura - Arte contemporanea\", nel 1950 a Firenze presso l'editore Carnesecchi e nel 1951 a Venezia presso Neri Pozza; ne vennero pubblicati 12 numeri, dal n. 1 (gennaio-febbraio 1950) al n. 12 (novembre-dicembre 1951).\nDal 1953 al 1968 venne stampata a Roma presso l'editore De Luca, con il titolo di \"Letteratura\", per complessivi 96 numeri, perlopi\u00f9 doppi, numerati progressivamente dal n. 1 (gennaio-febbraio 1953) al n. 94-96 (luglio-dicembre 1968).\nUna continuazione, ma col titolo mutato in \"Arte e poesia\", fu pubblicata, sempre a Roma da De Luca, dal 1969 al 1971, in 14 numeri progressivi dal n. 1 (gennaio-febbraio 1969) al n. 11-14 (gennaio-dicembre 1971)."}
{"id": "51579", "revid": "125146105", "url": "https://it.wikipedia.org/wiki?curid=51579", "title": "Riviste letterarie italiane del XX secolo", "text": "I movimenti letterari, i fatti culturali, l'ideologia stessa del Novecento in Italia, sia sul piano letterario che politico, possono essere colti e seguiti nel loro complesso sviluppo attraverso l'articolarsi delle pi\u00f9 rappresentative riviste del Novecento le cui premesse si possono gi\u00e0 trovare nelle riviste di fine Ottocento.\nDalla loro analisi scaturisce chiaramente, sia il profilo dei fenomeni sociali, politici, religiosi, scientifici (non solo artistico-letterari), sia quello dei gruppi intellettuali e redazionali che li hanno animati e gestiti e dei loro singoli componenti.\nLe riviste rappresentano un modo pi\u00f9 concreto, partecipe e militante di lavorare e discutere sui temi e sui problemi che sono stati dibattuti dalla cultura del secolo procedendo dal di dentro dei fenomeni, non solo artistico-letterari, ma politici, sociali, religiosi e scientifici.\nLe riviste degli artisti.\nPersuasi che la guerra abbia interrotto l'andamento della realt\u00e0 solamente per quanto riguarda l'ordine temporale ma che non abbia cambiato il destino dell'arte e della letteratura, Alberto Savinio, Carlo Carr\u00e0, Giorgio De Chirico, Vincenzo Cardarelli, Riccardo Bacchelli, ritenendosi i restauratori della tradizione artistica italiana, fondano due riviste romane, una di pittura e una di letteratura.\nSono questi dell'immediato dopoguerra, storicamente gli anni dell'armistizio e del diffuso risentimento provocato dai trattati di pace.\nSul piano sindacale e operaio vi era stata, il 20 settembre 1920, durante il biennio rosso, l'occupazione delle fabbriche, era nato nel 1919 il Partito Popolare e la classe dirigente liberale e giolittiana aveva crescenti difficolt\u00e0 a controllare sia le forze socialiste, sia i fasci di combattimento e il nuovo Partito Fascista.\nIn queste condizioni, gli intellettuali di \"Valori plastici\" e de \"La Ronda\" si pongono a difesa dell'arte e della letteratura come \"questione la pi\u00f9 importante\" e riaffermano il valore creativo e l'autonomia del genio.\nLe riviste di Gobetti e di Gramsci.\nL'accusa fatta alla \"Ronda\" di avere appoggiato, nel rapporto tra cultura e politica, la separazione del letterati dai politici incontra su un versante assolutamente diverso l'esperienza delle riviste di Piero Gobetti \"Energie Nove\" (1918-1920), \"La Rivoluzione liberale\" (1922-1924), \"Il Baretti\" (1924-1928), nelle quali l'unione tra politica e letteratura diventa unitario.\nVi erano stati intanto i lunghi e dolorosi anni dalla guerra che avevano lasciato al mondo proletario reale consapevolezza in ordine alla lotta di classe. Per poter meglio gestire queste nuove energie e per \"integrare l'attivit\u00e0 politica ed economica come un organo di attivit\u00e0 culturale\" era necessario un terzo organo del movimento dei lavoratori da affiancare al partito e ai sindacati. A questo \"terzo organo\" pensa Antonio Gramsci con la rivista \"L'Ordine Nuovo\" che intende diventare il portavoce della cultura proletaria.\nRiviste dell'era fascista.\nI periodici pubblicati nel fascismo rivelano tre fondamentali orientamenti: l'appoggio al regime; l'astensionismo politico e il ripiegamento nella pratica letteraria; la contrapposizione alla dittatura con la lotta clandestina.\nLe riviste di Strapaese.\nAll'indomani del delitto di Giacomo Matteotti il fascismo delle \"origini\", tutta azione e risoluzione, provoca manifestazioni squadristiche ed episodi difensivi che, all'insegna del movimento di \"Strapaese\" e dei suoi fogli, \"Il Selvaggio\" di Mino Maccari e \"L'Italiano\" di Leo Longanesi, programmano l'utopia dell'Italia terrigena e tradizionalista, barbara e antieuropea.\nRiviste del dopoguerra.\nLe riviste del dopoguerra nascono nella libert\u00e0 e nella democrazia e si connotano subito per l'impegno a sostenere la nuova cultura.\nIl desiderio di allontanare il periodo oscurantista e autarchico del regime fascista e le prospettive allettanti che nascevano dalle scoperte di nuovi orizzonti (il marxismo, la psicoanalisi, i sistemi della grande industria, il sogno statunitense da Faulkner a Hemingway, il pensiero nazional-popolare di Gramsci, gli appunti sul materialismo dialettico di Luk\u00e0cs e l'esistenzialismo di Sartre) producono nel 1945-50 una grande fioritura di riviste di vario interesse che chiedono all'intellettuale di aprirsi alla realt\u00e0 del mondo con un dialogo che venga dal basso."}
{"id": "51581", "revid": "125486705", "url": "https://it.wikipedia.org/wiki?curid=51581", "title": "Bernardo", "text": "Origine e diffusione.\nDeriva dal nome germanico \"Berinhard\" o \"Bernhard\", composto da \"bern\" (o \"bero\", \"orso\") e \"hard\" (o \"harti\", \"forte\", \"valoroso\"); significa quindi \"forte come un orso\", \"orso forte\" o \"orso coraggioso\".\nLa variante Bernard venne portata in Inghilterra dai normanni, dove rimpiazz\u00f2 il nome imparentato inglese antico \"Beornheard\". Il nome Berardo pu\u00f2 costituire una variante di Bernardo, oltre che di Everardo. Non va confuso con Bernwardo, simile ma dalla diversa etimologia.\nOnomastico.\nL'onomastico viene solitamente festeggiato il 20 agosto in ricordo di Bernardo di Chiaravalle, abate. Per le varianti femminili si pu\u00f2 festeggiarlo il 16 aprile (o 18 febbraio) in ricordo di santa Bernadette Soubirous, veggente di Lourdes. Per il diminutivo Bernardino ricorre il 20 maggio in memoria di san Bernardino da Siena, mentre un san Berardo protomartire \u00e8 ricordato il 16 gennaio. Con questo nome e le sue varianti si ricordano inoltre, alle date seguenti:"}
{"id": "51583", "revid": "47767", "url": "https://it.wikipedia.org/wiki?curid=51583", "title": "Bernardina", "text": ""}
{"id": "51587", "revid": "106908", "url": "https://it.wikipedia.org/wiki?curid=51587", "title": "Bernardino", "text": ""}
{"id": "51590", "revid": "287204", "url": "https://it.wikipedia.org/wiki?curid=51590", "title": "Bernolfo", "text": "Origine e diffusione.\nContinua l'antico nome germanico \"Bernulf\"; esso \u00e8 un composto dei termini \"berin\" (\"orso\", da cui anche Adalbero, Bernardo e Berengario) e \"vulf\" (o \"ulf\", \"lupo\", presente anche in Gandolfo, Adolfo, Marcolfo e Volframo).\nOnomastico.\nL'onomastico pu\u00f2 essere festeggiato il 24 marzo, in memoria di san Bernolfo, vescovo di Mondov\u00ec e martire"}
{"id": "51591", "revid": "287204", "url": "https://it.wikipedia.org/wiki?curid=51591", "title": "Bernwardo", "text": ". \nOrigine e diffusione.\nNome di scarsissima diffusione, risalente agli elementi germanici \"bern\" (\"orso\") e \"ward\" (o \"vard\", \"guardiano\"); il significato complessivo pu\u00f2 essere interpretato come \"orso vigilante\" o, in senso lato, \"guerriero vigilante\". Alcune fonti lo considerano invece una variante di Bernardo.\nOnomastico.\nL'onomastico viene festeggiato il 20 novembre in ricordo di san Bernoardo, vescovo di Hildesheim, educatore di Ottone III. "}
{"id": "51592", "revid": "2166030", "url": "https://it.wikipedia.org/wiki?curid=51592", "title": "Zante", "text": "Zante (o anche Zac\u00ecnto, dal suo nome ) \u00e8 un'isola greca (405\u00a0km\u00b2) con una popolazione di circa 40\u00a0000 abitanti. L'isola si trova nel mar Ionio, vicino alle coste del Peloponneso e fa parte dell'arcipelago delle isole Ionie. \nZante fu al centro delle battaglie spartano-ateniesi; fu poi una delle isole Ionie sotto il dominio veneziano, durante il quale vi nacque il poeta Ugo Foscolo, che vi dedic\u00f2 il sonetto \"A Zacinto\"; nel 1953 fu devastata da un disastroso terremoto.\nDal punto di vista amministrativo costituisce un'unit\u00e0 periferica delle Isole Ionie formata dall'unico comune omonimo.\n\u00c8 conosciuta anche per la spiaggia del Relitto, lido accessibile solo via mare, racchiuso tra due alture e con al centro un relitto di mercantile arrugginito portato l\u00ec dalle acque. La spiaggia \u00e8 la pi\u00f9 fotografata di tutta la Grecia e tra le pi\u00f9 immortalate del Mar Mediterraneo. Al largo di Zante inizia l'estremit\u00e0 settentrionale della fossa ellenica che tocca nell'abisso Calypso il punto pi\u00f9 profondo del Mediterraneo.\nTerritorio.\nZante ha un territorio vario, con pianure fertili nella parte sudorientale dell'isola e terreno montuoso con scogliere lungo le coste occidentali. Il clima mediterraneo e temperato con abbondanti precipitazioni primaverili dona un'intensa vegetazione all'isola, tanto che Omero la indic\u00f2 come \"Fiore di Levante\". Le estati sono molto calde (arrivano a sfiorare temperature di 43\u00b0/45\u00b0) ma sono anche molto secche, ci\u00f2 non fa avvertire l'afa. I mari che la bagnano sono particolarmente caldi (nel sud dell'isola l'acqua tocca anche i 30\u00b0 nei mesi caldi).\nL'isola non \u00e8 stabile economicamente, ripone le proprie ricchezze in agricoltura, allevamento e turismo. Poche sono le fabbriche sull'isola, soprattutto artigianali. Viene inoltre praticata l'attivit\u00e0 mineraria, con due giacimenti attivi nella parte occidentale dell'isola.\nSolo negli ultimi anni l'isola ha goduto di una forte espansione insediativa, che propone moderne attrezzature per turisti ma mantiene scenari antichi intatti (soprattutto nell'entroterra dove non mancano mulattiere, strade sterrate).\nLa citt\u00e0 maggiore \u00e8 Zante, capoluogo omonimo dell'isola, chiamato dai greci anche \"Chora\". La citt\u00e0 \u00e8 il porto principale e da sola copre la met\u00e0 della popolazione complessiva insulare. I prodotti principali sono olio d'oliva, uva e cedri. Un tipo particolare di uvetta senza semi \u00e8 nativo dell'isola. Non mancano spezie e carni ovine. Le coordinate della citt\u00e0 sono: latitudine 37.79139/37\u00b047'29 N, longitudine 20.89528/20'53'43 E.\nZante ha dato i natali nel 1778 al poeta italiano Ugo Foscolo e nel 1798 a Dionysios Solomos, il principale poeta greco moderno, autore dell'inno nazionale, la cui statua adorna la piazza principale della citt\u00e0.\nL'isola ha un aeroporto, intitolato a Dionysios Solomos, dove atterrano principalmente voli nazionali. I voli dall'Italia sono prevalentemente estivi; ormai ci sono collegamenti diretti da varie citt\u00e0 italiane (tra cui Milano-Malpensa, Napoli, Bologna, Bari e Brindisi), le altre citt\u00e0 fanno scalo nella capitale greca Atene. L'aeroporto si trova a ridosso della baia di Laganas, dando agli aerei l'impressione di atterrare sull'acqua.\nIl porto di Zacinto, di ragguardevoli dimensioni, \u00e8 suddiviso in due, ben distinte, parti: una per passeggeri e l\u2019altra per le merci. Dal porto, numerosi traghetti collegano Zacinto con Kyllini, sul continente; mentre, dalla punta nord dell'isola, ulteriori traghetti la collegano con Cefalonia, posta di fronte. In estate, a seguito del moltiplicarsi dei collegamenti, \u00e8 attivo un servizio che collega l'isola direttamente con Brindisi.\nStoria.\nOrigini leggendarie.\nL'isola di Zante era abitata sin dal periodo Neolitico, come provano alcuni ritrovamenti archeologici. Omero, per primo, menzion\u00f2 l'isola nell'\"Iliade\" e nell\"'Odissea\", affermando che ricevette il nome di Zakynthos (in lat\u00edno Zacynthus) perch\u00e9 fu colonizzata da Zakynthos figlio di Dardano, proveniente da Psofis in Arcadia (per questo la acropoli della citt\u00e0 di Zakynthos fu chiamata Psofis) intorno al 1500 - 1600 a.C. Tucidide dice che l'isola fu colonizzata dagli Achei del Peloponneso nel secondo millennio a.C. La tradizione dice che la citt\u00e0 fond\u00f2 la colonia di Sagunto in collaborazione con i Rutuli di Ardea (sicuramente prima della guerra di Troia). Gli abitanti dell'isola furono ostili ai Lacedemoni e ad alcuni fuggitivi di Sparta che si rifugiarono a Zakynthos.\nL'isola fu poi conquistata da Re Arkeisios di Cefalonia. Fu poi Ulisse, re di Itaca, il successivo conquistatore dell'isola.\nDurante la guerra del Peloponneso l'isola fu alleata di Atene e nel 430 a.C. gli Spartani attaccarono la citt\u00e0. Poco tempo dopo gli ateniesi la utilizzarono come base navale nella loro spedizione a Pilos. Nel 415 a.C. furono alleati degli ateniesi nella spedizione in Sicilia. Dopo la guerra del Peloponneso l'isola fu alleata di Sparta (404-373 a.C.).\nNel 374 a.C. Timoteo, comandante ateniese, di ritorno da Corcira (Corf\u00f9), lasci\u00f2 alcuni esiliati a Zakynthos che si stabilirono in un luogo fortificato per lottare contro il governo pro-spartano. Sparta invi\u00f2 una flotta di 25 navi a Zakynthos, che tuttavia non riuscirono a impedire la presa del potere dei dem\u00f2crati. L'isola aiut\u00f2 Di\u00f3n nella sua spedizione a Siracusa per cacciare il tiranno Dionisio I (357 a.C.).\nCadde sotto il dominio della Macedonia verso il 217 a.C., con il re Filippo V di Macedonia. Nel 211 a.C. il pretore romano M. Valerio Lavino occup\u00f2 la citt\u00e0 di Zakynthos con eccezione della cittadella, ma fu restituita alla Macedonia. Nel 208 a.C. si concluse in Atamania sotto il governo congiunto di Filippo di Megal\u00f3polis e Hierocles de Akragas, che dur\u00f2 fino al 191 a.C., anno in cui si un\u00ec alla Lega Achea, per\u00f2 i macedoni la cedettero a Roma. Durante le Guerre Mitrid\u00e1tiche fu attaccata dal generale Arquelao, che fu respinto. Appartenne all'Impero romano e dopo a quello bizantino. In seguito, secondo un trattato, Zante fu trasformata in una democrazia indipendente, la prima dell'Ellade, che dur\u00f2 pi\u00f9 di 650 anni.\nZante e la Serenissima.\nNel 1194 Matteo Orsini stabil\u00ec un governo locale a Zante, la Contea palatina di Cefalonia, Itaca e Zante.\nI sei secoli di dominio veneto furono interrotti solo da una breve conquista turca dal 1479 al 1485. Nel Seicento fu costruita la grande fortezza (terminata nel 1664).\nNel 1669 Zante vide accrescere notevolmente la sua popolazione, in seguito all'evacuazione dei veneziani da Creta. I nuovi arrivati portarono con s\u00e9 notevoli risorse e trasformarono Zante in una piccola Venezia con molti portici e molte chiese, conseguenza della presenza mista di Cattolici e Ortodossi. L'8 maggio del 1748 i fratelli Demetrio I (1723 \u2013 1793) e Demetrio III Nicol\u00f2 Mocenigo, figli di Demetrio, ottennero dalla Repubblica di Venezia il titolo di conti del Zante.\nIl 6 febbraio 1778 vi nacque Ugo Foscolo.\nL'isola rimase sotto il dominio della Repubblica di Venezia fino al 1797, quando fu ceduta alla Francia con il Trattato di Campoformio.\nLa Repubblica eptanese.\nIn epoca napoleonica fu stabilita nelle Isole Ionie la Repubblica eptanese che dur\u00f2 dal 1802 al 1810. La Repubblica eptanese (cio\u00e8 Repubblica delle sette isole) fu il primo governo semi-autonomo greco dopo molti secoli e adott\u00f2 come emblema il Leone di San Marco. Sotto protettorato russo-ottomano ma a guida veneto-greca, il piccolo Stato fior\u00ec grazie al contributo di importanti intellettuali greco-veneti, tra i quali Giovanni Capodistria.\nDopo il Congresso di Vienna l'isola fece parte di un protettorato britannico fino al 1864 anno della sua incorporazione nel nuovo regno di Grecia.\nDal secondo dopoguerra al ventunesimo secolo.\nZante ha subito due gravi terremoti nell'estate del 1953 che causarono la totale distruzione delle infrastrutture dell'isola. Il pi\u00f9 distruttivo di questi, avvenuto il 12 agosto, registr\u00f2 7,2 gradi sulla Scala Richter e fu percepito in tutto il paese. Solo 3 edifici sono sopravvissuti, la chiesa di San Dionigi, il palazzo della Banca Nazionale e la chiesa di San Nicola \"tou Molou\", del Molo. I primi aiuti giunsero dallo Stato di Israele: durante l'occupazione nazista dell'isola, infatti, il vescovo Chrysostomos aveva dato ai tedeschi una lista degli ebrei di Zante contenente solo due nomi, il suo e quello del sindaco. Gli aiuti israeliani giunsero con un messaggio: \"Gli ebrei di Zacinto non hanno mai dimenticato il loro sindaco e il loro amato vescovo e ci\u00f2 che hanno fatto per noi.\" La ricostruzione dell'isola fu soggetta a un severo regolamento antisismico, vari deboli e forti terremoti sono stati cos\u00ec sopportati con scarsissimi danni.\nMitologia.\nZacinto (Z\u03ac\u03ba\u03c5v\u03b8\u03bf\u03c2) \u00e8 l'eroe eponimo dell'isola Zacinto, in seguito diventata Zante, nel Mar Ionio. Secondo le tradizioni, Zacinto, figlio di Dardano, o un arcade venuto alla citt\u00e0 di Psofi, \u00e8 ritenuto scopritore dell'isola e divinit\u00e0 locale.\nParco nazionale marino.\nNella zona sudoccidentale dell'isola si trova il Parco nazionale marino di Zante, dove si possono trovare le tartarughe \"Caretta caretta\". La \"Caretta caretta\" \u00e8 una specie in pericolo, anche a causa del turismo e dell'inevitabile inquinamento che ne consegue; tuttavia, grazie al turismo vengono anche reperiti fondi, arruolati volontari e raccolte offerte per molteplici attivit\u00e0 di recupero e salvaguardia della specie. Ogni anno, a partire da giugno, le tartarughe femmine arrivano sulle spiagge meridionali per sotterrare le loro uova nella sabbia. Il periodo d'incubazione dura all'incirca 55 giorni poi, alla schiusa, i piccoli raggiungono da soli il mare (il tasso di sopravvivenza \u00e8 molto basso per i maschi).\nEconomia.\nTurismo.\nL'industria del turismo \u00e8 di fondamentale importanza per l'isola che accoglie ogni anno numerosi visitatori. L'isola divide il proprio turismo tra quello naturalistico e mondano. I punti di forza del posto sono soprattutto gli scenari naturali di rara bellezza. La \"Spiaggia del Relitto\", \"Le Grotte di Keri\" (paragonabili alla grotta Azzurra di Capri), \"L'Isola delle Tartarughe\", \"Capo Skinari\" sono solo alcune delle localit\u00e0 con maggiore flusso turistico, attirato anche dalla limpidezza delle acque. Le spiagge sono tutte attrezzate, anche se c'\u00e8 un'abbondanza di spiagge libere ed incontaminate. Quelle pi\u00f9 attrezzate, tuttavia, si trovano nella parte meridionale, nella baia di Laganas e Agios Nikolaos.\nI locali di divertimento sono concentrati principalmente nelle localit\u00e0 di Laganas e Argassi. La prima \u00e8 indicata ironicamente dai turisti come una piccola Las Vegas, per la quantit\u00e0 impressionante di locali, neon e trasgressione.\nNon mancano punti di divertimento anche nella capitale Zante, ad \"Alykes\" e \"Tsilivi\".\nAmministrazione.\nZante costituiva una prefettura della regione delle Isole Ionie, abolita a partire dal 1\u00ba gennaio 2011 a seguito dell'entrata in vigore della riforma amministrativa detta \"piano Kallikratis\" e sostituita dall'unit\u00e0 periferica omonima.\nDal 1997, con l'attuazione della \"riforma Kapodistrias\", la prefettura di Zante era suddivisa in 6 comuni.\nL'intera isola pi\u00f9 le isole Strofadi costituiscono il comune omonimo\nGemellaggi.\nZante \u00e8 gemellata con:"}
{"id": "51594", "revid": "47767", "url": "https://it.wikipedia.org/wiki?curid=51594", "title": "Beronico", "text": ""}
{"id": "51595", "revid": "287204", "url": "https://it.wikipedia.org/wiki?curid=51595", "title": "Triangolo estivo", "text": "Il triangolo estivo \u00e8 un asterismo formato da 3 stelle molto brillanti che, nell'emisfero boreale, appaiono appena dopo il tramonto da giugno ai primi giorni di gennaio.\nComposizione.\nLe tre stelle sono: \nCaratteristiche.\nIl triangolo estivo giace sulla Via Lattea boreale, l\u00e0 dove un grande complesso di nebulose oscure, noto come Fenditura del Cigno, ne oscura la fascia centrale. L'astro pi\u00f9 luminoso del triangolo \u00e8 Vega, la quinta stella pi\u00f9 luminosa del cielo, che dalle regioni poste attorno al 39\u00ba parallelo nord si presenta perfettamente allo zenit. Sullo sfondo della Via Lattea, questo triangolo \u00e8 facilmente identificabile, e serve spesso come punto di partenza per individuare le costellazioni vicine o alcuni oggetti del profondo cielo, come M27 o M57.\n\u00c8 da notare che dalle regioni temperate poste nell'emisfero australe l'asterismo \u00e8 talvolta noto come \"Triangolo invernale\", poich\u00e9 le stagioni sono invertite, che ovviamente non \u00e8 quello che a tutti gli effetti viene denominato Triangolo invernale."}
{"id": "51596", "revid": "47767", "url": "https://it.wikipedia.org/wiki?curid=51596", "title": "Berta (nome)", "text": "Origine e diffusione.\nDeriva dal termine germanico \"beraht\", che significa \"brillante\", \"famoso\", \"illustre\", e pu\u00f2 quindi significare \"la splendente\"; era in origine un'abbreviazione di nomi che cominciavano con esso, e anche al giorno d'oggi pu\u00f2 essere utilizzato come ipocoristico di nomi quali Alberta e Roberta. \u00c8 per significato affine a nomi quali Fedra, Niamh, Zahra e Chiara.\nIl nome \u00e8 portato anche da Berchta (o \"Berahta\", \"Perahta\", \"Perchta\"), una dea degli animali e della tessitura nelle leggende germaniche. La forma \"Bertha\" venne portata in Inghilterra dai normanni; il suo uso si esaur\u00ec dopo il Medioevo, per riprendere poi nel XIX secolo.\nIl nome venne scherzosamente affibbiato alla Grande Berta, un'enorme arma d'artiglieria usata dai tedeschi durante la seconda guerra mondiale, in riferimento a Bertha Krupp, figlia dell'imprenditore Friedrich Alfred Krupp. \u00c8 poi reso ulteriormente celebre dal detto \"\u00c8 passato il tempo che Berta filava\", che trae origine da una storia di cui esistono molteplici varianti.\nOnomastico.\nL'onomastico si festeggia il 4 luglio in memoria di santa Berta, badessa di Blangy, nell'Artois. Altre sante e beate con questo nome includono:"}
{"id": "51597", "revid": "47767", "url": "https://it.wikipedia.org/wiki?curid=51597", "title": "Bertilla", "text": ""}
{"id": "51600", "revid": "1745361", "url": "https://it.wikipedia.org/wiki?curid=51600", "title": "Pinolo", "text": "I pinoli (o pignoli) sono i semi eduli di alcune specie di pini. Di colore bianco giallognolo e di forma allungata, sono usati soprattutto nella cucina tradizionale.\nDescrizione.\nAppena estratti dallo strobilo, i pinoli sono ricoperti da un involucro rigido. Il seme viene nutrito dal tessuto femminile (gametofito) che supporta lo sporofito, ovvero il seme. Nonostante alcune somiglianze, i pinoli non sono noci, dal momento che, essendo prodotti da gimnosperme, non hanno il carpello esterno.\nDiffusione.\nNel mondo esistono circa 20 specie del genere \"pinus\" che producono semi abbastanza grandi da giustificarne la coltivazione. In altre specie i pinoli sono troppo piccoli per essere apprezzati come cibo, anche se commestibli.\nIn Europa sono due le specie di pino che producono semi grandi. Il migliore \u00e8 il pino domestico (\"pinus pinea\") che non a caso \u00e8 anche chiamato \"pino da pinoli\". Il pino cembro (\"pinus cembra\") produce grossi semi, ma vive in zone pi\u00f9 disagevoli.\nNel conoide alluvionale dell'alta vicentina, precisamente a Solagna, \u00e8 possibile incontrare un solo esemplare di Pinolo molto particolare.\nIn altre parti del mondo si coltivano altre specie di pino per i semi. In Asia in particolare si coltivano \"Pinus koraiensis\" e \"Pinus gerardiana\". Altre quattro specie \"Pinus sibirica\", \"Pinus pumila\", \"Pinus armandii\" e \"Pinus bungeana\" sono meno utilizzate. In America settentrionale le tre specie pi\u00f9 utilizzate sono \"Pinus edulis\", \"Pinus monophylla\" e \"Pinus cembroides\". Altre specie come \"Pinus orizabensis\", \"Pinus johannis\", \"Pinus culminicola\", \"Pinus remota\", \"Pinus quadrifolia\", \"Pinus sabineana\", \"Pinus torreyana\" e \"Pinus lambertiana\" sono meno utilizzate.\nNella porzione fredda del Sudamerica (Sud del Brasile, Paraguay, Cile, nord dell'Argentina), i pinoli sono prodotti anche da specie del genere \"Araucaria\", sia quella del Paran\u00e1, l\"'Araucaria angustifolia\" (nella foto, le pigne), sia l'Araucaria cilena, che \u00e8 anche coltivata in qualche giardino del Nord Italia.\nI pinoli sono chiamati \"pinh\u00f5es\" in portoghese, \"pi\u00f1ones\" in spagnolo e \"pine nuts\" in inglese. In varie zone d'Italia sono chiamati con altri nomi come \"pinoccoli\" o \"pinocchi\", da cui il nome del famoso burattino Pinocchio.\nUtilizzi.\nI pinoli sono ricchi di proteine e sono stati consumati in Europa sin dal periodo Paleolitico. Sono anche una sorgente di fibra alimentare. I pinoli sono essenziali per il pesto alla genovese e svariati altri piatti tra cui le torte, come ad esempio il castagnaccio. Le ricette pi\u00f9 antiche sono originarie delle aree in cui crescono i due pini europei dai quali si ricavano i pinoli: ad esempio lo strudel era anticamente realizzato coi semi del pino cembro (specie tipica delle alte montagne trentine), mentre il pesto da quelli del pino domestico (specie che cresce nelle aree mediterranee).\nI pinoli sono ricchi di vitamine (in particolare E, B e PP), calcio, magnesio e ferro."}
{"id": "51606", "revid": "919135", "url": "https://it.wikipedia.org/wiki?curid=51606", "title": "Identit\u00e0 di B\u00e9zout", "text": "In matematica, in particolare nella teoria dei numeri, lidentit\u00e0 di B\u00e9zout (o lemma di B\u00e9zout o identit\u00e0 di Bachet-B\u00e9zout) afferma che se formula_1 e formula_2 sono interi (non entrambi nulli) e il loro massimo comune divisore \u00e8 formula_3, allora esistono due interi formula_4 e formula_5 tali che\nTali coppie di numeri formula_7 possono essere determinate con l'algoritmo esteso di Euclide, ma non sono univocamente determinate.\nPer esempio, il massimo comune divisore di formula_8 e formula_9 \u00e8 formula_10, e possiamo scrivere\nma anche\nIn effetti a partire da una soluzione formula_13 si dimostra, attraverso il lemma di Euclide, che l'insieme delle soluzioni \u00e8 costituito da elementi del tipo \nL'identit\u00e0 di B\u00e9zout \u00e8 equivalente all'asserzione che la congruenza lineare formula_15 (dove formula_3 \u00e8 massimo comune divisore di formula_1 e formula_2) ammette una soluzione formula_4 modulo formula_2.\nL'identit\u00e0 \u00e8 valida non solo nell'anello degli interi, ma pi\u00f9 in generale in qualunque altro dominio ad ideali principali.\nDetto esplicitamente, se formula_21 \u00e8 un dominio ad ideali principali, formula_1 e formula_2 sono elementi di formula_21, e formula_3 \u00e8 un massimo comune divisore di formula_1 e formula_2, allora esistono elementi formula_4 e formula_5 in formula_21 tali che formula_31. Inoltre i massimi comun divisori di formula_1 e formula_2 sono tutti e soli i generatori dell'ideale formula_34.\nL'identit\u00e0 di B\u00e9zout \u00e8 cos\u00ec chiamata in onore del matematico francese \u00c9tienne B\u00e9zout (1730-1783); ad essa viene anche associato il nome del matematico della Savoia Claude-Gaspard Bachet de M\u00e9ziriac (1581-1638), autore della pi\u00f9 famosa traduzione in latino dell\"Aritmetica\" di Diofanto.\nGeneralizzazioni.\nPi\u00f9 numeri.\nQuesta stessa propriet\u00e0 vale per una quantit\u00e0 arbitraria di numeri: dati formula_35 numeri formula_36, se formula_3 \u00e8 il loro massimo comun divisore esiste una formula_35-upla formula_39 tale che\nPolinomi.\nL'identit\u00e0 di B\u00e9zout esiste anche per i polinomi a coefficienti in un campo: infatti, se formula_41 \u00e8 un campo, l'anello formula_42 \u00e8 un anello euclideo, e quindi anche un anello ad ideali principali. Ad esempio questa propriet\u00e0 vale in formula_43 e in formula_44."}
{"id": "51607", "revid": "889014", "url": "https://it.wikipedia.org/wiki?curid=51607", "title": "Identit\u00e0 di Bezout", "text": ""}
{"id": "51609", "revid": "2225", "url": "https://it.wikipedia.org/wiki?curid=51609", "title": "Manente degli Uberti", "text": ""}
{"id": "51612", "revid": "123488586", "url": "https://it.wikipedia.org/wiki?curid=51612", "title": "Neurotrasmettitore", "text": "In biologia un neurotrasmettitore (o \"neuromediatore\") \u00e8 una sostanza che veicola le informazioni fra i neuroni attraverso la trasmissione sinaptica (vedi sinapsi). \nAll'interno del neurone, i neurotrasmettitori sono contenuti in vescicole dette vescicole sinaptiche che sono addensate alle estremit\u00e0 distali dell'assone nei punti in cui esso contrae rapporto sinaptico con altri neuroni.\nNel momento in cui il neurone viene raggiunto da uno stimolo, le vescicole sinaptiche si fondono per esocitosi con la membrana pre-sinaptica, riversando il proprio contenuto nello spazio sinaptico o fessura inter-sinaptica. I neurotrasmettitori rilasciati si legano a recettori o a canali ionici localizzati sulla membrana post-sinaptica. L'interazione fra il neurotrasmettitore e il recettore/canale ionico scatena una risposta eccitatoria o inibitoria nel neurone post-sinaptico.\nDescrizione.\nIn relazione al tipo di risposta prodotta, i neurotrasmettitori possono essere \"eccitatori\" o \"inibitori\" (chiamati anche soppressori), cio\u00e8 possono rispettivamente promuovere la creazione di un impulso nervoso nel neurone ricevente o inibire l'impulso. Tra i neurotrasmettitori inibitori, i pi\u00f9 noti sono l'acido \u03b3-amminobutirrico (GABA) e la glicina. Al contrario, il glutammato rappresenta il pi\u00f9 importante neurotrasmettitore eccitatorio del cervello.\nMolti neurotrasmettitori vengono rimossi dallo spazio tra le sinapsi da specifiche proteine che risiedono nelle membrane dei neuroni e delle cellule della glia. Questo processo prende il nome di \"ricaptazione\" (\"reuptake\") o, spesso pi\u00f9 semplicemente, \"captazione\" (\"uptake\"). Senza la ricaptazione, i neurotrasmettitori potrebbero continuare a stimolare o deprimere il neurone post-sinaptico. Un altro meccanismo di rimozione dei neurotrasmettitori \u00e8 la loro distruzione tramite un enzima. Ad esempio, nelle sinapsi colinergiche (quelle del neurotrasmettitore acetilcolina) l'enzima acetilcolinesterasi distrugge l'acetilcolina.\nSulla base della dimensione, i neurotrasmettitori possono essere distinti in neuropeptidi e piccole molecole. I neuropeptidi comprendono dai 3 ai 36 amminoacidi, mentre nel gruppo delle piccole molecole ci sono amminoacidi singoli, come il glutammato ed il GABA e i neurotrasmettitori come l'acetilcolina, la serotonina e l'istamina. I due gruppi di neurotrasmettitori presentano anche modalit\u00e0 di sintesi e rilascio differenti.\nFarmaci, droghe ed altre sostanze possono interferire con il funzionamento dei neurotrasmettitori. \nMolte sostanze stimolanti e anti-depressive alterano la trasmissione dei neurotrasmettitori dopamina, norepinefrina (o noradrenalina) e epinefrina (adrenalina), chiamati nel complesso catecolamine. Ad esempio, la cocaina blocca la ricattura della dopamina, consentendole di rimanere pi\u00f9 a lungo nello spazio inter-sinaptico. In particolare, la cocaina altera i circuiti dopaminergici del \"nucleus accumbens\", una regione del cervello che \u00e8 coinvolta nella spinta motivazionale e nel rafforzamento emozionale. La reserpina, che \u00e8 stata impiegata dapprima come agente anti-ipertensivo e successivamente come antipsicotico nel trattamento della schizofrenia, causando una deplezione di neurotrasmettitori mediante la rottura delle vescicole sinaptiche e la degradazione da parte delle monoammino ossidasi (MAO-A e MAO-B). \nInfine, l'AMPT impedisce la conversione della tirosina in L-DOPA ed il deprenile inibisce l'azione della \"monoammina ossidasi B\", aumentando il livello della dopamina tra le sinapsi.\nTrasporto intracellulare di neurotrasmettitori.\nLa sintesi dei neurotrasmettitori avviene con modalit\u00e0 diverse a seconda della natura del neurotrasmettitore.\nI neuropeptidi vengono sintetizzati sotto forma di precursori (pre-propeptidi) nel corpo cellulare a livello del Reticolo Endoplasmatico Rugoso (RER) e vengono successivamente processati in propeptidi negli organuli del corpo cellulare. Al termine di questa fase, il propeptide, contenuto in vescicole di trasporto, viene condotto attraverso l'assone fino alla terminazione sinaptica, ove viene impaccato nelle vescicole sinaptiche, chimicamente modificato e maturato in peptide.\nLe piccole molecole a funzione di neurotrasmettitori vengono invece prodotte nel terminale sinaptico, dopo che gli enzimi necessari per il processo di sintesi sono stati prodotti nel corpo cellulare e trasportati fino al bottone sinaptico.\nIl trasporto fino al terminale sinaptico avviene lungo i microtubuli, che trasportano le vescicole con una velocit\u00e0 di 3... 4.5\u00a0\u00b5m/s corrispondente a 250... 400\u00a0mm/d.\nI \"microtubuli\" vengono costruiti (allungati di circa 1\u00a0\u00b5m/min corrispondente a 1.4\u00a0mm/d) oppure disfatti (raccorciati di circa 7\u00a0\u00b5m/min corrispondente a 10\u00a0mm/d); si presume in funzione della loro necessit\u00e0 momentanea.\nVista la quantit\u00e0 di vescicole da trasportare in un neurone attivo, sono molti i microtubuli che svolgono questa funzione. La quantit\u00e0 di microtuboli anterogradi aumenta in fasi di grande attivit\u00e0 neuronale e diminuisce in fasi di modesta attivit\u00e0.\nTipi di neurotrasmettitori.\nSono pi\u00f9 di cinquanta le sostanze chimiche di cui \u00e8 stata dimostrata la funzione di neurotrasmettitore a livello sinaptico. Ci sono due gruppi di trasmettitori sinaptici: quello costituito da trasmettitori a basso peso molecolare a rapida azione e il gruppo dei neuropeptidi di dimensioni maggiori ad azione pi\u00f9 lenta.\nIl primo gruppo \u00e8 composto da trasmettitori responsabili della maggior parte delle risposte immediate del sistema nervoso, come la trasmissione di segnali sensoriali al cervello e di comandi motori ai muscoli. I neuropeptidi sono, invece, implicati negli effetti pi\u00f9 prolungati, come le modificazioni a lungo termine del numero di recettori e la chiusura o l'apertura prolungata di alcuni canali ionici.\nI neurotrasmettitori a basso peso molecolare vengono sintetizzati nel citosol della terminazione presinaptica e, successivamente, mediante trasporto attivo (antiporto H+/ neurotrasmettitore), sono assorbiti all'interno delle numerose vescicole presenti nel terminale sinaptico. Quando un segnale giunge al terminale sinaptico, poche vescicole alla volta liberano il loro neurotrasmettitore nella fessura sinaptica. Tale processo avviene in genere nell'arco di un millisecondo.\nI neuropeptidi, invece, vengono sintetizzati come parti di grosse molecole proteiche dai ribosomi del soma neuronale. Tali proteine sono subito trasportate all'interno del reticolo endoplasmatico e quindi all'interno dell'apparato del Golgi, dove avvengono due cambiamenti. Dapprima, la proteina da cui originer\u00e0 il neuropeptide viene scissa enzimaticamente in frammenti pi\u00f9 piccoli, alcuni dei quali costituiscono il neuropeptide come tale oppure un suo precursore; successivamente, l'apparato di Golgi impacchetta il neuropeptide in piccole vescicole che gemmano da esso. Grazie al flusso assonale le vescicole sono trasportate alle estremit\u00e0 delle terminazioni nervose, pronte per essere liberate nel terminale nervoso all'arrivo di un potenziale d'azione. In genere i neuropeptidi vengono liberati in quantit\u00e0 molto minori rispetto ai neurotrasmettitori a basso peso molecolare, ma ci\u00f2 \u00e8 compensato dal fatto che i neuropeptidi sono assai pi\u00f9 potenti.\nAgonisti parziali.\nIn farmacologia, a livello teorico nulla osta alla ipotesi della ricerca ed esistenza di un agonista parziale (ovvero antagonista parziale) per qualsiasi neurotrasmetitore naturale.\nL'agonista parziale \u00e8 una sostanza con la propriet\u00e0 di comportarsi come agonista o antagonista del neurotrasmettitore in relazione alla quantit\u00e0 di neurotrasmettitore presente, al fine di stabilizzare i livelli del neurotrasmettitore a valori normali nel tempo oppure ripristinare i valori normali in differenti aree e vie metaboliche."}
{"id": "51619", "revid": "438678", "url": "https://it.wikipedia.org/wiki?curid=51619", "title": "Lista delle trib\u00f9 galliche", "text": ""}
{"id": "51621", "revid": "339392", "url": "https://it.wikipedia.org/wiki?curid=51621", "title": "Tre nazioni", "text": ""}
{"id": "51623", "revid": "767487", "url": "https://it.wikipedia.org/wiki?curid=51623", "title": "Matrix", "text": "Matrix (\"The Matrix\") \u00e8 un film di fantascienza del 1999 in stile cyberpunk scritto e diretto dai fratelli Andy e Larry Wachowski.\nIl film, che ha vinto numerosi premi, tra cui quattro Oscar, ha avuto un forte impatto culturale e vi sono state numerose opere che vi fanno riferimento. Nel 2012 \u00e8 stato scelto per la conservazione nel National Film Registry della Biblioteca del Congresso degli Stati Uniti.\nTrama.\nThomas Anderson lavora presso la Metacortex come programmatore di software. Di giorno \u00e8 un cittadino modello, rispettoso della legge, mentre di notte vive una seconda vita, come un hacker sotto lo pseudonimo di \"Neo\", e in questa veste ha commesso praticamente tutti gli illeciti informatici possibili. Sorvegliato dagli agenti Smith, Brown e Jones, viene arrestato e gli viene inserita una cimice nel corpo per seguirlo.\nUna notte, compaiono sul monitor di Anderson una serie di frasi criptiche riguardo a qualcosa chiamato \"Matrix\". Desideroso di sapere cosa sia, accetta una richiesta di contatto da parte di Trinity, esperta hacker braccio destro del misterioso Morpheus, che lo conduce da lui dopo avergli estirpato la cimice. Neo chiede di conoscere di pi\u00f9 riguardo al loro operato e questi si offrono di rivelargli il vero mondo in cui vivono. Dopo aver ingerito la pillola, si sveglia bruscamente, nudo, immerso in un liquido viscoso di un'incubatrice, con il corpo collegato a cavi elettrici, realizzando di essere all'interno di una tra tante enormi torri circolari che ospitano miliardi di incubatrici contenenti esseri umani.\nI cavi vengono scollegati, Neo viene espulso e recuperato da Morpheus che lo porta a bordo della sua nave hovercraft, la \"Nabucodonosor\", con il suo equipaggio di 7 elementi. Viene sottoposto a una terapia riabilitativa per ricostruirgli i muscoli che nell'immobilit\u00e0 non ha mai usato e, successivamente, gli viene mostrata la realt\u00e0 che li circonda: un mondo in rovina alla fine del XXII secolo, completamente oscurato, privato della luce solare, in cui l'umanit\u00e0 sta combattendo contro le macchine dotate di intelligenza artificiale create agli inizi del ventunesimo secolo, ribellatesi all'umanit\u00e0. Morpheus ammette che le informazioni che hanno riguardo al passato sono poche e incomplete, non \u00e8 chiaro chi delle due fazioni colp\u00ec per prima, dando inizio alla guerra. Si sa solo che nel passato, le macchine, alimentate a energia solare, iniziarono a vessare gli umani, i quali cercarono di fermarle oscurando il sole con nuvole elettriche artificiali permanenti, ma le macchine riuscirono a sopravvivere usando gli stessi umani come fonte di energia, \"coltivandoli\" per sfruttarne il calore e la bioelettricit\u00e0 naturali.\nIl mondo nel quale Neo \u00e8 vissuto fin dalla nascita \u00e8 in realt\u00e0 Matrix, una neuro-simulazione interattiva costruita sul modello del mondo del 1999 per tenere calmi gli umani coltivati, immobilizzati fin dalla nascita e nutriti con i cadaveri dei defunti. Morpheus e la sua squadra sono ribelli che liberano dalla prigionia di Matrix solo coloro che nonostante siano stati dentro Matrix fin dalla nascita, provano un senso di estraneit\u00e0 per il mondo che li circonda, sentendosi mal riposti e che agognano alla libert\u00e0. Morpheus crede che Neo sia \"l'Eletto\", colui in grado di decodificare Matrix e porre fine alla guerra contro le macchine, risvegliando cos\u00ec l'intera umanit\u00e0 dalla \"simulazione onirica\" di Matrix stessa. Lo scopo dei ribelli \u00e8 anche quello di nascondere i pochi superstiti scampati a Matrix e alle seppie, asserragliati in una zona ignota del centro della terra chiamata \"Zion\".\nA Neo vengono quindi \"somministrate\" nozioni direttamente nel cervello da un computer collegato a Matrix, caricandole grazie a un collegamento sulla nuca, tra cui le arti marziali che tester\u00e0 in un combattimento simulato contro Morpheus, caratteristiche e pericoli di Matrix compresi. Le lesioni subite all'interno della realt\u00e0 virtuale sono riflesse nel mondo reale: se si \u00e8 uccisi \"virtualmente\" in Matrix, il corpo fisico muore. Neo viene inoltre messo in guardia dagli Agenti, \"programmi-sentinella\" simili ad antivirus, potenti e veloci, il cui scopo \u00e8 eliminare le minacce per il software virtuale della dimensione onirica di Matrix e dotate di ubiquit\u00e0, che si verifica prendendo possesso del corpo di altre persone. Per entrare e uscire da Matrix, la squadra utilizza le linee telefoniche.\nIl gruppo, successivamente, entra in Matrix e porta Neo dall'Oracolo, la donna che aveva predetto l'arrivo dell'Eletto. Neo non ottiene risposte chiare dall'Oracolo, il quale afferma che Morpheus crede in lui ciecamente, tanto che sar\u00e0 pronto a sacrificare la propria vita per salvarlo e che ci sar\u00e0 un momento in cui uno tra loro due dovr\u00e0 morire, e dipender\u00e0 da Neo scegliere chi salvare. Terminato l'incontro con l'Oracolo, il gruppo ritorna alla linea telefonica per uscire da Matrix, ma viene braccato dagli Agenti e ufficiali di polizia, che avevano intercettato le loro comunicazioni. Morpheus decide di farsi catturare nella speranza che Neo venga tratto in salvo.\nNel mentre Cypher, il traditore, uscito da Matrix e ritornato alla Nabucodonosor, uccide i membri dell'equipaggio tranne Trinity, Morpheus, Neo e Tank, che riesce a ucciderlo e richiamare sull'hovercraft i superstiti. Morpheus \u00e8 ancora prigioniero degli Agenti, che vogliono carpire la posizione di Zion e distruggerla. Non volendolo abbandonare, Neo e Trinity ritornano in Matrix e, dopo numerosi scontri a fuoco, riescono a salvare il loro capitano. Morpheus e Trinity evadono da Matrix usando il telefono della metropolitana, mentre Neo, che viene intercettato da Smith, sopravvive a uno scontro con quest'ultimo.\nMentre Neo attraversa la citt\u00e0, inseguito dagli agenti, in cerca di un altro telefono, nel mondo reale alcune macchine da esplorazione con finalit\u00e0 di caccia ai ribelli convergono sulla Nabucodonosor. Neo trova un telefono ma viene ucciso da Smith; nel mondo reale Trinity confida all'orecchio del corpo inanimato di Neo di essere innamorata di lui, rivelandogli che l'oracolo le aveva profetizzato che si sarebbe innamorata dell'Eletto e che quindi non pu\u00f2 essere morto davvero. Neo si risveglia, gli agenti gli sparano, ma Neo li rende inoffensivi, fermando le pallottole a mezz'aria. Questa sua capacit\u00e0 di violare le leggi della fisica in Matrix \u00e8 la conferma definitiva che \u00e8 Neo l'Eletto.\nNeo vede Matrix com'\u00e8 realmente: un insieme di righe verdi di codice di programmazione. L'agente Smith tenta disperatamente di attaccarlo ma invano perch\u00e9 Neo riesce a distruggerlo, entrando dentro di lui e facendolo esplodere. Messi in fuga gli altri due agenti, Neo ritorna appena in tempo affinch\u00e9 Tank e Morpheus eliminino le seppie con un IEM. Neo, finalmente consapevole della propria identit\u00e0 e dei propri poteri, \u00e8 adesso pronto a combattere in difesa dell'umanit\u00e0.\nProduzione.\nConcept.\nI fratelli Wachowski per la storia hanno tratto ispirazione da un gran numero di opere, tra cui romanzi, fumetti e videogiochi, ma soprattutto da \"Ghost in the Shell\", dal \"mito della caverna\" di Platone, dall'ipotesi del genio maligno di Cartesio e dall'esperimento mentale dei cervelli in una vasca di Hilary Putnam.\nCast.\nI fratelli Wachowski hanno dichiarato di aver pensato subito a Brandon Lee come possibile interprete di Neo, ruolo poi andato a Keanu Reeves a causa della morte di Brandon e delle rinunce di altri attori. Infatti il ruolo di Neo era stato in seguito offerto a Tom Cruise, Johnny Depp e Will Smith, che rifiut\u00f2 perch\u00e9 a suo dire non capiva il senso del film; tuttavia ha anche dichiarato di non essersi pentito di aver rifiutato la parte, in quanto Keanu Reeves ha recitato perfettamente il ruolo di Neo.\nI due lavavetri, nella scena in cui Mr. Anderson viene rimproverato dal capo, nella versione originale avrebbero dovuto essere i fratelli Wachowski.\nRiprese.\nIl film \u00e8 stato interamente girato a Sydney, in Australia, dall'aprile all'agosto 1998. Gli interni sono stati ripresi presso i Fox Studios Australia mentre gli esterni sono stati realizzati in diverse zone della citt\u00e0. Sugli edifici \u00e8 possibile distinguere il logo di numerose organizzazioni e aziende australiane, come quello della Australian Associated Press. La scena della ragazza vestita di rosso \u00e8 stata girata presso la fontana di Martin Place.\nEffetti speciali.\nIl film \u00e8 noto per la diffusione e l'evoluzione dell'uso dell'effetto speciale conosciuto come \"bullet time\", che consente di vedere ogni momento della scena al rallentatore mentre l'inquadratura sembra girare attorno alla scena alla velocit\u00e0 normale.\nIl bullet time \u00e8 in realt\u00e0 lo sviluppo di una vecchia tecnica fotografica conosciuta come fotografia \"time-slice\" (\"fetta di tempo\"), nella quale un grande numero di fotocamere sono disposte attorno a un oggetto e vengono fatte scattare simultaneamente. Quando la sequenza degli scatti \u00e8 vista come un filmato, lo spettatore vede come le \"fette\" bidimensionali formano una scena tridimensionale. Guardare una tale sequenza di \"fetta di tempo\" \u00e8 analogo all'esperienza reale di camminare attorno a una statua e di vedere come appare da diverse angolazioni.\nAlcune scene di \"Matrix\" implementano l'effetto \"time-slice\" congelando totalmente personaggi e oggetti. Tecniche di interpolazione consentono, poi, di rendere fluido il movimento dell'inquadratura. L'effetto \u00e8 stato sviluppato ulteriormente dai fratelli Wachowski e dal supervisore agli effetti speciali John Gaeta per creare il \"bullet time\", che consente movimenti temporali in modo tale da non congelare totalmente la scena ma facendola vedere al rallentatore o con velocit\u00e0 variabile. Ingegneri della Manex Visual Effects implementarono metodi per spostare l'inquadratura su complesse curve in modo flessibile. Fu introdotta anche maggiore fluidit\u00e0 con l'uso di interpolazioni non lineari e la creazione di scene virtuali al computer.\nDistribuzione.\nIl film \u00e8 uscito nelle sale negli Stati Uniti il 31 marzo 1999 e il 7 maggio successivo nelle sale italiane.\nPromozione.\nIn occasione del lancio del film Neil Gaiman ha scritto appositamente un racconto, \"Golia\", titolo originale \"Goliath\", edito per la prima volta sul sito promozionale del film nel 1999. Il racconto, ambientato nello stesso mondo virtuale del film, narra l'attacco alla Terra da parte di extraterrestri e della controffensiva organizzata dalle macchine senzienti contro gli invasori.\nAccoglienza.\nIncassi.\nProdotto con un budget di 63 milioni di dollari, il film debutt\u00f2 al primo posto del botteghino nordamericano con un incasso di circa 28 milioni nel suo primo weekend. Divenne un successo finanziario, incassando nei soli Stati Uniti e all'estero, per un totale di in tutto il mondo. Fu il quarto pi\u00f9 alto incasso del 1999.\nCritica.\nIl film fu accolto ottimamente dalla critica. Il sito Rotten Tomatoes ha dato una valutazione pari a 87% basandosi su 143 recensioni, con un punteggio medio di 7.6/10. Il consenso recita: \u00abGrazie alla mente visionaria dei fratelli Wachowski, \"Matrix\" \u00e8 una combinazione elegantemente ingegnosa di azioni spettacolari ed effetti speciali innovativi.\u00bb Su Metacritic ha invece un punteggio di 73 basato su 35 recensioni.\nInfluenza culturale.\nIl film ha avuto un forte impatto culturale. Sono assai numerose le opere che vi fanno riferimento (viene ad esempio citato in una scena del film \"Limitless\" di Neil Burger e nel videogame \"Conker's Bad Fur Day\").\nCasi mediatici.\nNel 1992 Stefano Disegni e Massimo Caviglia hanno prodotto un fumetto multimediale, intitolato \"Razzi amari\" (con una musicassetta allegata da ascoltare durante la lettura), edito da Comix, in cui nel futuro una dittatura oppressiva controlla le menti dei cittadini tramite un microchip installato nel cervello di ogni neonato che d\u00e0 l'illusione di vivere in un mondo perfetto. Nel 1999, in occasione dell'uscita di \"Matrix\", rilevando delle similitudini nella trama, Disegni e Caviglia valutarono l'ipotesi di fare causa per plagio ai fratelli Wachowski, registi e autori della sceneggiatura, ipotesi che per\u00f2 venne fatta cadere a causa degli alti costi della pratica, come ha raccontato lo stesso Disegni a \"Ciak\":\nSequel.\nIl film ha avuto due sequel, \"Matrix Reloaded\" e \"Matrix Revolutions\", formando cos\u00ec una trilogia. I seguiti per\u00f2, sebbene campioni d'incassi, hanno ricevuto parecchie critiche negative da parte della cinematografia e del pubblico a causa delle loro trame questa volta davvero troppo visionarie e irreali. Nel 2017 Warner Bros. ha annunciato un reboot del film. Nel febbraio 2017 Keanu Reeves afferma di essere pronto all'ipotesi di un quarto capitolo, ma solo a patto che siano le sorelle Wachowski a scriverlo e dirigerlo. Il 17 marzo dello stesso anno lo sceneggiatore Zak Penn ha dichiarato che il film sar\u00e0 ambientato nello stesso universo, sulla falsariga di quello che la 20th Century Fox ha fatto con \"Deadpool\" e \"Logan - The Wolverine\" all'interno dell'universo degli X-Men, con Michael B. Jordan in mente come possibile protagonista.\nInfine, ad agosto 2019 viene confermato ufficialmente il quarto capitolo, non un reboot ma un sequel, con Keanu Reeves e Carrie-Anne Moss che riprenderanno rispettivamente i ruoli di Neo e Trinity. Il film, le cui riprese sono iniziate nel 2020, \u00e8 diretto da Lana Wachowski. L'8 settembre 2021, a sorpresa, lo storico sito whatisthematrix, utilizzato per la promozione del primo capitolo della saga, viene aggiornato e sulla homepage vengono visualizzate le classiche pillole rossa e blu. Se si clicca su una delle due, si avvier\u00e0 un pre-teaser, con alcune clip del film. Viene svelato il titolo del nuovo film,\" Matrix: Resurrections\" e l'uscita nelle sale e sulla piattaforma di streaming HBO Max \u00e8 prevista per il 22 dicembre 2021, mentre in Italia \u00e8 fissato per il 1\u00ba gennaio 2022."}
{"id": "51625", "revid": "599013", "url": "https://it.wikipedia.org/wiki?curid=51625", "title": "Jonah Lomu", "text": "Considerato tra i migliori rugbisti di ogni epoca nonch\u00e9 il \"testimonial\" pi\u00f9 eminente del nuovo corso del rugby professionistico dopo le sue prestazioni alla in Sudafrica, sub\u00ec una brusca interruzione della carriera a soli 24 anni a causa di una sindrome nefrosica che rese necessario un trapianto di rene; ebbe un breve rientro in attivit\u00e0, ma i problemi di salute derivanti dalla sua malattia non ne permisero mai un completo ritorno ai livelli di prima del 1999 e, nel 2010, si ritir\u00f2 definitivamente dopo una stagione da dilettante in Francia.\nLa sua malattia renale \u00e8 considerata tra le ragioni primarie di un arresto cardiaco a causa del quale mor\u00ec ad Auckland, sua citt\u00e0 natale, il 18 novembre 2015.\nA livello sportivo milit\u00f2 in patria negli , negli e negli , e sal\u00ec prepotentemente alla ribalta internazionale durante la citata in cui gli \"All Blacks\" giunsero fino alla finale, poi persa contro il .\nJonah Lomu fu il pi\u00f9 giovane neozelandese ad aver disputato un \"test match\" con gli \"All Blacks\" e, con 15 realizzazioni in due edizioni di torneo (1995 e 1999), \u00e8, insieme al sudafricano Bryan Habana, il miglior marcatore di mete della Coppa del Mondo.\nPer i suoi meriti sportivi figura dal 2007 nell'International Rugby Hall of Fame e, dal 2011, in quella di World Rugby, oltre ad avere ricevuto, in patria, l'onorificenza dell'Ordine al merito della Nuova Zelanda.\nBiografia.\nLe origini.\nNato nel 1975 da genitori tongani, Siona Tali Lomu crebbe in un quartiere \"border line\" ed emarginato di Auckland in cui assistette all'uccisione di un suo zio con un \"machete\"; frequent\u00f2 le scuole al Wesley College, istituto metodista dove il suo nome Siona fu cambiato in Jonah e della cui squadra di rugby inizi\u00f2 subito a fare parte.\nA scuola Lomu si mise in luce non solo per la tecnica, ma anche per la sua velocit\u00e0: vanta infatti un personale di 10 secondi e 8 decimi sui 100 metri piani, stabilito durante la frequenza delle superiori.\nDivenuto capitano del Wesley College nel 1993, fu convocato nella nazionale neozelandese a sette per i vittoriosi Hong Kong Sevens del 1994, in cui Lomu si distinse come miglior giocatore del torneo; esord\u00ec inoltre, nello stesso anno, nel Campionato nazionale provinciale neozelandese con la federazione di , delle cui giovanili gi\u00e0 faceva parte da quando aveva 14 anni.\nLa fama internazionale.\nAncora nel 1994, con pochissimi incontri ufficiali di club alle sue spalle, fu convocato per gli \"All Blacks\", divenendo all'epoca, a 19 anni, un mese e 14 giorni, il pi\u00f9 giovane debuttante neozelandese in un \"test match\": l'esordio avvenne a Christchurch il 26 giugno contro la , e i \"Bleus\" si imposero per 22-8; fu in campo anche nel successivo incontro della serie, quando i francesi vinsero 23-20 ad Auckland grazie a una meta allo scadere di Sadourny; il C.T. Laurie Mains lo incluse nella rosa che l'anno successivo prese parte alla in Sudafrica, che segnava il rientro nelle grandi competizioni internazionali degli \"Springbok\" (la locale Nazionale di rugby) dopo la fine dell\"'apartheid\".\nLomu realizz\u00f2 i suoi primi punti internazionali nella gara d'esordio della nel torneo contro l' (vittoria 43-19); dopo avere vinto il girone a punteggio pieno e battuto la nei quarti di finale, fu in semifinale, al Newlands Stadium di Citt\u00e0 del Capo il 18 giugno contro l', che il giocatore sal\u00ec prepotentemente alla ribalta: dopo circa un minuto e mezzo dall'inizio della gara, ricevuta da Graeme Bachop la palla sul fronte sinistro di gioco, Lomu corse verso la linea di meta inutilmente placcato dapprima da Tony Underwood, poi da Will Carling, allontanato con un braccio, e infine da Mike Catt, sopra il quale Lomu pass\u00f2 letteralmente prima di marcare i primi punti; bench\u00e9 sia gli osservatori che lo stesso Lomu non ritenessero tale meta la migliore segnata nell'incontro, tuttavia essa \u00e8 considerata esemplificativa della potenza che la squadra mise in campo in quella partita, vinta 45-29.\nAl riguardo, Lomu ammise che senza il tentativo di placcaggio di Catt probabilmente non sarebbe rimasto in piedi e non avrebbe avuto la spinta finale per raggiungere la linea di meta e segnare; anni dopo Catt raccont\u00f2 di avere deciso solo all'ultimo momento di placcare Lomu alle gambe invece di tentare di fermarlo trattenendolo per il corpo, e conferm\u00f2 che senza l'inciampo che il suo tentativo di placcaggio aveva provocato Lomu avrebbe tentato lo scarto laterale o l'aggiramento, perdendo tempo; Catt invece cadde e Lomu, rimasto in piedi, gli pass\u00f2 sopra ed ebbe strada libera.\nNella successiva finale, tuttavia, i padroni di casa vinsero 15-12 al termine di una partita equilibrata, decisa solo da un \"drop\" dello \"Springbok\" Jo\u00ebl Stransky.\nIl passaggio al professionismo e la malattia.\nNell'agosto 1995 il rugby a 15 divenne professionistico e, con la nascita del consorzio SANZAR e l'istituzione del Super Rugby, Lomu entr\u00f2 a fare parte, a partire dal 1996, della \"franchise\" degli , cui la provincia di Counties-Manukau afferisce.\nContemporaneamente gli fu diagnosticata una disfunzione renale, della quale non erano state tuttavia ancora percepite le proporzioni ma i cui primi effetti erano gi\u00e0 stati avvertiti nel corso della Coppa; ulteriori indagini appurarono essere una sindrome nefrosica.\nCon i Blues Lomu vinse le prime due edizioni del Super Rugby, e in Nazionale partecip\u00f2 alla prima edizione del Tri Nations, vincendolo con quattro vittorie su quattro incontri; a causa di una risorgenza della malattia non prese parte n\u00e9 ai \"test\" di fine anno 1996 n\u00e9 a quelli di met\u00e0 1997, tornando disponibile per gli impegni internazionali solo alla fine di quell'anno; ancora, fu presente alla dove la giunse fino al quarto posto.\nDopo la competizione mondiale Lomu, che gi\u00e0 un anno prima aveva lasciato i per trasferirsi nella \"franchise\" di Waikato degli , firm\u00f2 un contratto biennale per la federazione provinciale di e per la \"franchise\" ad essa collegata, gli , al fine di stare vicino alla sua compagna dell'epoca, Teina Stace, che viveva nella capitale neozelandese.\nNel biennio successivo Lomu apparve regolarmente in squadra sia per gli Hurricanes che per la Nazionale, ma a marzo 2003 le sue condizioni di salute si deteriorarono rapidamente a causa della sua malattia renale, che lo costrinse a sospendere l'attivit\u00e0 sportiva per entrare in dialisi al ritmo di tre sedute settimanali; qualche mese pi\u00f9 tardi, in agosto, si ipotizz\u00f2 un suo possibile ritorno, ma non gli fu possibile andare oltre le sedute di preparazione per la stagione di campionato provinciale con Wellington, e di conseguenza non fu neppure convocato per la in Australia; in aggiunta a ci\u00f2, il personale che lo aveva in cura decret\u00f2 che solo un trapianto di rene avrebbe potuto affrancare Lomu dalla necessit\u00e0 di effettuare sedute di dialisi periodiche.\nFinalmente, nel 2004, gli fu possibile sottoporsi all'operazione di trapianto, grazie alla donazione di un rene da parte del suo amico e speaker radiofonico Grant Kereama.\nIl ritorno all'attivit\u00e0 sportiva e i due ritiri.\nAl termine del periodo di convalescenza Lomu, impossibilitato a trovare un contratto in Nuova Zelanda, firm\u00f2 un accordo con la \"franchise\" gallese di Celtic League dei , della durata di sette mesi, fino alla fine del torneo; le condizioni economiche del contratto prevedevano un compenso di sterline a settimana legate all'idoneit\u00e0 fisica a scendere in campo.\nIl suo primo incontro ufficiale con i Cardiff Blues fu a dicembre 2005, nella fase a gironi di Heineken Cup contro il : nella cittadina del Bresciano il ritorno alle competizioni di Lomu fu salutato con una \"standing ovation\" del pubblico del \u201cSan Michele\u201d che, per l'occasione, assiep\u00f2 gli spalti dell'impianto (pi\u00f9 di spettatori).\nL'incontro di ritorno, disputatosi all'Arms Park di Cardiff, registr\u00f2 un picco di spettatori, record di affluenza contro un avversario proveniente dall'Italia, capace di mobilitare in precedenza non pi\u00f9 di paganti.\nIl suo periodo a Cardiff termin\u00f2 bruscamente ad aprile 2006 a seguito dell'infortunio a una caviglia durante un incontro di Celtic League contro i .\nA settembre torn\u00f2 in Nuova Zelanda per disputare il campionato provinciale nazionale con , per il quale aveva un contratto biennale siglato ad aprile dell'anno precedente, ma dopo solo tre incontri il club rese noto di non averne pi\u00f9 bisogno perch\u00e9 puntava sui giovani, offrendogli un ruolo da tecnico che Lomu non accett\u00f2.\nNon trovando ulteriori ingaggi, Lomu decise il ritiro dalle competizioni nel 2007.\nIn quello stesso anno fu ammesso nell'International Rugby Hall of Fame.\nA due anni dal ritiro dest\u00f2 interesse il suo ritorno in campo, nelle file di un club francese di F\u00e9d\u00e9rale 1 (la terza divisione nazionale), il Marseille-Vitrolles.\nIl ritorno non dur\u00f2 che una stagione, nel corso della quale Lomu disput\u00f2 solo sette incontri; al termine del campionato giunse il ritiro definitivo.\nNel corso della sua carriera Lomu vanta anche diversi inviti nei tra il 2000 e il 2002.\nAl momento della sua ultima partita internazionale (2002) Lomu era il terzo miglior realizzatore di mete per gli \"All Blacks\", 37, dopo Christian Cullen e Jeff Wilson; in seguito fu superato da Doug Howlett e Joe Rokocoko.\nSoltanto eguagliato da Bryan Habana nel 2015, invece, \u00e8 il suo record di mete realizzate nella Coppa del Mondo, 15 in undici incontri nelle edizioni 1995 e 1999.\nNell'ottobre del 2011 Lomu fu ammesso anche nella Hall of Fame dell'IRB.\nA ottobre 2011 fu reso noto che il rene trapiantato a Lomu sette anni prima stava dando cenni di cedimento; l'ex giocatore si sottopose nuovamente a dialisi e a una terapia conservativa dell'organo, ma appena quattro mesi pi\u00f9 tardi, a febbraio 2012, i sanitari gli comunicarono la necessit\u00e0 di un nuovo trapianto, per il quale tuttavia non fu mai reperito un donatore.\nLe ultime apparizioni pubbliche e la morte.\nIn occasione della Lomu fu in Inghilterra come \"testimonial\" della competizione, sebbene le sue condizioni di salute rendessero ormai di fatto improcrastinabile un trapianto di rene.\nDopo il termine della competizione ebbe una breve vacanza con la famiglia a Dubai nel suo viaggio di ritorno in Nuova Zelanda; rientrato ad Auckland, la mattina del 18 novembre successivo sub\u00ec un arresto cardiaco, secondo il medico di famiglia dovuto a complicazioni legate alla sua malattia renale; il decesso fu quasi istantaneo.\nLa notizia della scomparsa di Lomu, avvenuta quando in Europa e nelle Americhe era ancora notte, fu rilanciata nella mattinata da tutti i maggiori quotidiani.\nParimenti fu la notizia di apertura sia di World Rugby cos\u00ec come di quella dei siti web di molte federazioni nazionali rugbistiche.\nNell'omaggio da parte della Federazione inglese, Mike Catt, nel frattempo divenuto allenatore alla tattica della propria Nazionale, scrisse che Lomu rappresent\u00f2 un modello e un incentivo per molti giovani ad appassionarsi al rugby e a intraprendere la carriera sportiva.\nQualche giorno pi\u00f9 tardi la causa della morte di Lomu fu individuata in un possibile trombo polmonare sviluppatosi durante il volo di ritorno da Londra o Dubai.\nIl 30 novembre il suo feretro fu esposto all'Eden Park di Auckland per ricevere il pubblico omaggio di autorit\u00e0 civili, vertici del rugby mondiale e tifosi per poi ricevere, il giorno dopo, un funerale religioso e sepoltura in forma privata.\nVita privata.\nJonah Lomu fu sposato tre volte. Il suo primo matrimonio, contratto nel 1996 a vent'anni, fu con la diciannovenne sudafricana Tanya Rutter; l'unione dur\u00f2 solo un paio d'anni, allorch\u00e9 Lomu conobbe la connazionale Teina Stace, di Wellington, che fu alla base del citato trasferimento agli ; bench\u00e9 avesse manifestato l'intenzione di sposare la sua nuova compagna, il matrimonio non avvenne mai, perch\u00e9 nel frattempo Lomu aveva allacciato una nuova relazione con colei che divenne successivamente la sua seconda moglie, Fiona Taylor, sposata nell'agosto 2003.\nDopo circa quattro anni di matrimonio, a fine 2007, fu reso noto che Jonah Lomu e sua moglie Fiona avevano preso \u00abuna pausa di riflessione\u00bb, che in seguito si scopr\u00ec essere dovuta al fatto che Lomu aveva iniziato un nuovo rapporto con Nadene Quirk, all'epoca moglie del giocatore dei Jarek Goebel; tale notizia giunse insieme a quella dell'imminente divorzio di Lomu.\nLomu e Nadene Quirk si sposarono a giugno 2011; alla data del matrimonio la coppia aveva due figli.\nIl matrimonio fu officiato da un ministro della Chiesa di Ges\u00f9 Cristo dei santi degli ultimi giorni, confessione della quale Nadene faceva parte e a cui anche Lomu si convert\u00ec.\nNel 2007 gli fu conferita l'onorificenza di membro dell'Ordine al merito della Nuova Zelanda per il suo contributo al rugby.\nFu, anche, \"testimonial\" dell'ONG monegasca Peace and Sport, nata con lo scopo di portare la pace in zone di guerra attraverso la promozione di progetti sportivi tramite atleti di rilievo internazionale.\nCultura di massa.\nNel 1995, immediatamente dopo il passaggio al professionismo del rugby a 15 e il reperimento di una somma necessaria per scongiurare un eventuale passaggio di Lomu al rugby a 13 o perfino al football americano in NFL, la New Zealand Rugby Football Union annunci\u00f2 di aver messo sotto contratto Lomu e depositato il suo nome come marchio registrato, con tutti i diritti di sfruttamento commerciale del nome a ci\u00f2 conseguenti.\nUna statua in grandezza naturale di Jonah Lomu figura dal 1997 nel noto museo delle cere di Madame Tussauds a Londra.\nNel 1999 usc\u00ec una sua biografia non ufficiale, \"Blood &amp; Thunder\", a opera del giornalista Phil Shirley.\nNel 2004 fu data alle stampe, altres\u00ec, la sua biografia ufficiale, \"My Story\" (uscita anche in italiano), scritta insieme al giornalista Warren Adler.\nNel 2012 ne usc\u00ec un'edizione riveduta e corretta.\nNel film del 2009 \"Invictus\", diretto da Clint Eastwood, che narra del processo di riappacificazione nel Sudafrica post-\"apartheid\" che trova il suo culmine proprio nella vittoria degli \"Springbok\" alla , Lomu, al pari di altri giocatori come il capitano sudafricano Fran\u00e7ois Pienaar, divenne un personaggio del film; a interpretarlo sul grande schermo fu l'ex rugbista, suo connazionale, Isaac Feau'nati."}
{"id": "51626", "revid": "599013", "url": "https://it.wikipedia.org/wiki?curid=51626", "title": "Numero di Catalan", "text": "In matematica, i numeri di Catalan formano una successione di numeri naturali utile in molti calcoli combinatori. Prendono il nome dal matematico belga Eug\u00e8ne Charles Catalan.\nL'formula_1-esimo numero di Catalan formula_2 pu\u00f2 essere definito facendo uso dei coefficienti binomiali nel modo seguente:\nLa successione dei numeri di Catalan \u00e8 registrata nella OEIS con la sigla A000108. I primi 25 numeri di Catalan sono:\nDefinizioni alternative.\nI numeri di Catalan possono essere definiti in modo ricorsivo imponendo formula_4 e\nQuesta relazione di ricorrenza \u00e8 stata notata per la prima volta nel 1758 dal de Segner. In particolare, la relazione mostra che i numeri di Catalan sono effettivamente dei numeri interi.\nUn'espressione alternativa \u00e8 la seguente:\nPropriet\u00e0.\nMolti problemi combinatori hanno come soluzione i numeri di Catalan. Ad esempio: \n XXXYYY \u00a0\u00a0\u00a0 XYXXYY \u00a0\u00a0\u00a0 XYXYXY \u00a0\u00a0\u00a0 XXYYXY \u00a0\u00a0\u00a0 XXYXYY. \nformula_25\nStoria.\nIl nome di questi numeri \u00e8 stato scelto in onore del matematico belga Eug\u00e8ne Charles Catalan (1814-1884) che li aveva studiati elegantemente intorno al 1838. La successione di questi numeri per\u00f2 gi\u00e0 nel XVIII secolo era stata individuata dal matematico tedesco-ungherese Jan Andrej Segner (1704-1777) ed era stata studiata da Eulero. Inoltre, contemporaneamente a Catalan, era stata studiata dal matematico francese Jacques Binet (1786-1857). Il fatto che l'n-esimo numero di Catalan corrisponda al numero delle parole di Dyck aventi lunghezza 2n \u00e8 stato trovato da D\u00e9sir\u00e9 Andr\u00e9 nel 1887."}
{"id": "51627", "revid": "1318658", "url": "https://it.wikipedia.org/wiki?curid=51627", "title": "Gustave Dor\u00e9", "text": "Disegnatore e litografo, \u00e8 noto soprattutto per le sue illustrazioni della \"Divina Commedia\" di Dante, ma questa opera \u00e8 solo una delle molte che ha illustrato. Le sue incisioni (in francese \"gravures\") rispecchiano un gusto romantico, accostato a una visione epica e drammatica.\nBiografia.\nGustave Dor\u00e9 nacque a Strasburgo il 6 gennaio 1832. Presto la sua famiglia si trasfer\u00ec a Bourg-en-Bresse, dove il padre era stato inviato come ingegnere dei \"Ponts et Chauss\u00e9es\". Autodidatta colto ed entusiasta, gi\u00e0 a sei anni rivel\u00f2 una forte inclinazione per il disegno; la sua primissima esperienza artistica si ha tuttavia all'et\u00e0 di quindici anni, quando si mise a pubblicare disegni per il giornale \"La caricature\". Formatosi al Louvre, tra il 1847 e il 1854 esegu\u00ec una cospicua mole di caricature e litografie, affermandosi rapidamente per le sue doti tecniche e artistiche.\nPur godendo gi\u00e0 di un minimo di notoriet\u00e0 (nel 1853 gli fu chiesto di illustrare le opere di Lord Byron), la celebrit\u00e0 del Dor\u00e9 sopraggiunse con la pubblicazione dell'illustrazione \"Storia pittoresca, drammatica e umoristica della Santa Russia\", il cui successo fu repentino ed imponente. Paul Lacroix, lusingandone l'operato, gli incaric\u00f2 nello stesso anno l'illustrazione del \"Rabelais\" e la realizzazione di 425 disegni per i \"Contes dr\u00f4latiques\" di Balzac; fu cos\u00ec che si consolid\u00f2 definitivamente la sua fama europea.\nArrivarono perci\u00f2 le molte commissioni. Nel 1861 Dor\u00e9, segnato dal successo e dal prestigio professionale, pubblic\u00f2 le illustrazioni dell\"'Inferno\" e del \"Don Chisciotte\", due tra le sue opere pi\u00f9 degne e rappresentative; nel 1862 fu il turno dei \"Racconti\" di Perrault e nel 1864 illustr\u00f2 la \"Bibbia\", lavoro che pure gli garant\u00ec il ricordo nei posteri. La serie di queste incisioni dei grandi classici termin\u00f2 nel 1867, con le \"Favole\" di Lafontaine, preceduto dal \"Milton\", che fu dato alle stampe a Londra nel 1877.\nDopo il 1870 Dor\u00e9, deciso a non intraprendere pi\u00f9 illustrazioni librarie di gran mole, inizi\u00f2 a dedicarsi principalmente alla pittura e alla scultura, discipline nelle quali non riuscir\u00e0 per\u00f2 a riscuotere i plausi che ebbe quando fu incisore. Ci\u00f2 malgrado, al di fuori della patria continu\u00f2 a ottenere uno sfolgorante successo, specialmente in Inghilterra, dove in occasione di una mostra a New Bond Street a Londra venne istituita la galleria \"Gustave Dor\u00e9\", dove si possono tuttora ammirare le sue migliori pitture.\nDi queste, si segnalano \"La battaglia d'Alma\" (1855), la \"Battaglia di Balaklava\" (1865), \"Il Neofita\" e il \"Cristo mentre lascia il pretorio\", tutte tele caratterizzate da composizioni abborracciate, ma molto veementi. Del Dor\u00e9 scultore, invece, ci rimane la statua di Dumas padre (1882), eretta nella piazza Malesherbes di Parigi nel 1884. Gustave Dor\u00e9 mor\u00ec infine a Parigi il 23 gennaio 1883: sinceramente pianto dai suoi contemporanei, fu sepolto al cimitero di P\u00e8re-Lachaise.\nProduzione artistica.\nArtista estremamente eclettico e poliedrico, Dor\u00e9 si \u00e8 misurato con tutte le tecniche e i formati - pittura, acquerello, disegno, scultura, incisione - e con svariati generi pittorici, realizzando in questo modo \u00abquadri giganteschi e tele pi\u00f9 intime, brillanti e luminosi acquarelli , disegni a inchiostro sfumato di grande virtuosismo tecnico, vignette graffianti realizzate a penna, incisioni, illustrazioni bizzarre e perfino sculture barocche, stravaganti, monumentali, enigmatiche ...\u00bb (Museo d'Orsay).\nPur possedendo una personalit\u00e0 artistica dotata di vari aspetti, Dor\u00e9 ha raggiunto i risultati pi\u00f9 alti in veste di illustratore (\u00abIllustrerei tutto!\u00bb afferm\u00f2 una volta). Nel corso della sua carriera, infatti, Dor\u00e9 visualizz\u00f2 con le sue incisioni sia i capolavori classici (Dante, Rabelais, Cervantes, La Fontaine, Milton) che i testi della letteratura a lui contemporanei (Balzac, Gautier, Poe, Coleridge, Tennyson), contribuendo cos\u00ec al riflesso quasi subliminale della cultura europea, di nazione in nazione.\nNella produzione grafica, pittorica e scultorea di Dor\u00e9, in ogni caso, siamo in grado di individuare diversi soggetti ricorrenti. Molte delle sue opere, per esempio, sono popolate da zingari, saltimbanchi, indovini: verso queste figure Dor\u00e9 nutriva una simpatia tutt'altro che dissimulata. Egli amava dare di s\u00e9 un'immagine gioconda e spensierata e adorava il mondo delle sagre, delle fiere e delle serate in maschera, che spesso frequentava travestendosi da Pierrot. La stessa figura del saltimbanco, in Dor\u00e9, si carica di connotati simbolici pregnanti, e intendere alludere alla situazione dell'artista che, a causa della versatilit\u00e0 del proprio estro, viene visto con sospetto dai pittori accademici e per questo motivo emarginato. Altrettanto sentito fu il tema della morte e delle visioni infernali, che Dor\u00e9 pot\u00e9 approfondire in opere morbose e inquietanti, stimolato dal succedersi di tragici eventi personali e storici, come la morte dell'amico G\u00e9rard de Nerval e della madre, o soprattutto la disastrosa disfatta di Napoleone III nella guerra franco-prussiana (1870), poi sfociata nella sanguinosa rivolta della Comune di Parigi e in un periodo di disordini politici e incertezze economiche. I tumultuosi eventi contemporanei riaffiorano anche in molti altri dipinti di Dor\u00e9 che, \u00abtestimone di molti episodi drammatici e strazianti\u00bb, decise di raffigurarli in dipinti dai toni scuri e opprimenti, in perfetto accordo con il clima di tensione che si respirava in Francia, o in annotazioni grafiche satiriche, dal carattere ironico e mordace.\nDor\u00e9 fu anche un apprezzato artista religioso. Celebre \u00e8 la sua edizione illustrata della \"Sacra Bibbia\", che pur tra mille polemiche esercit\u00f2 una grande influenza nell'arte religiosa della seconda met\u00e0 dell'Ottocento. Pur compiendo una meditata riflessione sugli archetipi classici - il \"Calvario di Cristo\", per esempio, attinge a piene mani dai dipinti di Rembrandt - Dor\u00e9 carica i soggetti sacri raffigurati di significati nuovi e inediti: per usare le parole del museo d'Orsay, \u00abper la prima volta nella storia delle rappresentazioni cristiane, le scene della Bibbia sono cos\u00ec illustrate e \"immaginate\", al punto da urtare la sensibilit\u00e0 di alcuni\u00bb. Il sentimento religioso in Dor\u00e9 affiora in modo orchestrale, cristallizzandosi in opere dal sapore drammatico, teatrale, persino fantasmagorico, che valsero all'incisore la fama di \u00abpittore predicatore\u00bb.\nAltrettanto significativa \u00e8 la produzione paesaggistica di Dor\u00e9, che quando si accingeva a ritrarre la Natura concedeva ampi spazi al sublime, sentire onnipervasivo del Romanticismo di chiara derivazione burkeniana. Mostrandosi sensibile alle opere di Courbet, Alexandre Calame e soprattutto Caspar David Friedrich, Dor\u00e9 fu autore di \"vedute\" che rendono perfettamente la tensione tra l'uomo e la Natura, resa con uno stupore ammirato e una grandiosit\u00e0 sospesa che meglio esprime la poetica del sublime. Le rappresentazioni paesaggistiche di Dor\u00e9, in effetti, annientano l'elemento umano e spesso si risolvono in vedute notturne o crepuscolari ricolmate di suggestioni religiose. Soprattutto nelle sue incisioni, Dor\u00e9 \u00e8 stato il cantore di un inquieto mondo soprannaturale e, soprattutto, un visionario interprete del Medioevo. Il Medioevo, sino ad allora visto come un periodo buio e barbarico, nell'opera di Dor\u00e9 viene rivalutato come uno dei momenti pi\u00f9 alti dello sviluppo culturale europeo, secondo un'ottica nazionalista assai radicata nel pensiero romantico. Le incisioni di Dor\u00e9, infatti, \u00abmostrano immagini di un mondo assolutamente fantastico, popolato da fitti boschi, di rovine, di scenari \"orridi\", visioni di un tardo Romanticismo ricorrente nel campo dell'illustrazione, ma in Dor\u00e9 pi\u00f9 esasperato che in altri\u00bb (De Agostini).\nInfluenza culturale.\nDor\u00e9, artista eclettico e poliedrico, ha esercitato una notevole influenza sulla genesi del fumetto e della cinematografia sin dalle sue origini: basti pensare al parere di Ray Harryhausen, celebre tecnico degli effetti speciali secondo cui \u00abGustave Dor\u00e9 sarebbe stato un gran direttore artistico (\u2026), qualcuno che guarda le cose dalla prospettiva della telecamera\u00bb.\nL'opera grafica di Gustave Dor\u00e9, di impianto potentissimo e dotata di fantasia inesauribile, \u00e8 stata un riferimento iconografico imprescindibile per moltissimi grandi registi del cinema del XX e XXI secolo, specialmente per quanti si siano cimentati con le trasposizioni su pellicola dei grandi classici gi\u00e0 illustrati dall'artista francese. Si va da dalla rivelazione de \"La Vie et la Passion de J\u00e9sus-Christ\", prodotto dalla Path\u00e9 nel 1903, al \"Viaggio nella Luna\" di Georges M\u00e9li\u00e8s, che si \u00e8 direttamente ispirato alle scene oniriche di Dor\u00e9, passando per i molteplici adattamenti cinematografici di Dante o Don Chisciotte. Dor\u00e9 \u00e8 stato un riferimento d'obbligo anche per le varie versioni di \"King Kong\", che si rifanno alle sue illustrazioni sulle foreste primitive, adottate per ragioni puntualmente raffigurative anche da Peter Jackson per la saga \"Il Signore degli Anelli\". Degna di menzione, inoltre, anche l'influenza esercitata sul personaggio di Chewbecca di \"Guerre stellari\" e sul \"La bella e la bestia\" di Jean Cocteau.\nInfine, nel campo dei lungometraggi animati, devono moltissimo alle illustrazioni di Dor\u00e9 Walt Disney, Tim Burton, e la genesi del celebre gatto con gli stivali di \"Shrek\".\nOpere.\nDi seguito viene riportata una tabella per riassumere le maggiori opere curate dal Dor\u00e9."}
{"id": "51651", "revid": "92723", "url": "https://it.wikipedia.org/wiki?curid=51651", "title": "Triponzo", "text": "Triponzo \u00e8 una frazione del comune di Cerreto di Spoleto (PG).\nSituato in Umbria centro-orientale, alla confluenza dei fiumi Corno e Nera, \u00e8 popolato da circa 45 abitanti (dati Istat, censimento 2001). Si trova a 3\u00a0km ad est del capoluogo e ad un'altitudine di 420 .\nStoria.\nIl nome del paese risale senza dubbio al latino \"Tripontium\", luogo con \"tre ponti\", presumibilmente uno su ciascuno dei corsi d'acqua, ma nessun ponte romano vi esiste oggi. Triponzo rimane celebre tra gli epigrafisti per un'iscrizione romana (CIL IX.4541 = ILLRP 1275a), scolpita nella roccia viva sulla parete esterna della galleria stradale della strada statale 209, a qualche centinaio di metri ad ovest del paese, che accenna alla costruzione della via romana da Spoletium a Nursia per ordine del Senato Romano:\nIl significato esteso in latino \u00e8:\n\"Caius POMPONIUS Caii Filius\"\n\"Lucius OCTAVIUS CNaei Filius\"\n\"Quaestores\"\n\"De Senatus Sententia\"\nIn italiano, \u00e8 tradotto come:\n\"Caio Pomponio, figlio di Caio, e Lucio Ottavio, figlio di Gneo, questori, su ordine del Senato (fecero)\"\nEconomia.\nUn centro termale e un impianto idroelettrico sono in costruzione dagli ultimi anni del Novecento. La struttura termale denominata \"Cerreto di Spoleto Terme - Antichi Bagni di Triponzo\" \u00e8 stata inaugurata nel settembre 2016.\nInfrastrutture e trasporti.\nFerrovie.\nDal 1926 al 1968 Triponzo (insieme al comune di Visso) fu servita (tramite l'omonima stazione) dalla ferrovia Spoleto-Norcia, una linea a scartamento ridotto che collegava Spoleto con Norcia, che rimase in esercizio dal 1\u00ba novembre 1926 al 31 luglio 1968, quando fu soppressa. Le tracce della ferrovia sono quasi tutte conservate, il sedime \u00e8 stato convertito in una pista ciclabile."}
{"id": "51652", "revid": "1448629", "url": "https://it.wikipedia.org/wiki?curid=51652", "title": "Bernardino Mezzastris", "text": "Secondo la critica, fu un artista minore: sopravvivono alcuni suoi affreschi di soggetti sacri. Non si deve confondere con il padre, il pittore Pier Antonio Mezzastris, del quale fu allievo.\nTra le opere di Bernardino Mezzastris si menzionano:"}
{"id": "51655", "revid": "125829292", "url": "https://it.wikipedia.org/wiki?curid=51655", "title": "Forte Campo Luserna", "text": "Il forte Campo di Luserna (in ted. \"Werk Lusern\") \u00e8 una fortificazione militare, situata a 1.549 metri s.l.m. sull'altura di Cima Campo in localit\u00e0 Piana di Vezzena, in provincia di Trento. Il forte appartiene al grande sistema di fortificazioni austriache al confine italiano. Era anche conosciuto con l'appellativo di \"Padre eterno\" per la sua sicurezza.\nStoria.\nIl forte fu costruito tra il 1908 ed il 1912. La sua struttura si costituiva di un'opera principale sull'altura di Cima Campo (1549\u00a0m s.l.m.) e da due avamposti, \"Viaz\" (1507\u00a0m) a est e \"Oberwiesen\" (1517\u00a0m) ad ovest. Il corpo principale aveva forma triangolare con fossati di gola larghi fino a dieci metri e profondi quattro, e come l'avamposto \"Oberwiesen\" erano costruiti in calcestruzzo con strutture corazzate intagliate nella viva roccia.\nDal punto di vista dimensionale, la fortezza di Luserna era tra le maggiori dell'altopiano, con una volumetria di oltre 200.000 metri cubi, contro i 51.000 di forte Verle a passo Vezzena e i circa 100.000 di forte Belvedere Gschwent a Lavarone.\nSubito all'inizio della Grande guerra, il 28 maggio 1915 sub\u00ec un pesante bombardamento tanto che il comandante boemo Emanuel Nebesar, preoccupato per la possibile esplosione dei depositi di munizioni e benzina del forte, che, quasi scoperchiati dal bombardamento italiano, avrebbero avuto effetti catastrofici per l'intero forte, fece issare la bandiera bianca. Subito dopo per\u00f2, con l'aiuto dell'artiglieria dei vicini forti Verle e Belvedere, il forte riusc\u00ec a respingere l'assalto e Nebesar venne destituito e arrestato; sottoposto a corte marziale, fu per\u00f2 assolto.\nNel 2014 \u00e8 stato eseguito un restauro conservativo, dove si \u00e8 effettuata una copertura in acciaio che lo preserver\u00e0 dalle intemperie. Alcune parti interne sono tuttora visitabili.\nAvamposto \"Oberwiesen\".\nL'avamposto \"Oberwiesen\" (1517 m) aveva la principale funzione di osservatorio a controllo della Val d'Astico ed era un indispensabile punto per la comunicazione ottica con l'osservatorio posto sul monte Rust ed i forti Belvedere-Gschwent e Sebastiano-Cherle. Questa struttura era totalmente autonoma dal forte ed aveva un suo comandante. Si trattava di una batteria con postazione per il combattimento di fanteria sotto corazza fissa, costruita in calcestruzzo con strutture corazzate intagliate nella roccia.\nArmato di una mitragliatrice in cupola osservatorio girevole e con armi a tiro rapido in due caserme metalliche.\nAvamposto \"Viaz\".\nL'avamposto \"Viaz\" (1507 m), collocato alle pendici di cima Campo a controllo della spianata di malga Campo e della Torra, costituiva il punto pi\u00f9 avanzato verso le linee italiane dell'intera fortezza. Realizzato in calcestruzzo e scavato nella roccia viva, si costituiva di una cupola corazzata fissa con due mitragliatrici. L'accesso all'avamposto fortificato avveniva attraverso una galleria lunga 210 metri e piana che partendo nei pressi dell'altro avamposto \"Oberwiesen\", conduceva direttamente all'interno del fortino.\nCaserma degli ufficiali.\nLa caserma degli ufficiali, costruita nelle retrovie del forte, ospitava il comandante Emanuel Nebesar e sette ufficiali di cui due del K.K. Landessch\u00fctzen-Regiment \"Trient\" N. I e un medico. Inoltre, per non esporli ai bombardamenti, venne costruito un tunnel di collegamento lungo 453 metri che dalla caserma conduceva direttamente al forte.\nLa differenza di rango che vi era tra il comandante, ufficiali e soldati si pu\u00f2 comprendere dal fatto che nella caserma alloggiavano 1 comandante e 7 ufficiali, mentre i soldati erano costretti a sopravvivere in 312 all'interno del forte, sottoposto a continui bombardamenti e intemperie.\nArmamento.\nL'armamento del forte era costituito da 4 obici di medio calibro da 105\u00a0mm in cupole corazzate girevoli (in acciaio) dello spessore di 250\u00a0mm, due cannoni da 80\u00a0mm a tiro rapido in casamatta corazzata, 2 cannoni da 60\u00a0mm a tiro rapido per la difesa ravvicinata, oltre a 19 mitragliatrici M07/12.\nLa guarnigione in caso di guerra era costituita da 312 uomini: 1 comandante, 4 ufficiali, 198 soldati semplici, 82 Landessch\u00fctzen reg. I, 1 ufficiale medico, 12 telefonisti, 6 trinceristi, 6 servitori e 2 attendenti."}
{"id": "51656", "revid": "834", "url": "https://it.wikipedia.org/wiki?curid=51656", "title": "Rear window", "text": ""}
{"id": "51659", "revid": "762947", "url": "https://it.wikipedia.org/wiki?curid=51659", "title": "Orpheus und Eurydike", "text": "Orpheus und Eurydike (\"Orfeo ed Euridice\") (op. 21) \u00e8 un'opera lirica in 3 atti e un epilogo composta da Ernst Krenek su libretto di Oskar Kokoschka.\nStoria.\nL'opera non fu il risultato di una collaborazione diretta tra i due autori. Kokoschka scrisse il dramma nel 1919, mentre Krenek compose la musica tra il 23 aprile e il 31 luglio 1923.\nL'opera fu rappresentata per la prima volta allo Staatstheater di Kassel il 27 novembre 1926.\nIl soggetto \u00e8 tratto dalla mitologia greca. Orfeo \u00e8 il giovane amante della bella Euridice, la quale \u00e8 (in segreto) amata da un pastore. Un giorno nel tentativo di sfuggire alle richieste amorose del pastore, Euridice viene morsa da una serpe velenosa che ne causa l'immediata morte.\nOrfeo venuto a sapere dell'accaduto scende agli inferi ove, dopo una lunga contrattazione, ottiene di riportare in vita Euridice a patto che durante il percorso di ritorno dagli inferi egli non si volti mai a guardarla.\nOrfeo, per\u00f2, non rispetta il patto stipulato con Ade, e voltandosi a guardarla la perde per sempre. Adirato per l'accaduto e colmo di odio verso il genere femminile, impone a s\u00e9 stesso di non amare pi\u00f9 alcuna donna perch\u00e9 indegna di tale amore.\nLe baccanti (veneratrici del dio Bacco) udendo le sue parole, colte da un impeto d'ira, decidono di punire con la morte la sua sfrontatezza."}
{"id": "51661", "revid": "599013", "url": "https://it.wikipedia.org/wiki?curid=51661", "title": "Orfeo all'inferno", "text": ""}
{"id": "51662", "revid": "9282", "url": "https://it.wikipedia.org/wiki?curid=51662", "title": "Orfeo e Euridice", "text": ""}
{"id": "51664", "revid": "599013", "url": "https://it.wikipedia.org/wiki?curid=51664", "title": "Khasekhemui", "text": "Biografia.\nBench\u00e9 meglio conosciuto dei suoi immediati predecessori anche nel suo caso vi sono dubbi sul fatto che il nome indichi un solo sovrano oppure due.\nDai ritrovamenti avvenuti soprattutto ad Abido provengono alcuni serekht dell'Horo Khasekhem ed altri dell'Horo-Seth Kashekhemui.\nLa collocazione di questo sovrano nella sequenza non \u00e8 chiara in quanto il Canone reale lo pone dopo Aaka, Neferkaseker, e Hudjefa mentre altre liste sono ordinate in modo diverso.\nTenendo presente che l'ultimo sovrano della II dinastia \u00e8 ricordato per le sue campagne militari soprattutto nel nord dell'Egitto e che l'unione del nebwy Hotepimef con il nome ufficiale pu\u00f2 essere reso come \"L'Horo e Seth Khasekhemui, i Due Signori sono in pace con lui\" \u00e8 possibile ipotizzare che questo sovrano abbia nuovamente riunito le due corone del Basso ed Alto Egitto dopo un periodo di divisione.\nPossiamo allora supporre questa situazione: Peribsen e Khasekhem regnarono nello stesso tempo sulle due parti dell'Egitto, Khasekhem (o il suo successore) unific\u00f2 nuovamente il paese e cambi\u00f2 nome aggiungendo il nome di Seth alla titolatura in segno di pacificazione.\nUlteriore segno di questa volont\u00e0 di pacificazione \u00e8 che la tomba di Peribsen non venne distrutta o il suo nome cancellato dalle iscrizioni.\nDurante il suo regno si assistette ad un notevole sviluppo tecnologico. La Pietra di Palermo ricorda che nel quindicesimo anno del suo regno venne realizzata una statua in rame e che due anni prima il sovrano aveva fatto costruire un tempio, detto \"La dea rimane\", completamente in pietra, notizia questa che conferma che la padronanza della costruzione in pietra venne acquisita gi\u00e0 prima della III dinastia. Khasekhemwy costru\u00ec un forte Nekhen, e uno ad Abido (ora noto come Shunet ez Zebib). Forse avrebbe costruito Gisr el-Mudir a Saqqara.\nKhasekemui venne sepolto nella necropoli reale di Umm el-Qa'ab, presso Abido, nella tomba V.\nTitolatura.\nAltre forme di serekht e di nebty"}
{"id": "51666", "revid": "1573940", "url": "https://it.wikipedia.org/wiki?curid=51666", "title": "Aritmetica tipografica", "text": "In matematica, l'aritmetica tipografica, o AT (in inglese Typographical Number Theory, o TNT) \u00e8 un sistema formale assiomatico che descrive i numeri naturali che compare nel libro di Douglas Hofstadter \"\". \n\u00c8 una implementazione dell'aritmetica di Peano. \nCome ogni sistema che implementa gli assiomi di Peano, l'aritmetica tipografica \u00e8 in grado di riferirsi a s\u00e9 stessa (\u00e8 autoreferenziale). \nViene utilizzato un sistema ristretto, che tratta solo di numeri interi e positivi, allo scopo di trovare la \"minima\" configurazione in cui appare possibile esprimere il Teorema di G\u00f6del.\nNella sua versione minima, l'AT utilizza 20 simboli, pi\u00f9 un simbolo di fine riga. \u00c8 definita anche l'associazione di ciascun simbolo con un numero di G\u00f6del nella quale vengono usati numeri a tre cifre (chiamati \"triplette\" per analogia con il DNA) composti dalle cifre 1, 2, 3 e 6.\nAlcuni dei simboli e delle regole derivano da un sistema formale precedentemente definito, chiamato \"calcolo proposizionale\" che implementa il calcolo proposizionale comunemente utilizzato in logica matematica. \nTraducendo le formule in numeri, Hofstadter mostra come il teorema di G\u00f6del corrisponda ad un numero, e come quel numero sia parte dell'AT.\nViene anche definita una versione dell'AT che elimina alcuni simboli, chiamata versione \"frugale\" dell'AT.\nNumerali.\nNell'aritmetica tipografica non si ha un simbolo che esprime ciascun numero naturale.\nAd ogni naturale si associa invece una stringa composta dai soli due simboli S e 0:\ne cos\u00ec via.\nIl simbolo S pu\u00f2 essere interpretato come \"il Successore di\". \nVariabili.\nSi ha anche la necessit\u00e0 di riferirsi a numeri non specificati a priori, o variabili. Nell'AT esistono cinque variabili:\nAltre variabili possono essere costruite aggiungendo un apice alla loro destra, cos\u00ec\nsono tutte variabili.\nNella versione \"frugale\" dell'AT, esistono solo i simboli\nOperatori.\nAddizione e moltiplicazione di numerali.\nNell'aritmetica tipografica si utilizzano gli usuali simboli \"+\" per l'addizione e \"\u00b7\" per la moltiplicazione. Dunque per scrivere \"b pi\u00f9 c\" si scrive\ne \"a per d\" si scrive\nSi noti che le parentesi sono necessarie affinch\u00e9 le stringhe siano ben formate. Inoltre le operazioni sono binarie, e quindi si pu\u00f2 eseguire un'operazione solo tra due termini. Per scrivere \"a pi\u00f9 b pi\u00f9 c\" si deve scrivere\noppure\nUguaglianza.\nPer indicare l'uguaglianza si usa il simbolo \"=\", avente lo stesso significato che ha solitamente in matematica. Per esempio,\n\u00e8 un teorema dell'AT (corrispondente ad un enunciato vero nell'aritmetica), che significa che \"3 pi\u00f9 3 \u00e8 uguale a 6\".\nNegazione.\nNell'AT, la negazione, cio\u00e8 il trasformare un'affermazione nel suo contrario, \u00e8 denotata dal simbolo \"\u00ac\". Per esempio,\n\u00e8 un teorema dell'AT.\nCongiunzione.\nPer indicare la congiunzione (\"e\") si usano i simboli\nPerci\u00f2 la proposizione \"0 pi\u00f9 uno \u00e8 uguale a uno e uno pi\u00f9 uno \u00e8 uguale a due\" viene scritta come:\nDisgiunzione.\nPer indicare la disgiunzione (\"o\") si usano i simboli\nPerci\u00f2 la frase \"0 pi\u00f9 uno \u00e8 uguale a uno o uno pi\u00f9 uno \u00e8 uguale a due\" viene scritta come:\nImplicazione.\nPer indicare l'implicazione logica (\"se... allora...\"), si usano i seguenti simboli:\nPerci\u00f2 la proposizione \"se uno \u00e8 uguale a zero, allora zero \u00e8 uguale a uno\" viene scritta in questo modo:\nAtomi e simboli proposizionali.\nTutti i simboli del calcolo proposizionale vengono usati nell'aritmetica tipografica, ed essi mantengono il loro significato.\nPer atomi si intendono stringhe che attestano uguaglianze, come per esempio\nSono invece formule composte le seguenti:\nQuantificatori.\nVengono usati due quantificatori: \u2200 e \u2203. \nPer esempio\n\"per ogni numero \"a\" e per ogni numero \"b\", \"a\" pi\u00f9 \"b\" \u00e8 uguale a \"b\" pi\u00f9 \"a\"\", ovvero \"l'addizione \u00e8 commutativa\".\n\"non esiste un numero \"c\" tale che \"c\" pi\u00f9 uno \u00e8 uguale a zero\", ovvero \"zero non \u00e8 il successore di nessun numero naturale\".\nUna variabile che sta nel campo di azione di un quantificatore si chiama \"variabile quantificata\", altrimenti viene detta \"variabile libera\". Una formula che contiene almeno una variabile libera viene detta \"aperta\", altrimenti viene detta \"chiusa\" oppure \"enunciato\".\nRegole.\nNella regola seguente si usa questa notazione: una formula ben formata nella quale la variabile a \u00e8 libera viene abbreviata con il simbolo X{a}. Invece con il simbolo X{Sa/a} si indica la stessa stringa X nella quale per\u00f2 ogni occorrenza di a \u00e8 stata sostituita con Sa. Analogamente, con X{0/a} si indica la stringa iniziale nella quale ogni occorrenza di a \u00e8 stata sostituita con 0."}
{"id": "51669", "revid": "287204", "url": "https://it.wikipedia.org/wiki?curid=51669", "title": "Orione", "text": ""}
{"id": "51674", "revid": "47767", "url": "https://it.wikipedia.org/wiki?curid=51674", "title": "Macrino (nome)", "text": "Origine e diffusione.\nContinua il nome greco antico \u039c\u03b1\u03ba\u03c1\u03b9\u03bd\u03bf\u03c2 (\"Makrinos\", al femminile \u039c\u03b1\u03ba\u03c1\u03b9\u03bd\u03b7, \"Makrin\u0113\"); si trattava in origine probabilmente di un soprannome riferito alla corporatura, tratto dal vocabolo \u03bc\u03b1\u03ba\u03c1\u03cc\u03c2 (\"makr\u00f3s\", \"lungo\", \"alto\"). In alternativa, pu\u00f2 anche essere ricondotto al latino \"macer\" (\"magro\", \"esile\"), che condivide comunque la stessa radice.\nIn Italia il nome \u00e8 attestato, nella sua forma femminile, in Campania, dove \u00e8 diffuso grazie al culto delle due sante cos\u00ec chiamate.\nOnomastico.\nL'onomastico pu\u00f2 essere festeggiato in memoria di pi\u00f9 santi e sante, alle date seguenti:"}
{"id": "51681", "revid": "697352", "url": "https://it.wikipedia.org/wiki?curid=51681", "title": "Oto", "text": ""}
{"id": "51689", "revid": "200568", "url": "https://it.wikipedia.org/wiki?curid=51689", "title": "Titolazione (chimica)", "text": "L'analisi volumetrica o volumetria \u00e8 una tecnica analitica che consiste nel far reagire una soluzione a titolo noto di un reagente (titolante) con un volume noto di una soluzione a titolo non noto contenente l'analita (titolando). Conoscendo il volume di titolante utilizzato e la stechiometria di reazione si pu\u00f2 risalire alla concentrazione dell'analita con semplici calcoli.\nLa procedura analitica prende il nome di titolazione e con questo termine si \u00e8 soliti riferirsi all'analisi volumetrica in senso lato.\nProcedimento.\nUna quantit\u00e0 nota del campione da analizzare viene sciolta in un opportuno solvente. A questa soluzione vengono aggiunte gradualmente quantit\u00e0 di un secondo reagente (detto titolante), anch'esso in forma di soluzione a concentrazione rigorosamente nota, fino a quando la reazione tra i due \u00e8 completa. Conoscendo la stechiometria della reazione chimica tra campione e titolante \u00e8 possibile risalire alla purezza del campione partendo dal volume esatto di titolante consumato.\nIl titolante viene generalmente dosato tramite una buretta, strumento che consente di leggere con precisione (generalmente fino a 0,05 ml) il volume di titolante aggiunto.\nLa completezza della reazione pu\u00f2 essere rilevata in vari modi. Spesso si ricorre ad un indicatore (una sostanza che cambia colore in funzione dell'ambiente chimico in cui si trova), ma si pu\u00f2 anche fare uso di un elettrodo (specialmente negli strumenti che eseguono titolazioni in modo automatico o semi-automatico).\nNon tutte le reazioni sono adatte per poter essere impiegate in una titolazione. Le reazioni su cui si basano le titolazioni devono essere\nBench\u00e9 la grande maggioranza delle titolazioni venga condotta in soluzione acquosa, anche altri solventi (etanolo, acetone, acido acetico per citarne alcuni) possono essere impiegati in casi particolari.\nQuando la reazione non \u00e8 sufficientemente veloce o il punto di fine reazione non \u00e8 di facile rilevamento, una tecnica adottata \u00e8 quella della retrotitolazione. Consiste nell'aggiungere al campione una quantit\u00e0 nota di titolante che sia ben oltre quanta ne occorra per completare la reazione. Il campione reagir\u00e0 consumando parzialmente il titolante aggiunto. L'eccesso di titolante viene quindi a sua volta titolato con un secondo titolante a concentrazione nota con cui il primo titolante reagisce in modo veloce e facilmente rilevabile. Per un esempio di retrotitolazione, si veda la voce C.O.D.\nTipi di titolazione.\nEsistono diversi tipi di titolazione, classificati secondo alcuni criteri.\nSecondo il tipo di reazione che avviene nel corso della titolazione, si hanno titolazioni:\nSecondo il solvente in cui avviene la reazione ci possono essere:\nSecondo le modalit\u00e0\" \"applicative, intese come sequenza di operazioni da effettuare sul campione. Le possibilit\u00e0 sono:\nPer questi tipi di titolazione (ad eccezione della titolazione di ritorno e della titolazione indiretta) sono comuni sia l'uso di indicatori, sia la misura del potenziale elettrico della soluzione. Altre titolazioni analitiche sono:\nLa parola \"titolazione\" \u00e8 entrata in uso in passato, quando con il termine \"titolo\" applicato ad una soluzione veniva comunemente intesa la sua concentrazione.\nTitolazione acido-base.\nQuesto tipo di titolazioni \u00e8 utile per determinare la concentrazione ignota di un acido o di una base, mediante una reazione di neutralizzazione che porta alla formazione di un sale pi\u00f9 acqua. La soluzione da titolare pu\u00f2 essere un acido o una base, sia debole che forte. Il monitoraggio dell'andamento della titolazione pu\u00f2 avvenire tramite una costante misura del pH della soluzione attraverso un apposito strumento, oppure tramite l'uso di un indicatore il cui pH di viraggio sia nella regione del punto di equivalenza. Quando si titolano acidi forti con basi forti (o viceversa) il valore del pH inizialmente varia molto lentamente, per poi avere una netta impennata al punto di equivalenza. \nNel caso in cui si titolino acidi deboli con basi forti (o viceversa) il punto di equivalenza non sar\u00e0 pi\u00f9 a pH 7 poich\u00e9 la base coniugata dell'acido debole \u00e8 in grado di dare idrolisi basica restituendo quindi un pH basico. Viceversa anche l'acido coniugato della base debole dar\u00e0 idrolisi acida restituendo cos\u00ec un pH acido.\nTitolazione redox.\nQuesto tipo di titolazione si basa su un processo di ossido-riduzione (redox), in cui avviene quindi un trasferimento di elettroni tra la specie a concentrazione nota (inserita nella buretta) e l'altra specie da titolare. La prima \u00e8 in genere una sostanza fortemente ossidante, come ad esempio il permanganato di potassio (KMnO4), o riducente, come il tiosolfato di sodio (Na2S2O3), in modo da garantire la reazione desiderata con pressoch\u00e9 qualsiasi sostanza da titolare. Ad esempio, per il permanganato di potassio, la reazione di riduzione:\nha un potenziale standard di riduzione E0 di +1,49 V, il che indica la sua capacit\u00e0 di ridursi facilmente. Inoltre, le titolazioni con questa sostanza hanno il vantaggio di non necessitare di un indicatore, poich\u00e9 il permanganato di potassio \u00e8 di un intenso colore viola, mentre la sua specie ridotta, Mn2+, \u00e8 incolore: ci\u00f2 significa che al raggiungimento del punto di equivalenza, la sostanza da titolare si colorer\u00e0 di viola, segnalando il termine della reazione.\nTitolazione complessometrica.\nQuesto tipo di titolazione si basa sulla formazione di un complesso tra uno ione metallico dell'analita e un agente complessante (titolante). Queste analisi vengono eseguite con l'ausilio di un indicatore che, cambiando colore nel passaggio dalla forma complessata a quella decomplessata indica il punto di equivalenza. Prima di questo punto notevole infatti all'interno della soluzione abbiamo il metallo complessato con il titolante e il metallo complessato con l'indicatore. Poich\u00e9 l'indicatore viene scelto in modo che la sua costante condizionale (che determina la formazione del complesso con il metallo) sia inferiore alla costante condizionale del tiolante con il suddetto metallo, all'aggiunta di altro titolante il metallo complessato con l'indicatore decomplesser\u00e0 in favore della formazione di altro complesso metallo-titolante lasciando quindi l'indicatore libero in soluzione provocando cos\u00ec il cambio di colore e la fine della titolazione."}
{"id": "51690", "revid": "1983214", "url": "https://it.wikipedia.org/wiki?curid=51690", "title": "Pale", "text": ""}
{"id": "51694", "revid": "1745361", "url": "https://it.wikipedia.org/wiki?curid=51694", "title": "Palladio", "text": ""}
{"id": "51696", "revid": "47767", "url": "https://it.wikipedia.org/wiki?curid=51696", "title": "Bertino", "text": ""}
{"id": "51697", "revid": "438678", "url": "https://it.wikipedia.org/wiki?curid=51697", "title": "La finestra sul cortile", "text": "La finestra sul cortile (\"Rear Window\") \u00e8 un film del 1954 diretto da Alfred Hitchcock.\nConsiderato uno dei grandi capolavori della storia del cinema, nel 1997 il film \u00e8 stato scelto per la conservazione nel National Film Registry della Biblioteca del Congresso degli Stati Uniti. Nel 1998 l'American Film Institute l'ha inserito al quarantunesimo posto della classifica dei migliori cento film statunitensi di tutti i tempi, mentre dieci anni dopo, nella lista aggiornata, \u00e8 sceso al quarantottesimo posto.\nFu presentato alla serata inaugurale della 15\u00aa Mostra internazionale d'arte cinematografica di Venezia del 1954.\nTrama.\nNew York. Un fotoreporter di successo, L.B. \"Jeff\" Jeffries, \u00e8 costretto su una sedia a rotelle da quasi 2 mesi a causa di una frattura alla gamba sinistra riportata in un incidente di lavoro. Il gesso \u00e8 prossimo alla rimozione ma deve attendere ancora una settimana.\nAnnoiato per la forzata e lunga inattivit\u00e0, Jeff inizia a osservare i suoi vicini di casa, servendosi di un binocolo e della propria macchina fotografica con teleobiettivo. A causa dell'afa persistente tutti gli abitanti del quartiere tengono le finestre spalancate giorno e notte e ci\u00f2 permette a Jeff di guardare ci\u00f2 che succede all'interno dei loro appartamenti. Nel frattempo la sua fidanzata, Lisa Freemont, una sofisticata ragazza dell'alta societ\u00e0 e indossatrice non professionista, si reca regolarmente a fargli visita, sfruttando l'occasione per insistere amabilmente con Jeff sul loro matrimonio e sulla possibilit\u00e0 di fargli aprire uno studio professionale, in modo da averlo vicino e non pi\u00f9 in giro per il mondo. Il reporter, per\u00f2, giudicando incompatibili i loro due stili di vita, vorrebbe mantenere la loro relazione cos\u00ec com'\u00e8, immaginando che in qualsiasi altro modo essa sarebbe destinata al naufragio. Nel frattempo Jeff \u00e8 assistito dalla brillante, simpatica e sarcastica infermiera di mezz'et\u00e0 Stella, la quale non approva che egli spii continuamente i suoi vicini e inoltre gli consiglia di sposarsi il prima possibile con Lisa poich\u00e9 lei lo ama veramente.\nJeff intanto continua a osservare gli eventi che si svolgono negli appartamenti di fronte al suo e che si affacciano sullo stesso cortile, familiarizzando con i movimenti quotidiani degli inquilini: una coppia sposata da pochi giorni, una ballerina piuttosto procace, un compositore in crisi, una coppia senza figli che ha riversato il proprio affetto su un cagnolino, una zitella dal cuore solitario (detta Miss Cuore Solitario), una single con manie d'arte e una coppia di coniugi in crisi matrimoniale, i Thorwald, che hanno preso un appartamento in affitto da pochi mesi nella palazzina di fronte alla casa di Jeff.\nUna notte Jeff viene svegliato da un urlo di donna: comincia da quel momento a prestare particolare attenzione agli strani movimenti che si verificano nell'appartamento dei Thorwald, al punto da convincersi che Lars Thorwald abbia ucciso la moglie e ne abbia sezionato e fatto sparire il cadavere. L'improvvisa assenza da casa della signora Thorwald (fino a poco prima a letto malata), le tapparelle improvvisamente abbassate delle finestre, il viavai notturno di Thorwald dall'appartamento, i gioielli della moglie compresa la sua fede nuziale da lui radunati e l'armeggiare con un coltello e una sega, sono tutti indizi che insospettiscono Jeff, il quale inizia una vera e propria indagine personale, aiutato da Stella, subito incuriosita dal misterioso caso, e dallo scettico amico investigatore Thomas J. Doyle. Lisa, anche lei inizialmente scettica e soprattutto preoccupata per l'eccessivo coinvolgimento con il quale Jeff spia i vicini, a poco a poco si convince che egli ha ragione e decide di aiutarlo. Jeff si insospettisce ancora di pi\u00f9 quando vede il cagnolino della coppia senza figli che abita sopra i Thorwald andare ad annusare e a scavare la terra in un angolo dell'aiuola fiorita curata da quest'ultimo. Oltretutto l'uomo sta mano a mano facendo i bagagli e radunando le proprie cose per lasciare la casa.\nLa sera stessa il cagnolino viene rinvenuto morto, strozzato: quando la padrona lo nota e comincia ad urlare, tutti i vicini si precipitano alla finestra per vedere cosa \u00e8 successo tranne Thorwald che, seduto nel buio del suo appartamento, fa luccicare il sigaro.\nLa sera dopo ancora Jeff, sempre pi\u00f9 convinto della colpevolezza di Thorwald, chiede a Lisa di infilare una nota sotto la sua porta con scritto sopra \"Che ne hai fatto di lei?\"; cos\u00ec da poter osservare la reazione dell'uomo nel leggerla. Inoltre Jeff, confrontando alcune diapositive fatte qualche giorno prima, nota che alcuni fiori dell'aiuola sono pi\u00f9 bassi rispetto a com'erano in precedenza. Insieme a Lisa e Stella sospetta che Thorwald possa averli tolti e successivamente ripiantati per poterci seppellire sotto la propria moglie e che abbia ucciso il cagnolino per impedirgli di portarla alla luce, scavando.\nLisa e Stella decidono cos\u00ec di andare in cortile ad esaminare l'aiuola. Jeff inizialmente \u00e8 contrario per paura che possa succedere loro qualcosa di brutto ma, capendo che \u00e8 ormai vicino a risolvere il mistero, decide di andare fino in fondo e perci\u00f2 cambia idea. Telefona perci\u00f2 a Thorwald per farlo uscire dal proprio appartamento e lasciare via libera alle due donne.\nQuando Thorwald lascia la casa, Lisa e Stella scavano nell'aiuola senza per\u00f2 trovare nulla. Lisa allora decide di arrampicarsi fin sopra l'appartamento di Thorwald, penetrando attraverso una finestra aperta. Thorwald per\u00f2 rientra senza essere notato da Jeff e Stella, sorprendendo Lisa. Jeff chiama la polizia, che fortunatamente arriva in tempo per arrestarla, salvandola dall'uomo. Con la polizia presente, Jeff nota che Lisa tiene le mani dietro la schiena, esibendo la fede nuziale della moglie di Thorwald. Ma anche lo stesso Thorwald nota che Lisa sta facendo delle segnalazioni a qualcuno e, guardando oltre la finestra, scorge Jeff.\nJeff, fermamente convinto della colpevolezza dell'uomo, telefona a Doyle mentre Stella si reca alla centrale di polizia per pagare la cauzione di Lisa, lasciando Jeff da solo. Quest'ultimo si rende per\u00f2 conto che Thorwald, una volta smascheratolo, si sta recando da lui. Quando l'uomo entra e si avvicina a Jeff, costretto immobile sulla sedia, il fotografo fa scattare ripetutamente il flash, accecandolo temporaneamente. Thorwald afferra Jeff, che urla per richiamare l'attenzione dei vicini, e lo spinge verso la finestra aperta. Dopo una breve colluttazione, Jeff cade al suolo, ma l'impatto \u00e8 attutito da alcuni poliziotti giunti nel frattempo. Altri esponenti delle forze dell'ordine arrestano Thorwald, che confessa l'omicidio della moglie, che l'aveva fatta a pezzi e li aveva sparsi alcuni lungo il corso di un fiume, mentre altri li aveva sotterrati nell'aiuola poi, una volta che il cane con il suo fiuto andando a scavare aveva scoperto i resti o quasi, dopo aver ucciso quest'ultimo, li aveva dissotterrati e messi in una cappelliera.\nDiversi giorni dopo, si vede Jeff che riposa beatamente sulla sedia a rotelle con entrambe le gambe ingessate. L'appartamento dove vivevano i Thorwald \u00e8 stato nel frattempo completamente sgomberato e ci sono degli imbianchini che stanno riverniciando le pareti. Nel resto del vicinato la vita va avanti: Cuore Solitario parla con il compositore nell'appartamento di quest'ultimo, il fidanzato della ballerina \u00e8 tornato dall'esercito, la coppia del cagnolino ucciso lo ha sostituito con uno nuovo e i freschi sposi litigano. Nell'ultima scena si vede infine Lisa distesa vicino a Jeff che legge, per compiacerlo, un libro sui viaggi all'estero, ma - una volta che lui si \u00e8 assopito - lo sostituisce prontamente con una rivista di moda.\nProduzione.\nSoggetto.\nIl soggetto \u00e8 tratto dall'omonimo racconto di Cornell Woolrich.\nDifferenze fra film e racconto.\nElemento centrale nel film, che lo differenzia nettamente dal soggetto di Cornell Woolrich dal quale era totalmente assente, \u00e8 la riflessione sul rapporto di coppia e sul matrimonio. Come rileva il regista Curtis Hanson, attraverso le finestre degli appartamenti prospicienti, il protagonista vede materializzarsi dubbi e paure sulle conseguenze di una relazione amorosa.\nColonna sonora.\nSingolare, in quel periodo, \u00e8 l'assenza di una vera e propria colonna sonora originale. A eccezione del brano jazz che accompagna i titoli di testa, inteso a creare l'atmosfera di Greenwich Village negli anni cinquanta, composto da Franz Waxman, tutti i brani, tra i quali meritano una citazione \"Lisa\" e \"That's Amore\", furono scelti da Alfred Hitchcock nel catalogo della Paramount. Gran parte di essi, come degli altri effetti sonori, furono registrati in presa diretta, per restituire pi\u00f9 fedelmente la loro percezione dall'appartamento di Jeffries.\nSet cinematografico.\nNotevole fu lo sforzo produttivo per la costruzione del set. Le non eccezionali dimensioni dei teatri di posa della Paramount imposero la ristrutturazione del seminterrato per sistemarvi il giardino interno e il pianoterra del complesso in cui si svolge l'intera vicenda.\nFotografia.\nPer quanto riguarda la fotografia, la necessit\u00e0 di illuminazione contemporanea di un gran numero di interni, fu affrontata mediante l'allestimento di quattro sistemi di illuminazione per il mattino, il pomeriggio, il crepuscolo e la notte.\nSequenza della pioggia.\nI due coniugi che, per sfuggire il caldo, dormono fuori, si trovano a bisticciare con il materasso nel tentativo di rientrare velocemente in casa. Alfred Hitchcock aveva a disposizione una radio per comunicare con tutti gli attori del set, collegati a lui con un auricolare nascosto in un orecchio. Prima di dare il via a questa scena chiese ai due attori di levarsi a turno l'auricolare e li istru\u00ec perch\u00e9 ognuno di loro cercasse di rientrare nella casa attraverso un diverso ingresso. In questo modo, la scena risult\u00f2 perfettamente autentica, poich\u00e9 ognuno dei due non sapeva che l'altro doveva agire in modo da contrastarlo.\nCameo.\nAlfred Hitchcock si riserva la sua breve apparizione nei panni di un amico del compositore che sta sistemando un orologio da mobile.\nTecnica cinematografica.\nEconomicit\u00e0.\n\u00abLo stile estremamente sobrio agisce come una pentola a pressione, perch\u00e9 nulla viene disperso in pezzi di bravura o virtuosismi\u00bb.\nUna sfida tecnica.\nHitchcock racconta: \u00abUna sola immensa scenografia e tutto il film visto attraverso gli occhi dello stesso personaggio\u00bb.\nUnica eccezione: il regista d\u00e0 la visione d'insieme della scenografia nel momento pi\u00f9 drammatico, quando la padrona del cane, scoprendo che gliel'hanno ucciso, grida e tutti gli inquilini si affacciano a vedere che cosa accade: la macchina da presa \u00e8 collocata nel cortile che \u00e8 visto sotto diverse angolazioni e la scena diventa puramente oggettiva.\nLa soggettiva.\nIl film \u00e8 una vera e propria \"apoteosi della soggettiva\", che viene elaborata in molte versioni diverse, dalla panoramica attraverso la finestra, all'effetto cannocchiale, dal raccordo sull'asse allo zoom.\nProtagonista, spettatore, regista.\nIl protagonista, come lo spettatore al cinema, si trova in una condizione di scarsa mobilit\u00e0 (la sedia a rotelle come la poltroncina) e sovrapercezione. Jeff, come lo spettatore, deve guardare una serie di indizi lontani e parziali, collegandoli, formulando ipotesi, facendosi idee sui personaggi. Le soggettive che rendono lo sguardo di Jeff sono simboli del lavoro mentale dello spettatore.\nJeff \u00e8 anche \u00abun doppio del regista che costruisce la storia e il taglio delle scene a partire da una serie di immagini o di sequenze estratte dallo spettacolo del cortile - e cio\u00e8 della vita\u00bb.\nCoinvolgimento schermo-platea.\n\u00abMassimo caso nella storia della fiction cinematografica di coinvolgimento schermo-platea\u00bb: nella sequenza in cui l'assassino si accorge di essere stato scoperto guarda direttamente nella macchina da presa e vedendo Jeff vede ognuno degli spettatori che si sono fino a quel momento identificati con il protagonista.\nTeatro.\nLe finestre possono essere paragonate anche al palcoscenico di un teatro, in cui la tenda funge da sipario che dovrebbe impedirci di vedere ci\u00f2 che non deve essere reso pubblico.\nUso del linguaggio cinematografico.\n\u00abFormidabile esercizio tecnico: la profondit\u00e0 di campo \u00e8 curata al millimetro, le panoramiche di 180 gradi risultano scultoree, l'avvicinarsi dei volti per un bacio \u00e8 scandito da impercettibili pulsazioni dell'immagine\u00bb.\nTecnica narrativa.\nIl regista racconta col semplice uso dei movimenti di macchina: \u00abSi parte dal cortile addormentato, si passa sul viso di James Stewart che suda, sulla sua gamba ingessata, poi su un tavolo dove si vede la macchina fotografica rotta e una pila di riviste; sul muro si vedono delle foto di automobili da corsa che si capovolgono.\u00bb (Truffaut). Senza parole lo spettatore apprende chi \u00e8 il protagonista, che mestiere fa e come si \u00e8 rotto la gamba.\nFinale.\nIl finale \u00e8 ironico: il regista mostra il protagonista assopito, come nella inquadratura iniziale, ma ora ha tutte e due le gambe ingessate. L'aver indagato sull'omicidio l'ha esposto a correre dei rischi e la caduta dalla finestra da cui aveva spiato \u00e8 una specie di nemesi per la sua curiosit\u00e0, ma \u00abil pubblico stesso resta \"punito\", insieme al protagonista, e ammonito a non fidarsi troppo di quella piacevole vertigine che \u00e8 lo schermo cinematografico contemplato dall'oscurit\u00e0 confortevole e complice, ma precaria, della sala cinematografica\u00bb.\nDistribuzione.\nEdizione italiana.\nIl primo doppiaggio italiano del film fu eseguito dalla C.D.C.; la stessa societ\u00e0 si occup\u00f2 anche di ridoppiare il film per la riedizione del 1984, sotto la direzione di Manlio De Angelis, a causa dell'irreperibilit\u00e0 dell'audio d'epoca. Quest'ultimo fu poi recuperato per la proiezione nella rassegna Doppio Cinema a Milano il 1\u00ba maggio 2004, ma nelle distribuzioni ufficiali si \u00e8 continuato a utilizzare il ridoppiaggio.\nIl 22 novembre 2019 A&amp;R Productions lo pubblic\u00f2 per la prima volta in home video con il doppiaggio originale. Quest'edizione DVD incorse fin da subito in non pochi problemi di distribuzione e pochi giorni dopo l'uscita era gi\u00e0 difficilmente reperibile, finch\u00e9 non venne ritirata dal mercato. A dicembre, dopo una temporanea sospensione del sito ufficiale, il DVD venne rimosso definitivamente dal catalogo A&amp;R.\nIl 30 aprile 2021 su Rete 4 il film viene trasmesso per la prima volta in televisione con il doppiaggio originale.\nRemake.\nIl 22 novembre 1998 fu trasmesso sulla rete televisiva ABC un remake omonimo del film, con una trama aggiornata in cui il protagonista (interpretato da Christopher Reeve) \u00e8 paralizzato e vive in una casa altamente tecnologica. Il film rappresent\u00f2 il ritorno sugli schermi di Reeve dopo essere rimasto a sua volta paralizzato in un incidente a cavallo nel 1995, e fu l'ultimo lungometraggio da lui interpretato. Il resto del cast \u00e8 composto da Daryl Hannah, Robert Forster, Ruben Santiago-Hudson e Anne Twomey."}
{"id": "51698", "revid": "1272592", "url": "https://it.wikipedia.org/wiki?curid=51698", "title": "Berto (nome)", "text": "Origine e diffusione.\nDal nome germanico \"Berto\", che, tratto dalla radice \"berath\" o \"beraht\", significa letteralmente \"splendente\", \"lucente\" o, in senso figurato, \"illustre\", \"famoso\" (in maniera analoga al nome di origine latina \"Chiara\").\nOrmai inconsueto ai giorni nostri, il nome Berto viene spesso usato come ipocoristico di altri nomi che iniziano o finiscono per \"bert\", quali ad esempio Alberto, Roberto, Umberto, Lamberto, Filiberto, Norberto, Bertrando, Bertoldo, e via dicendo, ossia appunto nomi contenenti l'elemento \"berath\" o \"beraht\".\nOnomastico.\nL'onomastico pu\u00f2 essere festeggiato il 5 settembre, in memoria di san Bertino di Sithiu, abate del VII secolo, fondatore dell'abbazia di Saint-Bertin."}
{"id": "51700", "revid": "5", "url": "https://it.wikipedia.org/wiki?curid=51700", "title": "Andrea di Pietro dalla Gondola", "text": ""}
{"id": "51701", "revid": "916580", "url": "https://it.wikipedia.org/wiki?curid=51701", "title": "Bertoldo", "text": "Origine e diffusione.\nContinua il nome germanico \"Berhtoald\", composto da \"beraht\" (o \"berht\", \"bertha\", \"illustre\", \"brillante\") e \"wald\" (o \"vald\", \"waldaz\", \"governare\", \"potere\"); il significato pu\u00f2 quindi essere \"illustre governante\", o \"illustre nel comandare\". Il secondo elemento viene talvolta ricondotto a \"hold\" (\"gentile\", \"amorevole\"). Gode di una scarsa diffusione.\nOnomastico.\nL'onomastico si pu\u00f2 festeggiare il 21 ottobre in ricordo di san Bertoldo di Parma, morto nel 1106, patrono dei sagrestani. Si ricordano con questo nome anche:"}
{"id": "51702", "revid": "709565", "url": "https://it.wikipedia.org/wiki?curid=51702", "title": "La finestra sul cortile (racconto)", "text": "La finestra sul cortile (\"It Had to Be Murder\") \u00e8 un racconto giallo scritto nel 1942 da Cornell Woolrich e pubblicato nella raccolta \"After-Dinner Story\" del 1944.\nAdattamenti.\nDa questo racconto nel 1954 Alfred Hitchcock trasse il celebre capolavoro omonimo, i cui interpreti principali furono James Stewart, Grace Kelly, Wendell Corey e Thelma Ritter.\nUn altro film, remake della pellicola di Alfred Hitchcock, venne girato nel 1998, mantenendo il titolo originale, \"La finestra sul cortile\", con Christopher Reeve, Daryl Hannah, Robert Forster; direttore Jeff Bleckner.."}
{"id": "51704", "revid": "47767", "url": "https://it.wikipedia.org/wiki?curid=51704", "title": "Bertolfo", "text": ". \nOrigine e diffusione.\nNome di origine germanica, \u00e8 composto dagli elementi \"berht\" (\"famoso\", \"illustre\", \"brillante\") e \"vulf\" (o \"wulfa\", \"lupo\"); il significato complessivo pu\u00f2 essere interpretato come \"lupo famoso\", e in senso lato \"guerriero famoso\".\nLa sua diffusione, peraltro scarsissima, \u00e8 legata unicamente al culto verso il santo abate di Bobbio cos\u00ec chiamato.\nOnomastico.\nL'onomastico si pu\u00f2 festeggiare il 19 agosto in ricordo di san Bertolfo, monaco a Luxeuil e poi abate di Bobbio. Un altro san Bertolfo, abate presso Renty, \u00e8 festeggiato il 5 febbraio."}
{"id": "51706", "revid": "226458", "url": "https://it.wikipedia.org/wiki?curid=51706", "title": "Bertrada", "text": "Origine e diffusione.\nNome di scarsissima diffusione, \u00e8 la forma femminile del nome germanico \"Berhtrad\". \u00c8 composto da \"beraht\" (o \"berht\", \"brillante\", \"illustre\") e \"r\u00e2t\" (om \"raet\", \"raed\", \"saggezza\", \"consiglio\").\nOnomastico.\nL'onomastico si pu\u00f2 festeggiare il 24 marzo in memoria della beata Bertrada di Laon, madre di san Carlo Magno."}
{"id": "51707", "revid": "963244", "url": "https://it.wikipedia.org/wiki?curid=51707", "title": "Bertrando", "text": "Origine e diffusione.\n\u00c8 la forma italiana di \"Bertrand\", nome di origine germanica composto da \"beraht\" (o \"berht\", \"splendente\", \"illustre\") e \"rand\" (\"orlo di scudo\"). Si \u00e8 confuso, gi\u00e0 anticamente, con il nome Beltramo (col quale condivide il primo elemento), tanto che ad oggi non \u00e8 facile districarli, e addirittura alcune fonti gli danno il suo stesso significato , considerandolo la sua forma francese.\nOltre che con Beltramo, il primo dei due elementi che compone il nome, molto diffuso fra i nomi di origine germanica, si riscontra anche in Alberto, Erberto, Angilberto, Viliberto, Fulberto, Bertrada e molti altri, mentre il secondo si pu\u00f2 identificare in Randolfo.\nOnomastico.\nL'onomastico viene festeggiato il 30 giugno in ricordo di san Bertrando di Le Mans, vescovo, invocato contro il pericolo di contrarre i tumori e le malattie incurabili. Si ricorda con questo nome anche, alle date seguenti:"}
{"id": "51710", "revid": "1543377", "url": "https://it.wikipedia.org/wiki?curid=51710", "title": "Effetto Meissner-Ochsenfeld", "text": "L'effetto Meissner-Ochsenfeld (noto anche pi\u00f9 semplicemente come effetto Meissner) consiste nell'espulsione del campo magnetico dall'interno di un superconduttore. Si pu\u00f2 spiegare in elettromagnetismo classico tramite le equazioni di London.\nQuando un superconduttore viene immerso in un campo magnetico di intensit\u00e0 inferiore ad un certo valore critico, esso manifesta un diamagnetismo perfetto, espellendo il campo magnetico dal suo interno; ci\u00f2 avviene tramite la generazione di correnti superficiali che inducono, all'interno del superconduttore, un campo magnetico opposto a quello applicato.\nL'effetto prende il nome da Walther Meissner e Robert Ochsenfeld, che lo osservarono per la prima volta nel 1933. Nel loro esperimento Meissner e Ochsenfeld raffreddarono campioni di stagno e piombo fin sotto la temperatura di transizione allo stato superconduttivo, in presenza di un campo magnetico. Essi trovarono che il campo esterno aumentava dopo la transizione; poich\u00e9 il flusso magnetico \u00e8 conservato da un superconduttore, questo aumento del campo esterno doveva essere dovuto alla riduzione di quello interno al campione.\nIl diamagnetismo dovuto a quest'effetto \u00e8 alla base della levitazione magnetica dei superconduttori.\nDerivazione.\nSe immergiamo un superconduttore in un campo magnetico, il campo non pu\u00f2 penetrare all'interno: infatti, non appena vi penetrasse, si creerebbe una variazione di flusso del campo magnetico, e per la legge di Lenz, questo genererebbe un campo elettrico, orientato in modo tale da creare un campo magnetico contrario a quello originario. Dato che la resistenza di un superconduttore \u00e8 nulla, anche un campo infinitesimo genererebbe all'interno del superconduttore una corrente abbastanza potente da annullare il campo magnetico. Quindi ogni variazione viene annullata.\nSe invece immergiamo il materiale nel campo magnetico ad una temperatura maggiore della temperatura di superconduzione, e abbassiamo la temperatura fino alla superconduzione, ecco che il materiale espelle il campo magnetico. Infatti, per le equazioni di Maxwell, in una situazione di campi stazionari, abbiamo che\nin quanto non c'\u00e8 alcun flusso di corrente. Senza perdere di generalit\u00e0, possiamo considerare il potenziale vettore A, per cui vale sempre\nPer calcolare i campi nel caso dell'effetto Meissner, si consideri che la densit\u00e0 di carica \"\u03c1\" pu\u00f2 essere ottenuta da \"|\u03c8|2\", dove \"\u03c8\" \u00e8 la funzione d'onda. La \"\u03c8\" essendo un numero complesso pu\u00f2 essere scritta in coordinate polari come\ndove il secondo termine \u00e8 un fattore di fase.\nLa corrente si pu\u00f2 calcolare come corrente di probabilit\u00e0, usando l'equazione\nApplicando l'equazione di Schr\u00f6dinger con il potenziale vettore A, si trova\nFacendo la divergenza di (1), otteniamo\ne quindi, per quanto appena visto\nSostituendo ed eliminando le costanti\n Questo implica, data la (1) che il potenziale non contribuisce al vettore J. Quest'ultimo \u00e8 perci\u00f2 proporzionale al potenziale vettore,\nLe equazioni di Maxwell ci dicono in condizioni stazionarie che\nsostituendo J\ncon \u03bb tale che\ndove \"q\" e \"m\" sono rispettivamente la carica e la massa dell'elettrone.\nL'equazione differenziale data sopra, se consideriamo una sola dimensione radiale, ha come soluzione\nScartiamo la soluzione con \"+\u03bb\" in quanto il campo non pu\u00f2 crescere. Possiamo dunque vedere che il campo penetra all'interno del conduttore solo per circa \"1/\u03bb\" lunghezze, nell'ordine dei nanometri per la maggior parte dei materiali."}
{"id": "51711", "revid": "287204", "url": "https://it.wikipedia.org/wiki?curid=51711", "title": "Henri Braconnot", "text": "Biografia.\nHenri Braconnot nacque a Commercy, figlio di un consigliere del parlamento locale.\nIl padre mor\u00ec nel 1787, quando Henri aveva soltanto 7 anni.\nEgli ricevette la sua istruzione prima in una scuola elementare di Commercy poi da insegnanti privati.\nAll'et\u00e0 di 13 anni venne impiegato come apprendista in una farmacia a Nancy, in Lorena, dove impar\u00f2 i principi di farmacologia, chimica e botanica.\nA 15 anni lasci\u00f2 Nancy per attendere al servizio militare in un ospedale di Strasburgo.\nNel 1801-1802, visse a Parigi dove frequent\u00f2 varie scuole, tra le altre una scuola di medicina, e segu\u00ec le lezioni di Antoine-Fran\u00e7ois de Fourcroy, Jean-Baptiste Lamarck e Geoffroy Saint-Hilaire. Svilupp\u00f2 alcuni studi sulla composizione chimica di un corno fossile che sarebbero stati pubblicati in seguito (1806).\nDal 1802 fino alla sua morte, visse a Nancy, dove, nel 1807, venne nominato direttore del giardino botanico e membro dell'accademia scientifica della citt\u00e0. \nEgli lavor\u00f2 fino alla sua morte come chimico, occupandosi principalmente di biochimica vegetale.\nEffettu\u00f2 molte ricerche sull'assimilazione e sulla composizione dei vegetali, sugli acidi organici e sui grassi.\nIn maniera minore, si occup\u00f2 anche di mineralogia e di idrologia.\nNel 1823 venne eletto membro corrispondente dell'Acad\u00e9mie des Sciences di Parigi.\nAlla sua morte, avvenuta nel 1855, aveva pubblicato un totale di 112 lavori.\nAttivit\u00e0.\nNell'ambito dello studio sui grassi, Braconnot scrisse nel 1815 che i grassi sono formati da una parte solida (definita \"sego puro\") e da una parte oleosa (definita \"olio puro\"), e che la loro densit\u00e0 deriva dalla proporzione delle due parti (\"Sur la nature des corps gras\", Ann. Chim. 1815, 93, 225-278).\nQuesta conclusione venne raggiunta a seguito di esperimenti in cui i grassi venivano compressi a freddo tra fogli di carta filtrante.\nInoltre, grazie ai processi di saponificazione e acidificazione, Braconnot riusc\u00ec a separare una frazione solida simile all\"'adipocera\" descritta da Fourcroy (1806).\nSfortunatamente, egli non si accorse delle propriet\u00e0 acide di tale sostanza, propriet\u00e0 che portarono Michel-Eug\u00e8ne Chevreul a scoprire nel 1820 l'acido stearico.\nPoich\u00e9 i risultati di Braconnot erano simili a quelli gi\u00e0 raggiunti da Chevreul nel 1813, quest'ultimo scrisse una lettera al giornale \"Annales de Chimie\" reclamando la sua priorit\u00e0 nella scoperta e contestando l'originalit\u00e0 del lavoro di Braconnot (\"Lettre sur le m\u00e9moire de Braconnot, relatif aux graisses et \u00e0 la saponification\", Ann. Chim. 1815, 94, 73-79). \nBraconnot si rese conto che un'applicazione pratica del suo lavoro di laboratorio, poteva consistere nell'utilizzo del \"sego puro\" (simile alla stearina) estratto da bovini e ovini per produrre candele. Egli chiam\u00f2 tale sostanza \"c\u00e9romim\u00e8ne\" (cio\u00e8, \"simile a cera\"). \nInsieme a F. Simonin, un farmacista di Nancy, brevett\u00f2 nel 1818 un processo di produzione di candele. Un processo perfezionato utilizzando acido stearico sarebbe stato brevettato da Chevreul sette anni pi\u00f9 tardi.\nNell'ambito della biochimica vegetale, Braconnot contribu\u00ec all'isolamento e alla descrizione di molteplici composti, la maggioranza dei quali si rivel\u00f2, pi\u00f9 tardi, essere costituita a sua volta da sostanze pi\u00f9 semplici.\nTra gli altri, Braconnot scopr\u00ec gli acidi gallico e ellagico (1818) e l'acido pirogallico (\"pirogallolo\") che consentirono, anni dopo, lo sviluppo della fotografia.\nNel 1811, inoltre, scopr\u00ec nei funghi la chitina, il primo polisaccaride conosciuto. Nel 1819 pubblic\u00f2 un trattato in cui descrisse per la prima volta il procedimento per convertire legno, paglia e cotone in uno zucchero mediante un trattamento basato sull'acido solforico.\nDumas avrebbe proposto 24 anni pi\u00f9 tardi il nome glucosio per uno zucchero ottenuto in modo analogo da amido, cellulosa o miele.\nMediante il medesimo processo Braconnot ottenne una \"gelatina zuccherina\" (chiamata poi \"glicocolla\", e oggi nota come glicina) dalla gelatina e dalla leucina delle fibre muscolari. \nInoltre, facendo reagire acido nitrico concentrato su legno o cotone, Braconnot ottenne un prodotto infiammabile, la xyloidina (un precursore del \"collodio\"), che poteva essere trasformato in una vernice vetrosa.\nQuesta sostanza pu\u00f2 essere considerata come il primo polimero o materiale plastico creato da un chimico."}
{"id": "51714", "revid": "113757", "url": "https://it.wikipedia.org/wiki?curid=51714", "title": "Christopher Reeve Paralysis Foundation", "text": ""}
{"id": "51715", "revid": "400694", "url": "https://it.wikipedia.org/wiki?curid=51715", "title": "Servizio di rete sociale", "text": ""}
{"id": "51717", "revid": "486946", "url": "https://it.wikipedia.org/wiki?curid=51717", "title": "Christopher and Dana Reeve Paralysis Resource Center", "text": ""}
{"id": "51720", "revid": "125682914", "url": "https://it.wikipedia.org/wiki?curid=51720", "title": "Oprah Winfrey", "text": "Soprannominata la \"Regina di tutti i media\", \u00e8 considerata tra le donne pi\u00f9 potenti al mondo ed \u00e8 stata classificata come la persona afroamericana pi\u00f9 ricca del XXI secolo. Il suo talk show \"The Oprah Winfrey Show\", andato in onda dal 1986 al 2011, \u00e8 stato il programma pi\u00f9 quotato del suo genere nella storia televisiva statunitense, intervistando oltre 37.000 persone e vincendo 18 Emmy Award, e facendole ottenere il Lifetime Achievement Award. Nel corso della carriera ha recitato e prodotto numerosi film e serie televisive, tra cui \"Il colore viola\" (1985), grazie a cui viene candidata ai Premi Oscar e ai Golden Globe, in \"The Butler\" (2013), che le vale due nomine agli SAG Award e in \"Selma - La strada per la libert\u00e0\" (2014) ottenendo una seconda candidatura ai Premi Oscar. Nel 2011 le \u00e8 stato conferito il Premio Oscar umanitario Jean Hersholt, e nel 2018 il Golden Globe alla carriera.\nDal 2008 \u00e8 proprietaria di una rete televisiva on-demand, \"Oprah Winfrey Network\", in partnership con Discovery Inc., distribuito in numerosi paesi, tra cui Stati Uniti, Canada, Australia, Regno Unito, Sudafrica e Russia, possiede una quota della multinazionale WW International, investendo inoltre nell'editoria, fondando il \"The Oprah Magazine,\" il marchio editoriale \"An Oprah Book,\" oltre ad aver co-scritto dieci libri autobiografici. Grazie a i suoi successi e investimenti ha un patrimonio stimato di 2,7 miliardi di dollari al 2020.\nBiografia.\nOprah Winfrey, nata a Kosciusko, Mississippi, il 29 gennaio del 1954, \u00e8 figlia di Vernita Lee (1935-2018), domestica afroamericana e Vernon Winfrey, minatore e barbiere, successivamente entrato nelle forze armate statunitensi al momento della nascita della figlia. Tuttavia l'agricoltore del Mississippi e veterano della seconda guerra mondiale Noah Robinson Sr. ha affermato di essere il suo padre biologico, sebbene non sia ancora stato confermato.\nDopo la nascita di Orpah, il cui nome venne negli anni storpiato in Oprah per una difficolt\u00e0 di pronuncia dello stesso, la madre viaggi\u00f2 verso nord del paese, affidando la bambina nei suoi primi sei anni di vita con la nonna materna, Hattie Mae Presley Lee, in condizioni di grave povert\u00e0. L'infanzia della Winfrey fu caratterizzata da una forte presenza della fede cristiana, tanto che per la sua capacit\u00e0 di interpretare i passi della bibbia venne soprannominata \"la predicatrice\" nella chiesa locale. All'et\u00e0 di sei anni, Winfrey si trasfer\u00ec in un quartiere povero di Milwaukee, Wisconsin, con sua madre e la sorella minore, Patricia, morta all'et\u00e0 di 43 anni per overdose da droghe e stupefacenti. L\u00ec ha frequentato la Lincoln High School, ma dopo i primi anni, \u00e8 stata trasferita alla Nicolet High School della periferia.\nDal 1962, la madre stava avendo difficolt\u00e0 a crescere entrambe le figlie, cos\u00ec la Winfrey fu mandata temporaneamente a vivere con il padre a Nashville, Tennessee. Il padre diede molta importanza all'istruzione, tanto che la Winfrey divenne una studentessa modello, fu votata come ragazza pi\u00f9 popolare e si un\u00ec alla squadra di logopedia della East Nashville High School, piazzandosi seconda nella nazione nell'interpretazione drammatica.\nPoco tempo dopo, la madre diede alla luce una terza figlia, data in adozione per le grave situazione economica in cui versava la, fatto venuto alla luce solamente nel 2010. Quando la Winfrey torn\u00f2 a vivere con sua madre, nacque il fratellastro, Jeffrey, che mor\u00ec per cause legate all'AIDS nel 1989. Nel 1967, all'et\u00e0 di 13 anni, Oprah scapp\u00f2 di casa. L'anno successivo rimase incinta, ma suo figlio nacque prematuro e mor\u00ec poco dopo la nascita.\nDopo aver vinto una borsa di studio per l'Universit\u00e0 del Tennessee, la Winfrey complet\u00f2 gli studi in comunicazione e marketing, lavorando contemporaneamente presso la stazione radiofonica locale, WVOL, che la assunse part-time per fare il notiziario. Lavor\u00f2 inoltre in diversi supermercati e vinse il concorso di bellezza Miss Black Tennessee. Successivamente, dopo il successo dei suoi programmi ottenne due dottorati honoris causa dalle prestigiose universit\u00e0 Duke, Universit\u00e0 del Colorado e Harvard.\nDagli inizi degli anni '90 frequenta lo scrittore best seller e imprenditore statunitense Stedman Graham.\nCarriera.\nCarriera televisiva.\nFin dagli inizi della sua carriera, quando leggeva le notizie dei telegiornali, Oprah Winfrey ha dimostrato un forte carisma comunicativo. Nel 1986 il suo talk show \"The Oprah Winfrey Show\" (poi abbreviato in \"Oprah\") debutta sulle reti nazionali: inizialmente pensato con un taglio tradizionale fu presto trasformato dalla forte personalit\u00e0 della conduttrice per richiamare l'attenzione del pubblico verso i problemi sociali. In molti casi gli argomenti o i casi trattati nel corso delle puntate dello show diventarono fenomeni di moda o argomento di pubblico dibattito come per esempio accadde con i libri presentati nel corso della trasmissione, istantaneamente campioni di vendita. Il successo del programma fu un caso unico nel panorama televisivo statunitense, divenendo metro di paragone ancora oggi per i talk show. Ci\u00f2 nonostante, nel novembre 2009 Winfrey annuncia ai suoi telespettatori che la stagione successiva dello show (2010-2011) sarebbe stata l'ultima, dopo venticinque anni. La puntata finale \u00e8 stata trasmessa il 9 settembre 2011.\nNel corso del \"The Oprah Winfrey Show\" ha intervistato oltre 37.000 personalit\u00e0, tra cui i Presidenti degli Stati Uniti Bill Clinton e Barack Obama, i cantanti Michael Jackson, Beyonc\u00e9, Jay-Z, Madonna, Barbra Streisand, Tina Turner, Dolly Parton, i giornalisti e scrittori Barbara Walters, Tyler Perry, Maya Angelou, Lin-Manuel Miranda e gli attori e personaggi televisivi Tom Cruise, Bill Cosby, Elizabeth Taylor, Shonda Rhimes, Denzel Washington, Ellen DeGeneres e gli imprenditori Bob Iger e Diane von F\u00fcrstenberg .\nNel gennaio 2017, la CBS ha annunciato che Winfrey si sarebbe unita a \"60 Minutes\" come collaboratore speciale nel programma di notizie della domenica sera a partire dal settembre 2017, terminando la collaborazione alla fine del 2018.\nNel giugno 2018, Apple ha annunciato una partnership pluriennale da un miliardo di dollari, per produrre contenuti e nuovi programmi esclusivamente per il servizio di streaming di \"Apple TV+\". Il primo spettacolo nell'ambito dell'accordo, \"Oprah's Book Club\", ha debuttato il 1\u00ba novembre 2019, basato sull'omonimo segmento del \"The Oprah Winfrey Show\". Il secondo show, \"Oprah Talks COVID-19\", ha debuttato il 21 marzo 2020, durante la pandemia di COVID-19. Un terzo show, \"The Oprah Conversation\" va in onda nel luglio 2020.\nCarriera cinematografica.\nNel 1985 debutta come attrice nel film cult \"Il colore viola\" di Steven Spielberg nel ruolo di Sofia, interpretazione per cui riceve la candidatura all'Oscar alla miglior attrice non protagonista e ai Golden Globe nella medesima categoria. Successivamente ad alcuni progetti televisivi, recita nel film \"Beloved\", di cui \u00e8 anche produttrice, sebbene risulti un flop commerciale con una perdita di oltre 40 milioni di dollari.\nA distanza di 10 anni, nel 2013 \u00e8 stata scelta nel ruolo di co-protagonista nel film \"The Butler - Un maggiordomo alla Casa Bianca\", la cui interpretazione le fa ottenere la candidatura al Premio BAFTA come migliore attrice non protagonista e agli Screen Actors Guild Award. Il film risult\u00f2 inoltre un successo commerciale, generando oltre 170 milioni di dollari a fronte di un budget di produzione di 30 milioni. L'anno successivo recita e produce il film \"Selma - La strada per la libert\u00e0\", ricevendo una nomina ai Premii Oscar come attrice, e ai Golden Globe e agli Independent Spirit Awards come produttrice.\nImprenditoria.\nTelecomunicazioni.\n\"Oprah Winfrey Network\".\nOprah Winfrey Network (OWN) \u00e8 un canale americano multinazionale via cavo, di base di propriet\u00e0 congiunta di Discovery Inc.(95%) e Harpo Studios (5%), di cui la Winfrei \u00e8 amministratrice delegata dal 2011. I palinsesti prevedono talk show, serie televisive, reality e telegiornali, inizialmente associati alla rivista della Winfrey. Il canale a pagamento \u00e8 distribuito tramite i canali Discovery in oltre dieci nazioni, compresi Stati Uniti, Canada, Regno Unito, Sudafrica, Australia, Brasile e Russia.\nRadio.\nIl 9 febbraio 2006, \u00e8 stato annunciato che la Winfrey ha firmato un contratto triennale da 55 milioni di dollari con XM Satellite Radio per stabilire un nuovo canale radiofonico. Il canale, Oprah Radio, presenta popolari collaboratori di \"The Oprah Winfrey Show\" e \"The Oprah Magazine\", tra cui Nate Berkus, il dottor Mehmet Oz, Bob Greene, il dottor Robin Smith e Marianne Williamson. \"Oprah &amp; Friends\" ha iniziato a trasmettere alle 11:00 am ET, il 25 settembre 2006, da un nuovo studio nella sede della Winfrey a Chicago, Illinois. Il canale trasmette 24 ore al giorno, sette giorni alla settimana sul canale 156 di XM Radio. Il contratto della Winfrey le impone di essere in onda 30 minuti a settimana, 39 settimane all'anno, sino al 2014, anno in cui il contratto \u00e8 stato sciolto con la chiusura del canale.\nEditoria.\n\"The Oprah Magazine\".\nDal 19 aprile 2000 al dicembre 2020 \u00e8 stata redattrice e scrittrice sulla propria rivista mensile \"The Oprah Magazine.\" A giugno 2004, la sua tiratura media a pagamento era di oltre 2,7 milioni di copie. Un'edizione sudafricana seguita da Samantha Page \u00e8 stata pubblicata per la prima volta nell'aprile 2002, ottenendo oltre 300.000 lettori negli anni successivi. Nel dicembre 2020 \u00e8 stata annunciata la chiusura della rivista in formato cartaceo dalla stessa Oprah nel numero del mese di dicembre, in favore della totale digitalizzazione della stessa. Difatti la rivista conta al 2018 oltre 10 milioni di lettori online a fronte di 2,3 milioni che leggono dalla rivista cartacea.\nAn Oprah Book.\nNel 2016, tramite la Macmillan Publishers, d\u00e0 vita alla propria casa editrice denominata \"An Oprah Book\".\nInvestimenti.\nNel 2015, Winfrey ha acquistato una quota di minoranza nella societ\u00e0 di prodotti per la cura personale e la perdita di peso, quotata in borsa, Weight Watchers per un valore riportato di 34 milioni di dollari. Nel 2020, il valore di quelle azioni era aumentato fino a 430 milioni di dollari. \u00c8 anche un investitore in True Food Kitchen, una catena di ristoranti fondata dal medico Andrew Weil, spesso presente nei suoi programmi televisivi come esperto di alimentazione.\nFilantropia, \"The Oprah Effect\" e controversie.\nWinfrey, distintasi sin dagli esordi televisivi per il proprio sostegno nella lotta dei diritti umani nei confronti delle minoranze e delle donne, oltre che al sostegno di numerose campagne umanitarie, tra cui la lotta all'analfabetismo e alla povert\u00e0, \u00e8 stata insignita di numerosi riconoscimenti, tra cui la Medaglia presidenziale della libert\u00e0 da parte dell'allora presidente Barack Obama nel 2013.\nAll'inizio del 2007, la rivista \"Forbes\" l'ha dichiarata donna dello spettacolo pi\u00f9 ricca del mondo, con un patrimonio di un miliardo e 500 milioni di dollari. Nel 2010 sempre \"Forbes\" l'ha dichiarata la seconda donna pi\u00f9 potente del mondo dopo Michelle Obama e prima di Angela Merkel e Hillary Clinton. Nella categoria di \"Forbes\" del 2012 \u00e8 la terza delle \"celebrit\u00e0 pi\u00f9 potenti al mondo\" dopo Jennifer Lopez e prima di Rihanna e Lady Gaga.\n\"Oprah Effect\" e controversie sull'approccio televisivo.\nIl potere delle opinioni e dell'approvazione di Winfrey di influenzare l'opinione pubblica, in particolare le scelte di acquisto dei consumatori, \u00e8 stato soprannominato \"\"Oprah Effect\" - \"L'effetto Oprah\"\".\nL'effetto \u00e8 stato documentato o presunto in ambiti diversi come le vendite di libri, i mercati della carne bovina e le votazioni elettorali. Alla fine del 1996, Winfrey ha introdotto il palinsesto \"Oprah's Book Club\" al suo show televisivo, divenendo un palinsesto talmente popolare che ogni volta che la Winfrey introduceva un nuovo libro come selezione del suo book-club, esso diveniva in poco tempo un best-seller; per esempio, quando ha selezionato il classico romanzo di John Steinbeck \"East of Eden\", la settimana seguente \u00e8 salito in cima alle classifiche dei libri pi\u00f9 venduti negli Stati Uniti. Nonostante il successo mediatico riscosso dagli scrittori, alcuni di essi criticarono la conduttrice poich\u00e9 ritenevano i propri libri non adatti al pubblico a cui venivano raccontati e consigliati, tra i principali oppositori vi furono Jonathan Franzen e James Frey.\n\"The Secret\", guru e controversie sulla medicina.\nWinfrey \u00e8 stata criticata per i continui dei propri talk show, incentrati sulla cura di s\u00e9 stessi, il reciproco sostegno sociale, circondandosi da numerosi esperti e guru della vita sana, tra cui scrittrice e politica Marianne Williamson, diventata sua guida spirituale e presenza frequente nei suoi programmi televisivi. La conduttrice \u00e8 stata infatti accusata di promuovere atteggiamenti di reciproco aiuto controversi e una politica di attaccamento alla spiritualit\u00e0, denominati sotto il titolo \"The Secret\".\nL'effetto persuasivo del programma port\u00f2 alcuni telespettatori a non proseguire le cure mediche per dedicarsi alla meditazione e diete particolarmente ricercate, sostenute dal medico Robert O. Young. Caso di cronaca fu l'intervista a Kim Tinkham, telespettatrice malata di cancro, a cui Winfrey ricord\u00f2 pi\u00f9 volte di non abbandonare le cure mediche, sebbene fosse soddisfatta della popolarit\u00e0 del suo messaggio. Eccessivamente plasmata dall'ideologia Tinkham mor\u00ec di cancro senza pi\u00f9 sottoporsi alle cure. Il medico sub\u00ec nel corso degli anni 2010 numerosi processi e sospensioni della licenza medica per non essere intervenuto in casi di diagnosi di cancro, con conseguente espulsione degli show di Winfrey.\nWinfrey ha sostenuto Mehmet Oz, meglio conosciuto come Dr. Oz nello show della conduttrice, dove \u00e8 diventato famoso per dispensare consigli sulla salute a met\u00e0 degli anni 2000. Dopo essere stato accusato di promuovere trattamenti senza basi scientifiche, Winfrey ha espulso il medico dalle sue reti televisive dal 2016.\nWinfrey \u00e8 stata inoltre accusata di favoreggiamento nei confronti della campagna antivaccinale di Jenny McCarthy, che appoggia gli studiosi che associano l'autismo alla successiva somministrazione dei vaccini.\n\"Hamburger Panic\" e il morbo della mucca pazza.\nDurante una trasmissione sul morbo della mucca pazza con il virologo Howard Lyman (andata in onda il 16 aprile 1996), denominato \"Hamburger panic\", milioni di telespettatori smisero di comprare carne per paura di contrarre il virus. Gli allevatori texani fecero causa a lei e a Lyman all'inizio del 1998 per \"falsa diffamazione di cibo deperibile\" e \"denigrazione commerciale\", sostenendo che le osservazioni di Winfrey avevano fatto crollare i prezzi del bestiame, costando ai produttori di carne bovina 11 milioni di dollari. Il 26 febbraio successivo, dopo un processo di due mesi in un tribunale di Amarillo, Texas, una giuria trov\u00f2 che Winfrey e Lyman non erano responsabili dei danni.\nPolitica.\nWinfrey ha appoggiato il candidato presidenziale Barack Obama alle elezioni presidenziali statunitensi del 2008. Gli economisti statunitensi stimano che l'appoggio di Winfrey \u00e8 valso oltre un milione di voti nella corsa primaria democratica e che senza, Obama probabilmente avrebbe perso la nomina. Nel dicembre 2007, Winfrey si un\u00ec a Obama per una serie di raduni nei primi stati primari di Iowa, New Hampshire e Carolina del Sud, attirando per ciascun evento una folla di quasi 30.000 elettori, il pi\u00f9 grande per qualsiasi evento politico del 2007. Il governatore dell'Illinois, Rod Blagojevich, ha riferito di essere stato cos\u00ec colpito dall'appoggio di Winfrey che ha considerato di offrirle il seggio senatoriale vacante di Obama, descrivendo Winfrey come \"la persona pi\u00f9 determinante nell'elezione di Barack Obama presidente\", con \"una voce pi\u00f9 grande di tutti i 100 senatori messi insieme\".\nNel 2018, Winfrey ha iniziato a fare propaganda porta a porta per la candidata democratica alle elezioni governatoriali negli Stati Uniti d'America del 2018 della Georgia.\nAssociazioni umanitarie.\nNel 1998, Winfrey cre\u00f2 l\"'Oprah's Angel Network\", un ente di beneficenza che sosteneva progetti caritatevoli e forniva sovvenzioni alle organizzazioni non profit di tutto il mondo. Winfrey ha coperto personalmente tutti i costi amministrativi associati all'associazione, quindi il 100% di tutti i fondi raccolti \u00e8 andato ai programmi di beneficenza. Nel maggio 2010, con la fine dello show di Winfrey, l'associazione ha smesso di accettare donazioni ed \u00e8 stata chiusa.\nA partire dal 2012, Winfrey ha anche dato pi\u00f9 di 400 borse di studio al Morehouse College di Atlanta, Georgia.\nTramite la propria associazione \"Oprah Angel Network Katrina\" ha donato fondi per la ricostruzione delle abitazioni e citt\u00e0 in seguito alle devastazioni provocate in Texas, Louisiana, Mississippi e Alabama dagli uragani Katrina e Rita.\nWinfrey sostiene inoltre il movimento Global Citizen e il Nike Foundation.\n\"Oprah Winfrey Leadership Academy for Girls\" e controversie.\nNel 2004, in seguito a una promessa fatta a Nelson Mandela ha investito 40 milioni di dollari per aprire una scuola per ragazze povere in Sudafrica, la \"Oprah Winfrey Leadership Academy for Girls\", che sorge nella cittadina di Henley-on-Klip, a sud di Johannesburg.\nAlcuni mesi dopo l'apertura dell'istituto la sorvegliante del dormitorio \u00e8 stata arrestata e accusata di aver abusato sessualmente di almeno una mezza dozzina di studenti di seconda e terza media. Winfrey ha accusato parte dei funzionari di favoreggiamento dei gesti tramite estorsioni e minacce agli studenti. Dopo tre anni di processi penali, in cui la direttrice dell'istituto affermo che Winfrey fosse a conoscenza delle azioni della sorvegliante, quest'ultima fu assolta, poich\u00e9 le versioni degli studenti furono ritenute contraddittorie e superficiali.\nSostegno al National Child Protection Act e lotta contro gli abusi su minori.\nWinfrey ha dichiarato di essere stata molestata dal cugino, dallo zio e da un amico di famiglia, a partire da quando aveva nove anni, cosa che ha annunciato per la prima volta in un episodio del 1986 del suo show televisivo riguardante l'abuso sessuale. Quando Winfrey ha raccontato il presunto abuso con i membri della famiglia all'et\u00e0 di 24 anni, questi si sarebbero rifiutati di credere al suo racconto.\nIl National Child Protection Act, firmato in legge dal presidente Bill Clinton nel 1994, stabilisce un registro nazionale degli abusatori di bambini per aiutare i datori di lavoro e coloro che lavorano con i bambini a selezionare le persone pericolose. Winfrey \u00e8 stata tra i maggiori sostenitori della legge per via degli abusi subiti nella sua infanzia.\nSostegno della comunit\u00e0 LGBTQ.\nWinfrey sostiene la comunit\u00e0 LGBT, seguendo numerose campagne per i loro diritti. Ha inoltre supportato l'ascesa televisiva di Ellen Degeneres, affermando che \"\u00c8 nota per il suo spirito pungente e l'atteggiamento disinvolto, ma dietro la commedia c'\u00e8 una donna che ha dovuto raccogliere il suo coraggio per arrivare dov'\u00e8 oggi\". Per questo motivo nel 1997 Winfrey \u00e8 stata accusata di non poter essere una vera cristiana, religione che afferma di seguire, poich\u00e9 approv\u00f2 la relazione della Degeneres con una donna. Winfrey rispose alle accuse sentenziando: \"Tutti quelli che si preoccupano che io ora vada all'inferno perch\u00e9 sto sostenendo lo show di Ellen DeGeneres, penso che tutti voi dovreste prendere quell'energia e cercare di creare un piccolo paradiso qui sulla terra per tutti. Dio ci ha creati africani, asiatici, europei, gay e etero. Lui ci vuole cos\u00ec, nell'amore.\"\nFemminismo e lotta per la parit\u00e0 di genere.\nConsiderata un esempio della donna imprenditrice e in carriera, Winfrey ha combattuto il divario retributivo di genere, negoziando sin dai suoi esordi come produttrice negli anni '80 la paga delle lavoratrici donne all'interno dei suoi programmi, per garantire la medesima retribuzione tra uomo e donna. Winfrey sostiene il Women in the World Summit, fondato nel 2010 da Tina Brown.\nCaso Harvey Weinstein e controversie.\nNel 2018, durante il discorso a seguito della consegna del Golden Globe alla carriera, Winfrey ha sostenuto le donne che portarono alla luce il caso Harvey Weinstein, accusato di aver stuprato e violentato numerose attrici e personalit\u00e0 dello spettacolo hollywoodiano, affermando: \u00abquello che so per certo \u00e8 che dire la propria verit\u00e0 \u00e8 lo strumento pi\u00f9 potente che abbiamo tutti; [...] E sono particolarmente orgogliosa e ispirata da tutte le donne che si sono sentite abbastanza forti e abbastanza potenti da parlare e condividere le loro storie personali\u00bb.\nNonostante la posizione di Winfrey, numerosi personalit\u00e0 del mondo dello spettacolo e della musica hanno mosso critiche nei suoi confronti. A seguito delle affermazioni di Winfrey, il cantautore britannico Seal ha affermato: \u00abQuando sei stato parte del problema per decenni, ma improvvisamente tutti pensano che tu sia la soluzione\u00bb. L'attrice Mo'Nique riporta in un'intervista alla CBS un dialogo di Winfrey del 2017, dicendo: \u00abOprah ha fatto un'intervista al CBS Morning Show e le \u00e8 stato chiesto di Harvey Weinstein da Norah O'Donnelll. Oprah ha affermato che \"cerchi sempre di guardare l'arcobaleno tra le nuvole\"\u00bb, criticando inoltre Winfrey per l'apparente doppio livello di giudizio nel modo in cui ha risposto alle accuse di violenza sessuale contro Michael Jackson e Russell Simmons. Il rapper 50 Cent ha espresso il suo disappunto nei confronti di Winfrey per aver trascurato gli uomini bianchi rispetto alle persone di origine afroamericana negli scandali di violenza sessuale su donne e bambine.\nComunit\u00e0 afroamericana e latinoamericana.\nNel 2013, Winfrey ha donato 12 milioni di dollari allo Smithsonian's National Museum of African American History and Culture.\nWinfrey sostiene il movimento del Black Lives Matter, recriminando ogni forma di razzismo.\nNel 2018, Winfrey ha donato 500.000 dollari alla manifestazione studentesca March for Our Lives a favore del controllo delle armi negli Stati Uniti.\nNel 2020, Winfrey si \u00e8 esposta a favore di una maggiore circolazione della cultura latinoamericana, incrementando all'interno dei suoi palinsesti televisivi la partecipazione di autori latinos.\nScrittrice.\nOprah Winfrey ha co-scritto dieci libri:"}
{"id": "51722", "revid": "7", "url": "https://it.wikipedia.org/wiki?curid=51722", "title": "Ernesto Rafael Guevara de la Serna", "text": ""}
{"id": "51723", "revid": "119164043", "url": "https://it.wikipedia.org/wiki?curid=51723", "title": "Stampaggio a iniezione", "text": "Lo stampaggio a iniezione \u00e8 un processo di produzione industriale in cui un materiale plastico viene fuso (plastificato) e iniettato ad elevata pressione all'interno di uno stampo chiuso, che viene aperto dopo la solidificazione del manufatto.\nGeneralmente l'iniezione avviene a pressioni elevate e a temperature abbastanza elevate tali da consentire lo scorrimento del materiale \"plastificato\" all'interno del macchinario e dello stampo.\nIl principio di funzionamento dello stampaggio a iniezione \u00e8 simile alla pressofusione e da essa derivato.\nDescrizione del macchinario.\nIl macchinario (detto \"pressa ad iniezione\") che permette l'operazione di stampaggio a iniezione \u00e8 costituito da un \"gruppo iniezione\" collegato a un \"gruppo chiusura\". Il \"gruppo iniezione\" ha il compito di riscaldare fino a fusione e quindi plastificare il materiale e di spingerlo poi all'interno dello stampo (grazie all'azione di un pistone o di una vite mobile, detta anche \"vite punzonante\"), mentre il \"gruppo chiusura\" ha il compito di tenere chiuso lo stampo (idraulicamente o meccanicamente) durante la fase di iniezione, contrastando l'alta pressione generata dal gruppo iniezione, che tenderebbe ad aprire le due met\u00e0 dello stampo.\nI costituenti principali delle presse per iniezione sono:\nDiverse sono le tipologie di presse ad iniezione: da quelle ad azionamento totalmente idraulico, alle pi\u00f9 moderne con azionamento elettrico, le quali consentono, grazie all'impiego di servomotori e controlli numerici avanzati, un pi\u00f9 veloce ed accurato controllo del processo nonch\u00e9 un risparmio energetico di circa il 20-30%. Esistono anche presse \"ibride\" con gruppo chiusura idraulico e gruppo di plastificazione/iniezione elettrico, oppure gruppo chiusura e plastificazione elettrici, e piastra di estrazione e movimenti ausiliari idraulici.\nLa disposizione pi\u00f9 diffusa \u00e8 quella orizzontale (movimento di apertura degli stampi orizzontale), ma per lavorazioni particolari si utilizzano presse verticali.\nGruppo chiusura.\nIl \"gruppo chiusura\" \u00e8 la parte della macchina dove viene montato lo stampo del pezzo da realizzare; la chiusura stampo \u00e8 costituita a sua volta dalle seguenti parti:\nI parametri identificativi dei gruppi chiusura delle presse sono:\nLe pressioni sono dell'ordine di qualche centinaio di bar e la forza (in tonnellate) necessaria per tenere chiusi gli stampi \u00e8 ricavabile dalla seguente formula:\ndove \"P\" \u00e8 la pressione di iniezione in kg/cm\u00b2 (per le unit\u00e0 di misura vedi nota) ed \"S\" \u00e8 la superficie dell'area frontale del pezzo da stampare (in cm\u00b2) ortogonale al piano di iniezione. Solitamente questa formula d\u00e0 una prima approssimazione del tonnellaggio necessario per stampare ad iniezione un prodotto; viene spesso aggiunto come moltiplicatore un fattore \"C\" che \u00e8 funzione dalla complessit\u00e0 del pezzo da produrre, del suo spessore medio, della valutazione \"estetica\" o meno del particolare.\nGruppo iniezione.\nIl gruppo iniezione (o \"gruppo plastificazione\") include la parte del macchinario tra l'arrivo del materiale granulare solido (in genere sotto forma di pellet) all'iniezione del fluido plastificato nello stampo.\nSeguendo il percorso compiuto dal materiale, si incontrano principalmente:\nI parametri identificativi dei gruppi iniezione delle presse sono:\nCiclo di funzionamento.\nAll'inizio di un ciclo di stampaggio ad iniezione i granuli del polimero plastico da stampare, contenuti nella tramoggia, vengono fatti cadere all'interno del cilindro della vite di alimentazione e plastificazione, che, posta in rotazione da un motore, porta i granuli, fondendoli, fino alla parte anteriore, qui, per reazione, la vite punzonante arretra fino al raggiungimento della quota definita da programma come \"dosatura\". Dalla zona iniziale (alimentazione) fino alla zona finale (fusione) all'interno del cilindro, i granuli vengono riscaldati da una serie di resistenze elettriche fino alla loro temperatura di fusione e \"plastificati\" dalla rotazione della vite seguendo il programma preimpostato dall'operatore in funzione del tipo di materiale, della grammatura del pezzo e della compattezza richiesta dal pezzo finito. Alla plastificazione della massa polimerica contribuisce in modo importante la componente attrito presente fra i granuli stessi e le pareti (filetti) della vite di plastificazione.\nLa pressa ha nel contempo provveduto alla chiusura dello stampo e pu\u00f2 quindi iniziare la fase di iniezione rapida del materiale fino a circa il 98% del peso del pezzo. Il completamento al 100% del pezzo avviene con la seconda fase (fase di \"compattamento\" o \"mantenimento\"), mantenendo il materiale in pressione fino a quando il pezzo stampato non si solidifica. Questa seconda fase realizza la \"compensazione\" del ritiro volumetrico che la materia plastica, raffreddandosi naturalmente, subisce.\nA questo punto la logica di gestione della pressa, una volta terminato l'eventuale tempo aggiuntivo di raffreddamento necessario, d\u00e0 il via all'apertura dello stampo per permettere l'estrazione del pezzo stampato. Questa pu\u00f2 avvenire con un sistema a punzone meccanico, con martinetto idraulico, oppure mediante estrazione pneumatica, svitamento elettrico o idraulico. Indi il pezzo espulso dallo stampo cade in un canale sottostante che lo fa depositare in un idoneo contenitore da dove verr\u00e0 prelevato per le successive fasi di selezione, controllo ed eventuale successiva rifinitura del pezzo. Nelle aziende ad elevata automazione, per aumentare la produzione e permettere il lavoro continuo h 24/24, si ricorre a robot cartesiani o a manipolatori antropomorfi che prelevano il pezzo o pi\u00f9 pezzi e li pallettizzano secondo uno specifico programma di lavoro.\nPu\u00f2 iniziare quindi un nuovo ciclo, con una nuova fase di chiusura.\nIl ciclo macchina tipico \u00e8 quindi composto dalle seguenti fasi:\nI pezzi ottenuti richiedono in certi casi operazioni accessorie come l'asportazione del materiale degli attacchi di iniezione (materozze), la sbavatura, l'esecuzione di fori ecc, ma spesso sono perfettamente finiti. \u00c8 possibile realizzare il co-stampaggio di inserti metallici filettati o particolari in acciaio che, alla fine del processo, risulteranno saldamente inglobati al manufatto.\nNegli ultimi anni si assiste al graduale inserimento di presse da iniezione di tipo elettrico, che permettono velocit\u00e0 di movimento dei piani elevate, silenziosit\u00e0, e bassa manutenzione, pulizia ed elevata ripetibilit\u00e0 dei cicli. Ulteriori ampliamenti del processo di iniezione sono raggiunti mediante la costruzione di presse con pi\u00f9 gruppi di iniezione, capaci di iniettare due o pi\u00f9 materiali contemporaneamente (alternativa all'aggiunta di un iniettore satellite), oppure presse con pi\u00f9 gruppi chiusura che permettono di realizzare fasi di stampaggio multiple su stampi rotanti. Il concetto di funzionamento rimane per\u00f2 lo stesso appena descritto, con l'aggiunta dell'eventuale sovrapposizione di movimenti.\nL'alto costo delle attrezzature necessarie alla produzione di particolari plastici (gli stampi) ha richiesto la creazione di software dedicati alla pre-progettazione del manufatto, simulando il processo di stampaggio con algoritmi estremamente complessi. Il risultato di queste elaborazioni pu\u00f2 essere utilizzato per progettare lo stampo in modo semi-definitivo.\nSolitamente sono sempre necessarie messe a punto in macchina del processo simulato, in quanto la simulazione teorica fornisce indicazioni valide quanto i dati immessi: la costruzione reale comporta tolleranze e precisione di lavorazione spesso non analizzabili dal software.\nSistema di iniezione a camera calda.\nIl sistema di iniezione pi\u00f9 utilizzato per pezzi tecnici e di piccola grammatura \u00e8 il cosiddetto sistema a camera calda: esso consiste in un distributore metallico inserito nella parte fissa dello stampo (parte a diretto contatto con il carro-pressa), ramificato o meno, a seconda del numero di figure dello stampo e adeguatamente bilanciato nei canali di scorrimento del materiale, per ammortizzare e distribuire uniformemente la pressione di iniezione e la temperatura del fuso, e terminante ogni canale in un ugello o puntale dal quale, al momento dell'iniezione, fuoriesce il materiale.\nInoltre, il sistema a camera calda pu\u00f2 essere provvisto di un otturatore (spillo) controllato da un pistone al posto del puntale puntiforme. I sistemi ad otturatore possono essere utilizzati per dettagli di alta grammatura o con spessori elevati che richiedono una portata di flusso maggiore. Per materiali caricati con fibre lunghe, a causa delle sezioni ristrette e del conseguente aumento dello shear stress locale, gli otturatori non sono consigliati. Il sistema ad otturatori, e pi\u00f9 generalmente i sistemi a \"camera calda\", permettono un ampio range progettuale agli stampi e di conseguenza al design, questo grazie alla possibilit\u00e0 di posizionare le iniezioni dove pi\u00f9 \u00e8 teoricamente consigliabile. Con un sistema ad otturatori comandati, \u00e8 ovviamente possibile una sequenzialit\u00e0 di apertura, che pu\u00f2 portare a risoluzione di notevoli problemi tecnici ed estetici. Le pressioni elevatissime in gioco vengono cos\u00ec ridotte notevolmente, salvaguardando le attrezzature, e permettendo la realizzazione di prodotti con basse tensioni interne.\nI vantaggi economici di questa tecnica di stampaggio sono innanzitutto il risparmio di materiale (eliminazione della/e materozza/e), la miglior gestione delle pressioni nello stampo e la flessibilit\u00e0 costruttiva. Di contro, si assiste ad una manutenzione pi\u00f9 elevata necessaria per mantenere il sistema efficiente, ed a una notevole complessit\u00e0 generale della attrezzatura.\nLo svantaggio principale \u00e8 il costo: mediamente, una camera calda con ugelli puntiformi per uno stampo a due figure, con gate compreso tra 0,8\u00a0mm e 1,5\u00a0mm, pu\u00f2 raggiungere le migliaia di euro; questo ne giustifica l'acquisto per produzioni continuative e di massa, come per l'industria del packaging (stampi Stack) o per l'Automotive. Il fatto, poi, di poter eliminare quasi totalmente la materozza pu\u00f2 portare ad un abbassamento dei costi decisamente favorevole per tale soluzione tecnica."}
{"id": "51724", "revid": "2015218", "url": "https://it.wikipedia.org/wiki?curid=51724", "title": "Paola Fantato", "text": "Carriera.\nCostretta sulla sedia a rotelle dalla poliomielite, che l'ha colpita all'et\u00e0 di 8 anni, si \u00e8 avvicinata al tiro con l'arco nel 1986 grazie ad alcuni amici. Per sua ammissione, \u00e8 stato \"amore a prima vista\".\nHa partecipato a 5 edizioni delle Paralimpiadi, aggiudicandosi 8 medaglie. I cinque ori paralimpici, dal 1992 al 2004, confermano il suo lungo dominio assoluto della specialit\u00e0. Ha partecipato anche alle Olimpiadi di Atlanta 1996. \u00c8 stata il secondo arciere in carrozzina a partecipare ad una competizione olimpica, dopo la neozelandese Neroli Fairhall a Los Angeles 1984. \n\u00c8 stata protagonista di un quadro della cerimonia di apertura dei IX Giochi Paralimpici invernali di Torino 2006. Ha ricevuto una freccia da Silvia Battaglio, la bambina che ha poi acceso il braciere paralimpico, e con l'arco l'ha lanciata contro la scenografia che rappresentava un muro, dando inizio ad una coreografia in cui il muro \u00e8 stato abbattuto ed \u00e8 stato aperto un varco."}
{"id": "51725", "revid": "298229", "url": "https://it.wikipedia.org/wiki?curid=51725", "title": "Alvise De Vidi", "text": "Biografia.\nGareggia sulla sedia a rotelle dopo un tuffo sbagliato che lo ha reso paraplegico. \u00c8 un atleta versatile, che si cimenta su distanze che variano dai 200 metri alla maratona; ha vinto anche un oro paralimpico nel nuoto.\nHa partecipato a 7 edizioni delle Paralimpiadi, vincendo 15 medaglie.\nNella cerimonia di apertura dei IX Giochi Paralimpici invernali di Torino 2006, ha portato nello stadio la bandiera italiana, consegnandola poi ad un drappello di militari che ha eseguito l'alzabandiera.\n\u00c8 capitano della nazionale italiana di rugby in carrozzina.\nGli \u00e8 stato intitolato il palasport di Olmi, il posto dove vive, uno dei due nuclei abitati della frazione Olmi-San Floriano del Comune di San Biagio di Callalta."}
{"id": "51726", "revid": "767487", "url": "https://it.wikipedia.org/wiki?curid=51726", "title": "Tutto Fabrizio De Andr\u00e9", "text": "Tutto Fabrizio De Andr\u00e9 \u00e8 il primo album del cantautore italiano Fabrizio De Andr\u00e9 pubblicato in Italia nel 1966. Raccoglie brani gi\u00e0 pubblicati come singoli dalla Karim.\nIl disco.\nLa raccolta contiene brani gi\u00e0 pubblicati su singoli a 45 giri dalla Karim negli anni precedenti, a partire dal 1963 ed \u00e8 il primo album del cantautore.\nLa copertina \u00e8 apribile e contiene all'interno alcune note anonime di presentazione. Nonostante il titolo, il disco non contiene tutti i brani incisi sino a quel momento da De Andr\u00e9. Per ognuno di essi \u00e8 indicato l'anno di uscita. I due brani \"La ballata dell'eroe\" e \"La ballata del Mich\u00e9\" sono presenti in una versione diversa da quella pubblicata su singolo, registrate rispettivamente nel 1964 e nel 1963, mentre \"La citt\u00e0 vecchia\" compare nella versione con il testo censurato.\nL'album venne ristampato nel 1968 dalla Roman Record Company, con una copertina diversa e con il titolo La canzone di Marinella, visto il successo del brano grazie alla cover di Mina. In contemporanea, la stessa etichetta pubblicher\u00e0 un'altra antologia, dal titolo \"Nuvole barocche\", contenente la restante produzione del periodo Karim. Sar\u00e0 la Philips, con la raccolta \"Il viaggio\" del 1991, a pubblicare una ristampa integrale della produzione Karim.\nEntrambi i dischi conosceranno numerose altre ristampe (separati o in un unico supporto), con altrettanti titoli e copertine.\nFormazione.\nEssendo una raccolta, questi musicisti hanno collaborato solo ai primi due brani dei rispettivi lati A e B:"}
{"id": "51727", "revid": "767487", "url": "https://it.wikipedia.org/wiki?curid=51727", "title": "Immacolata Cerasuolo", "text": "Carriera.\nNuotatrice e agonista fin da bambina, un incidente in moto che le ha tolto l'uso di un braccio l'ha fatta diventare atleta con la categoria di disabilit\u00e0 S8.\nHa disputato gare ai Campionati del mondo del Comitato Paralimpico Internazionale nel 2002 in Argentina a Mar del Plata e nel 2006 a Durban in Sudafrica, ottenendo due argenti.\nHa partecipato alle Paralimpiadi estive del 2004 vincendo due medaglie.\nPalmar\u00e8s.\n\"questa tabella \u00e8 incompleta\""}
{"id": "51728", "revid": "298229", "url": "https://it.wikipedia.org/wiki?curid=51728", "title": "Alberto Pellegrini (schermidore 1970)", "text": "Gareggia sulla sedia a rotelle dopo aver subito un'amputazione a seguito di un incidente ferroviario. \u00c8 un atleta eclettico, capace di cimentarsi con successo in tutte le armi della scherma (fioretto, sciabola, spada).\nInoltre compete anche nel campionato italiano di Pallacanestro in carrozzina, nel quale veste la maglia del Santa Lucia Sport Roma; in questo sport conta anche due partecipazioni paralimpiche: nel 2004 ad Atene e nel 2012 a Londra.\nHa partecipato a cinque edizioni dei Giochi paralimpici, vincendo complessivamente nove medaglie.\nPalmar\u00e8s.\nPallacanestro in carrozzina.\nSquadra nazionale italiana\nSquadra di Club - Santa Lucia Sport Roma"}
{"id": "51730", "revid": "1762097", "url": "https://it.wikipedia.org/wiki?curid=51730", "title": "Sandra Truccolo", "text": "La sua vita cambia a 24 anni per un incidente; tira con l'arco dal 1991. Due volte campionessa del Mondo, una volta d'Europa, due volte medaglia d'oro ai giochi paralimpici di Atlanta e di Sydney nel tiro con l'arco a squadre.\nOltre al tiro con l'arco ha praticato e pratica altri sport: sub, canoa, sci, corso di guida sicura su neve e ghiaccio e corso automobilistico di velocit\u00e0 FISAPS.\nPartecipa a conferenze sullo sport organizzate da Centro Sportivo Italiano e Unione Italiana Sport per Tutti, portando la sua esperienza nelle scuole e trattando argomenti quali doping, riflessioni sui valori dello sport, handicap.\nFa inoltre parte della Commissione Olimpia del Ministero per le pari opportunit\u00e0, per la parit\u00e0 e le pari opportunit\u00e0 tra donne e uomini dell'Unione europea, per riconoscere e garantire libert\u00e0 di scelte e qualit\u00e0 sociale a donne e uomini, per sostenere programmi che incentivino opportunit\u00e0 di partecipazione ad attivit\u00e0 sportive, nelle scuole, nei luoghi di lavoro e nelle comunit\u00e0, per bambine e donne alle stesse condizioni degli uomini e dei ragazzi.\n\u00c8 sposata, dal 7 luglio 2007, con il canoista Daniele Scarpa."}
{"id": "51731", "revid": "599013", "url": "https://it.wikipedia.org/wiki?curid=51731", "title": "Anna Menconi", "text": "Biografia.\nSoprannominata \"grilletto\", \u00e8 costretta sulla sedia a rotelle dall'et\u00e0 di 7 anni. Pratica il tiro con l'arco perch\u00e9 \u00e8 una disciplina sportiva adatta sia ai normodotati che alle persone che presentano delle disabilit\u00e0.\nIn ambito nazionale ha gareggiato pi\u00f9 volte con successo dal 1995, raggiungendo l'apice dei suoi risultati nel 1999 ai campionati assoluti di Grosseto. Il punteggio conseguito le ha consentito di accedere ai campionati nazionali della Federazione Italiana Tiro con l'arco, cio\u00e8 di gareggiare alla pari con gli atleti normodotati.\nHa partecipato alle edizioni dei Giochi paralimpici, di Sydney e Atene aggiudicandosi 2 medaglie, in squadra con le colleghe Paola Fantato e Sandra Truccolo. Con le stesse compagne di squadra ha vinto tre medaglie ai Campionati mondiali (1999, 2001, 2003), mentre si \u00e8 aggiudicata una medaglia di bronzo individuale (sempre in ambito mondiale) e una medaglia d'oro individuale come campionessa europea. \nAnna Menconi \u00e8 stata tedofora in occasione del passaggio della fiaccola olimpica dalla citt\u00e0 di Carrara verso Torino nel 2006."}
{"id": "51733", "revid": "1573940", "url": "https://it.wikipedia.org/wiki?curid=51733", "title": "Chiton olivaceus", "text": "Il chitone (\"Chiton olivaceus\" () \u00e8 un mollusco poliplacoforo della famiglia Chitonidae.\nDescrizione.\nDi forma ovale allungata (lungh. media: 25\u00a0mm), dotato di piastre carenate con coste molto robuste. Le piastre anteriore e posteriore presentano costole a raggiera; le piastre centrali presentano invece costoline radiali. La sua colorazione varia dal giallo-bruno al grigio-oliva, talvolta nero, pi\u00f9 di rado giallo o rosso.\nDistribuzione e habitat.\nLa specie \u00e8 comune nel Mar Mediterraneo ma rintracciabile anche nel vicino oceano Atlantico, vive in acque poco profonde nelle nicchie rocciose esposte alla violenza delle onde (lo stesso ambiente delle patelle e dei balani).\nCuriosit\u00e0.\nI denti di questo mollusco sono composti di magnetite, il materiale pi\u00f9 duro realizzabile da un essere vivente"}
{"id": "51735", "revid": "729019", "url": "https://it.wikipedia.org/wiki?curid=51735", "title": "Stefano Lippi", "text": "Biografia.\nHa subito l'amputazione di un arto dopo essere stato investito da un'auto.\nCarriera.\nHa partecipato alle Paralimpiadi estive 2004 vincendo l'argento nel salto in lungo F42 uomini."}
{"id": "51738", "revid": "47767", "url": "https://it.wikipedia.org/wiki?curid=51738", "title": "Macrina", "text": ""}
{"id": "51741", "revid": "287204", "url": "https://it.wikipedia.org/wiki?curid=51741", "title": "Roberto La Barbera", "text": "Biografia.\nSoprannominato \"Il Barbaro\", ha subito l'amputazione di un arto dopo un incidente in motocicletta. Ha iniziato a fare atletica dopo aver visto gare di atleti disabili in televisione. \u00c8 seguito dai tecnici Milko Campus (Fiamme Azzurre) e Stefano Pasino. \nHa iniziato a praticare l'atletica leggera nel 1998 all'et\u00e0 di 31 anni partecipando ad oggi a 4 Paralimpiadi estive, a 6 Campionati Mondiali e a 6 Campionati Europei.\nScritto dal giornalista Rolando Repossi, nel maggio del 2013 ha dato alle stampe \"Storia di un ragazzo in gamba\", il romanzo ispirato alla sua vita."}
{"id": "51742", "revid": "4193", "url": "https://it.wikipedia.org/wiki?curid=51742", "title": "Francesca Porcellato", "text": "Vanta dieci partecipazioni ai Giochi paralimpici (sette ai Giochi estivi e tre a quelli invernali) e quindici medaglie conquistate.\nBiografia.\nSoprannominata \"la rossa volante\", gareggia sulla sedia a rotelle perch\u00e9 paraplegica da quando, a diciotto mesi, fu investita da un camion; si \u00e8 avvicinata all'atletica leggera a diciassette anni: \u00abQuando mi hanno dato la prima carrozzina l'unica cosa a cui ho pensato \u00e8 stata quella di farla andare pi\u00f9 veloce che potevo - ha spiegato -. Ce l'ho fatta\u00bb.\nCarriera atletica.\nAtleta versatile, si cimenta su distanze che variano dai 100\u00a0m alla maratona (vincendo, tra l'altro, quelle di New York, di Londra, di Boston e di Parigi). Ha partecipato a nove edizioni dei Giochi paralimpici estivi, da a , vincendo quattordici medaglie. La Porcellato a Pechino \u00e8 stata anche portabandiera.\nCarriera sciistica.\nDopo i XII Giochi paralimpici estivi di si \u00e8 dedicata anche allo sci di fondo paralimpico, partecipando ai Giochi paralimpici invernali di e . Il 21 marzo 2010 ha conquistato la medaglia d'oro nella gara di sprint.\nInfine ha partecipato ai Giochi paralimpici invernali di Soci 2014.\nCarriera ciclistica.\nDopo le esperienze in atletica e sci di fondo, si \u00e8 concentrata sulla carriera paraciclistica, gareggiando su handbike nella categoria H3. Nel 2015 ai campionati del mondo su strada di Nottwil (prima partecipazione iridata) si \u00e8 aggiudicata due medaglie d'oro, nella cronometro e nella gara in linea H3; nella stessa stagione ha vinto un oro e due argenti in eventi di Coppa del mondo.\nAi Giochi paralimpici di Rio de Janeiro 2016 ha conquistato 2 medaglie di bronzo mentre ai successivi Giochi di Tokyo 2020 si \u00e8 aggiudicata una medaglia di argento."}
{"id": "51743", "revid": "1305772", "url": "https://it.wikipedia.org/wiki?curid=51743", "title": "Carlo Piccoli", "text": "Carriera.\nAtleta paraplegico, \u00e8 stato campione e primatista italiano nello stile libero e ha partecipato ai campionati europei del 2001 a Palermo vincendo tre medaglie di bronzo nei 50, 100 e 200\u00a0m. Nel dicembre 2002 ai campionati mondiali dell'IPC (il comitato paralimpico internazionale) di Mar del Plata ha nuotato in cinque gare arrivando quarto nei 100\u00a0m stile libero, ottavo nei 50\u00a0m e terzo nei 200\u00a0m.\nHa partecipato alle Paralimpiadi estive 2004 vincendo il bronzo nei 200\u00a0m stile libero S3 e nuotando in altre due finali, i 100\u00a0m (quarto) e i 50\u00a0m (quinto). Ha preso parte anche alle Paralimpiadi di Pechino nel 2008.\nPalmar\u00e8s.\n\"categoria: S3 - SM3\""}
{"id": "51744", "revid": "1573940", "url": "https://it.wikipedia.org/wiki?curid=51744", "title": "Fabio Triboli", "text": " Nel 2008 fu campione paralimpico nella corsa in linea su strada LC 1-2/CP 4.\nCarriera.\nSoprannominato \"Fesi\", ha una disabilit\u00e0 al braccio destro causata da un incidente stradale subito quando aveva cinque anni. Dopo alcuni trascorsi nel tennistavolo, cominci\u00f2 a gareggiare nel ciclismo nel 1990, indossando i colori del Bike Team Mandello (del quale \u00e8 vicepresidente) e dell'Oltretutto '97, e rappresentando quindi le Fiamme Azzurre, gruppo sportivo della Polizia Penitenziaria. Attivo a tempo pieno nel paraciclismo dal 1995, ai campionati del mondo tra il 2002 e il 2009 si aggiudic\u00f2 quattro medaglie nella categoria LC 1, tre a cronometro (2002, 2006 e 2007) e una in linea (2009). Ai campionati europei vinse invece cinque medaglie, un argento e due bronzi nel 2003 a Teplice e un argento e un bronzo nel 2005 ad Alkmaar.\nNel 2004 partecip\u00f2 ai Giochi paralimpici di Atene, vincendo una medaglia d'argento e una di bronzo, rispettivamente nella cronometro su strada LC 1 e nell'inseguimento individuale su pista LC 1. Nel 2008 torn\u00f2 a vincere ai Giochi paralimpici, stavolta a Pechino, dove esord\u00ec bissando il bronzo nell'inseguimento individuale LC 1, aggiudicandosi poi un altro bronzo nella cronometro su strada LC 1 e un oro nella gara in linea su strada LC 1.2/CP 4. In seguito alla vittoria di Pechino \u00e8 stato insignito del titolo di Commendatore della Repubblica per mano del Presidente della repubblica, Giorgio Napolitano, ed ha ottenuto il collare del CONI, massima onorificenza in ambito sportivo italiano.\nRitiratosi dall'attivit\u00e0 nel 2012, \u00e8 divenuto collaboratore tecnico del settore Ciclismo paralimpico per la Federazione Ciclistica Italiana."}
{"id": "51745", "revid": "1887901", "url": "https://it.wikipedia.org/wiki?curid=51745", "title": "Andrea Cionna", "text": "Biografia.\nCieco dall'et\u00e0 di 21 anni, ha iniziato a praticare atletica seguendo alcuni amici. Nel 1999 ha partecipato per la prima volta alla Maratona di New York e poi a quella di Praga, con l'aiuto dell'amico guida Gianluca Mengoni. Dopo queste esperienze, nel 2001 Cionna \u00e8 stato ufficialmente convocato dalla Federazione Sport disabili del CONI. I primi titoli importanti arrivano l'anno dopo al Mondiale di Maratona di Lille, e nel 2003 nell'edizione greca ad Atene.\nHa partecipato alle Paralimpiadi estive 2004 vincendo il bronzo sia nella maratona che nei metri T11 uomini.\nNel 2007, alle Paralimpiadi di San Paolo di Brasile si \u00e8 laureato campione del mondo nei 5.000 metri e nei dieci mila.\nNello stesso anno \u00e8 stato primatista mondiale sulla distanza della maratona categoria T11 con 2h31'59\" (Roma 2007), tempo superato nel 2011 dall'atleta cileno Cristian Valenzuela con 2h41'04\".\nNel 2008, a Pechino conquista il 6\u00b0 Assoluto mentre ai mondiali in Nuova Zelanda si aggiudica una medaglia d'argento. \nAndrea Cionna \u00e8 anche appassionato di vela, disciplina che pratica regolarmente da parecchi anni e di cui \u00e8 ambassador; spesso sostiene iniziative volte ad avvicinare gli ipovedenti a questo sport, che lui stesso ritiene d'aiuto e prezioso per i disabili visivi."}
{"id": "51746", "revid": "1071652", "url": "https://it.wikipedia.org/wiki?curid=51746", "title": "Insabbiamento", "text": "Per insabbiamento, occultamento (a volte si usa il termine inglese cover up) si intende il tentativo di coprire le fonti dalle quali provengono una violazione legislativa o un crimine e che spesso coinvolgono un'intera organizzazione o solo i suoi responsabili.\nA volte questi tentativi vengono messi in atto persino dagli organi di governo istituzionali."}
{"id": "51747", "revid": "125939680", "url": "https://it.wikipedia.org/wiki?curid=51747", "title": "Fabrizio Macchi", "text": "Carriera.\nAncora giovanissimo, Macchi scopr\u00ec, dopo aver preso un colpo al ginocchio sinistro il cui dolore non passava, di avere un tumore osseo. Nonostante i numerosi interventi e i cicli di chemioterapia, a sedici anni sub\u00ec l'amputazione della gamba sinistra.\nLasciato l'ospedale inizi\u00f2 a praticare diversi sport. Nel 1991 partecip\u00f2 alla maratona di New York, mentre tra il 1993 e il 1995 vinse tre campionati italiani nel salto in alto e altrettanti nel salto in lungo. Nel 1996 fu apripista di Alberto Tomba ai campionati del mondo del Sestriere e l'anno successivo vinse la medaglia di bronzo ai campionati del mondo di canottaggio.\nPassato al paraciclismo, e attivo sia su pista che su strada, ha vinto, ad oggi, 13 medaglie ai campionati del mondo, tra cui due ori nel 2009 e 2010 nella cronometro su strada LC3/C2. Nel 2011 a Montichiari conquist\u00f2 l'argento nell'inseguimento C2, mentre a Roskilde fu argento mondiale su strada nella cronometro C2; nel 2012 fu quindi bronzo nell'inseguimento C2 a Los Angeles. In palmar\u00e8s vanta anche 4 medaglie Europee e 26 campionati italiani. Il 6 agosto 2002 stabil\u00ec inoltre il record del mondo dell'inseguimento LC3 sui 3\u00a0km, con 3'58\"400.\nHa partecipato ai Giochi paralimpici nel 2000 a Sydney, nel 2004 ad Atene, in cui vinse la medaglia di bronzo nell'inseguimento LC3, e nel 2008 a Pechino, prendendo parte alle gare su pista. Dovette invece saltare i Giochi paralimpici 2012 a Londra perch\u00e9 fermato dal CONI per presunte frequentazioni con il discusso medico Michele Ferrari; deferito con la richiesta di 8 mesi di squalifica, venne in seguito assolto dal Tribunale nazionale antidoping."}
{"id": "51748", "revid": "468892", "url": "https://it.wikipedia.org/wiki?curid=51748", "title": "Neroli Fairhall", "text": "Biografia.\nNeroli Fairhall inizi\u00f2 a fare tiro con l'arco dopo essere rimasta paralizzata dalla vita in gi\u00f9 in seguito ad un incidente in moto. Era uno sport che poteva praticare anche stando seduta sulla carrozzina.\nNel 1980 partecip\u00f2 e vinse l'oro alle Paralimpiadi. Due anni dopo si aggiudic\u00f2 l'oro anche ai Giochi del Commonwealth.\nNel 1984 si qualific\u00f2 per le Olimpiadi di Los Angeles, dove si classific\u00f2 34\u00aa. Pur non avendo vinto una medaglia, la sua partecipazione pass\u00f2 alla storia, in quanto nessun atleta paraplegico aveva mai gareggiato prima in una competizione olimpica."}
{"id": "51750", "revid": "106908", "url": "https://it.wikipedia.org/wiki?curid=51750", "title": "Volume III", "text": "Volume III \u00e8 il terzo album d'inediti del cantautore italiano Fabrizio De Andr\u00e9.\nIl disco.\nCon il titolo di questo disco, De Andr\u00e9 riprende la titolazione cronologica delle sue pubblicazioni, saltata dall'album \"Tutti morimmo a stento\" (che pure nelle prime stampe riportava in copertina l'indicazione aggiuntiva \"Volume 2\u00b0\", alla stregua dei 33 giri precedente e successivo).\nCome ha raccontato Roberto Dan\u00e9, dopo \"Tutti morimmo a stento\" De Andr\u00e9 era entrato in crisi sul da farsi e, prima che Dan\u00e9 gli proponesse l'idea di un nuovo concept album (idea che si sarebbe concretizzata con La buona novella), realizz\u00f2 un disco con varie reincisioni di canzoni gi\u00e0 pubblicate con la Karim, alternate a quattro brani inediti: tra questi, due traduzioni da Georges Brassens, \"Il gorilla\" e \"Nell'acqua della chiara fontana\", un sonetto di Cecco Angiolieri messo in musica, \"S'i' fosse foco\", ed un brano presentato come \"tradizionale francese del XIV secolo\", \"Il re fa rullare i tamburi\", che anni prima era stata incisa nella lingua d'origine da Yves Montand (e da quella versione \u00e8 ripreso l'arrangiamento per clavicembalo utilizzato nel disco). Si tratta in realt\u00e0 di un brano di musica barocca, \"Le roi a fait battre tambour, ou La marquise empoisonn\u00e9e\", di autore e compositore anonimo, risalente a circa il 1750 e forse ispirato alla vicenda di Madame de Montespan; questo mostra qualche approssimativit\u00e0 nelle fonti di De Andr\u00e9, o forse la sua volont\u00e0 di riportare il brano al Medioevo. \nGli arrangiamenti sono sempre di Gian Piero Reverberi, che aveva seguito anche le prime registrazioni dei brani reincisi.\nNegli inediti di questo album, dunque, De Andr\u00e9 rinsalda ancor pi\u00f9 la sua ispirazione per Brassens e per la musica francese, che gi\u00e0 aveva caratterizzato parte della produzione Karim e di \"Volume I\"; d'altra parte con la messa in musica della poesia del \"maledetto\" ante-litteram Angiolieri, tra i maggiori poeti del Medioevo italiano, compie l'impresa, che rimarr\u00e0 l'unica della sua intera carriera, di musicare una poesia della tradizione italiana.\nL'album verr\u00e0 ristampato dalla Produttori Associati nel 1970 con numero di catalogo PA/LPS 33 e la canzone \"Il pescatore\" (allora appena uscita su singolo) al posto de \"Il gorilla\". Dal 1971 fu ripristinata la tracklist originale.\nIl 20 novembre 2009 \u00e8 uscita un'edizione a tiratura limitata in vinile colorato blu (Sony RCA LP 88697615141).\nTracce.\nTesti e musiche sono di Fabrizio De Andr\u00e9, eccetto dove indicato.\nLe canzoni.\n\"Il gorilla [Le gorille]\".\nIl brano \u00e8 la traduzione di \"Le gorille\", una delle prime composizioni di Georges Brassens, da lui incisa nel 1952. In un live a Napoli nel 1993, lo stesso De Andr\u00e9 introduce cos\u00ec la canzone: \"Brassens la scrisse a ghigliottina funzionante. Cela un significato molto profondo sulla ingiustizia della pena di morte. La sentenza ingiusta, se una persona \u00e8 in vita, si pu\u00f2 sempre modificare, ma se la persona viene punita con la pena di morte, non \u00e8 pi\u00f9 possibile.\" \n\"S'i' fosse foco\".\nAdattamento musicale ad opera di De Andr\u00e9 del famoso sonetto di inizio Trecento \"S'i' fosse foco\" di Cecco Angiolieri.\n\"Nell'acqua della chiara fontana (Dans l'eau de la claire fontaine)\".\nTraduzione di un altro celebre brano di Brassens, pubblicato dall'autore francese nel 1961.\n\"Il re fa rullare i tamburi\".\nInterpretazione dell'autore di ci\u00f2 che viene presentato come un \"canto popolare francese del XVII secolo\", \"Le Roi a fait battre tambour\". L'indicazione \u00e8 errata: si tratta infatti di un brano di musica barocca molto pi\u00f9 tardo (risale a circa il 1750). Il brano \u00e8 stato inciso in francese anche dal cantante italo-francese Yves Montand nell'album \"Chansons populaires de France\" (1963), e da questa versione deriva chiaramente quella di De Andr\u00e9, sia per l'esecuzione al clavicembalo sia per le stesse pause ritmiche.. Il brano \u00e8 stato inciso anche dalla cantante greca Nana Mouskouri nel suo album \"Vieilles chansons de France\"."}
{"id": "51757", "revid": "106908", "url": "https://it.wikipedia.org/wiki?curid=51757", "title": "Nuvole barocche", "text": "Nuvole barocche (1969) \u00e8 il secondo album discografico antologico di Fabrizio De Andr\u00e9.\nDescrizione.\nL'LP raccoglie alcune fra le prime canzoni del cantautore genovese pubblicate dalla casa discografica Karim, ed \u00e8 complementare alla raccolta \"Tutto Fabrizio De Andr\u00e9\", uscita nel 1966; quest'ultima, nel 1968, era stata ristampata come \"La canzone di Marinella\", e a partire dal 1972 le nuove edizioni del secondo titolo avrebbero escluso \"La canzone dell'amore perduto\", che fin dalla prima pubblicazione \u00e8 stata invece inserita anche qui. Pi\u00f9 curiosa \u00e8 la ripetizione, da un disco all'altro, di \"Amore che vieni, amore che vai\". I restanti otto brani, pubblicati a loro tempo solo in forma di singoli discografici, e non inclusi nella prima antologia, appaiono per la prima volta su 33 giri.\nCon questo album, in sostanza, viene ultimata la riedizione su album di materiale del periodo Karim, anche se fino al 1991, con la raccolta \"Il viaggio\", non sarebbe mai stata pubblicata una ristampa integrale. Per questo motivo i due titoli \"La canzone di Marinella\" (senza \"La canzone dell'amore perduto\") e \"Nuvole barocche\" (con \"Amore che vieni, amore che vai\") a partire dal 1972 sarebbero stati riuniti pi\u00f9 volte in un doppio LP."}
{"id": "51762", "revid": "767487", "url": "https://it.wikipedia.org/wiki?curid=51762", "title": "Numero di Nusselt", "text": "Il numero di Nusselt \"Nu\" \u00e8 il gruppo adimensionale che esprime il rapporto tra il flusso di calore scambiato per convezione e il flusso di calore scambiato per conduzione.\nIl suo analogo per lo scambio di materia \u00e8 il numero di Sherwood.\nDefinizione matematica.\nIl numero di Nusselt pu\u00f2 essere espresso dalla seguente relazione:\ndove:\nAdimensionalizzazione della legge di Fourier.\nIl numero di Nusselt si ottiene adimensionalizzando la legge di Fourier a partire dal gradiente termico:\ndove:\nInfatti introducendo le seguenti quantit\u00e0 adimensionalizzate:\nsi ha:\nper cui l'equazione diventa:\nInterpretazione fisica.\nIl numero di Nusselt rappresenta l\u2019incremento della potenza termica trasmessa per convezione attraverso uno strato di fluido rispetto a quella trasmessa per conduzione attraverso lo stesso strato.\nIl valore unitario formula_17 \u00e8 caratteristico della trasmissione del calore per conduzione pura attraverso lo strato di fluido. All'aumentare del valore di formula_18 risulta sempre pi\u00f9 sviluppato il fenomeno della convezione.\nApplicazioni.\nIl numero di Nusselt viene utilizzato nei problemi di convezione termica, in quanto la sua determinazione permette di conoscere il coefficiente di scambio termico convettivo fra il fluido e la parete. Pu\u00f2 perci\u00f2 essere utile conoscerne il valore medio sulla parete in considerazione, ottenuto come media integrale:\ndove:\nGeneralmente il numero di Nusselt \u00e8 valutato in funzione del numero di Prandtl e, se la convezione \u00e8 naturale, del numero di Grashof, se invece \u00e8 forzata, del numero di Reynolds, a meno di un coefficiente formula_21 e degli esponenti formula_22 ed formula_23 a cui sono elevati gli altri due gruppi adimensionali.\nIn particolare nel caso di convezione naturale pu\u00f2 essere determinato dalla relazione seguente:\nmentre nel caso di convezione forzata pu\u00f2 essere determinato dalla relazione seguente:"}
{"id": "51769", "revid": "287204", "url": "https://it.wikipedia.org/wiki?curid=51769", "title": "Abissi d'acciaio", "text": "Abissi d'acciaio (\"The Caves of Steel\") \u00e8 uno dei romanzi pi\u00f9 famosi di Isaac Asimov tradotto inizialmente anche come Abissi di acciaio e La metropoli sotterranea, \u00e8 un romanzo di fantascienza del 1954 di Isaac Asimov, appartenente al ciclo dei Robot. Essenzialmente \u00e8 una \"detective story\" e chiarisce un'idea di Asimov: la fantascienza \u00e8 un ingrediente che pu\u00f2 essere applicato ad ogni genere letterario.\nStoria editoriale.\nIl romanzo venne pubblicato per la prima volta sulla rivista fantascientifica \"Galaxy\", in 3 puntate, fra l'ottobre ed il dicembre del 1953. Nel 1954 fu ristampato e raccolto in un unico volume dalla casa editrice newyorkese Doubleday.\nIl romanzo apparve per la prima volta in italiano a puntate in appendice ai Romanzi di Urania, collana in seguito conosciuta semplicemente come Urania (Arnoldo Mondadori Editore): la prima puntata fu pubblicata in appendice al n. 55 dei Romanzi di Urania del 10 settembre 1954. Solo nel 1963, per l'editore Ponzoni, fu stampata un'edizione a volume unico del romanzo nella collana I Romanzi del Cosmo (n. 116) con il titolo \"La metropoli sotterranea\". Fu poi ristampato su Urania (n. 578 del 31 ottobre 1971). Le successive edizioni pubblicate dalla Mondadori usano la traduzione di Giuseppe Lippi, curatore dal 1989 di Urania.\nAmbientazione.\nIsaac Asimov introduce per la prima volta due dei personaggi pi\u00f9 riusciti e popolari della sua letteratura: il detective umano Elijah Baley e il robot R. Daneel Olivaw. La storia si svolge sulla Terra in un futuro lontano tremila anni. In questa epoca la terra \u00e8 sovrappopolata e i suoi abitanti vivono in vaste megalopoli sotterranee, le Citt\u00e0, capaci di sostenere tutte le esigenze delle decine di milioni di cittadini che vi vivono. Una parte degli esseri umani nei secoli precedenti aveva invece colonizzato 50 pianeti esterni, conosciuti come i \"Mondi Spaziali\". I mondi spaziali sono scarsamente popolati e usano i robot per tutti i lavori manuali. Nei mondi spaziali gli umani si sono evoluti in maniera diversa dai terrestri: hanno sconfitto tutte le malattie e grazie ad una elevata selezione genetica sono riusciti ad elevare la loro aspettativa di vita fino a quattrocento anni. Una delle differenze principali fra Spaziali e terrestri riguarda l'uso dei robot che sono ampiamente usati dagli Spaziali, ma visti con diffidenza dai terrestri che ne limitano l'uso all'esterno delle Citt\u00e0 per i lavori nei campi.\nAsimov immagina le Citt\u00e0 future come una estensione delle odierne metropolitane: vie celeri attraversano la Citt\u00e0 da un capo all'altro arrivando alle mense pubbliche, ai bagni comuni (i Personali) ai luoghi di lavoro e fin quasi dentro le case in modo tale che nessuno esce pi\u00f9 nel mondo esterno ma rimane sempre all'interno dei suoi \"Abissi d'acciaio\". In realt\u00e0 la maggior parte della popolazione non riesce pi\u00f9 ad uscire in quanto sofferente di una grave forma di agorafobia causata proprio dal fatto di crescere senza mai vedere l'esterno.\nAsimov in questo e nei seguenti libri del \"Ciclo dei Robot\" dipinge una situazione di conflittualit\u00e0 tra i terrestri, il cui stile di vita \u00e8 diventato pseudo-socialista a causa della sovrappopolazione e della mancanza di privacy, e gli spaziali, che limitando le nascite e sviluppando la selezione genetica sono diventati longevi, ricchi e con un grandissimo senso della privacy.\nTrama.\nIl crimine centrale del libro \u00e8 un omicidio commesso prima dell'inizio del romanzo. La vittima \u00e8 Roj Nemmenuh Sarton, uno spaziale esperto in robotica che viveva a Spacetown, avamposto degli spaziali poco fuori dalla Citt\u00e0 di New York. Da qualche tempo il dottor Sarton cercava di convincere il governo terrestre ad alleviare le restrizioni anti robot. Una mattina viene ritrovato fuori della sua casa con il torace imploso a causa di un colpo di disintegratore. Il commissario di polizia Julius Enderby affida al detective Elijah Baley il difficile compito di trovare l'assassino. Elijah, sorpreso da questo incarico, deve inoltre lavorare affiancato da un collega spaziale, un robot umanoide di nome R. Daneel Olivaw, costruito dallo stesso Sarton. Nonostante la diffidenza di Baley nei confronti dei robot, i due detective affrontano insieme il caso, nel tentativo di evitare anche un incidente diplomatico planetario che potrebbe portare ad un conflitto fra terrestri e spaziali.\nUn aspetto centrale del romanzo \u00e8 il contrasto tra l'umano Elijah e Daneel il robot umanoide. Asimov usa il robot per disquisire della natura umana. Mentre si sta confrontando con un \"Medievalista\" che ha paura che i robot soppianteranno gli esseri umani, Baley capisce che i robot umanoidi sono delle perfette imitazioni dell'essere umano, ma non potranno mai essere come gli uomini poich\u00e9 essendo macchine non riescono a capire l'arte, la bellezza o lo stesso concetto di Dio ma solo i concetti esprimibili mediante equazioni matematiche. Nonostante tutto, nella scena conclusiva, R. Daneel mostra un senso di moralit\u00e0. Capisce infatti che l'omicida deve essere trattato con indulgenza, rendendosi conto che la distruzione del male \u00e8 meno desiderabile della conversione del male in bene."}
{"id": "51771", "revid": "125416751", "url": "https://it.wikipedia.org/wiki?curid=51771", "title": "Harry Potter e l'Ordine della Fenice", "text": "Harry Potter e l'Ordine della Fenice (titolo originale in inglese: \"Harry Potter and the Order of the Phoenix\") \u00e8 il quinto romanzo della saga high fantasy \"Harry Potter\", scritta da J. K. Rowling e ambientata principalmente nell'immaginario Mondo magico durante gli anni novanta del XX secolo.\n\"Harry Potter e l'Ordine della Fenice\" fu pubblicato nel 2003, mentre fu edito in Italia dalla Salani nel 2004. Tradotto in 77 lingue, tra cui il latino e il greco antico, resta una delle pi\u00f9 popolari opere letterarie del XXI secolo con una vendita di 5 milioni di copie solo nelle prime 24 ore.\nNel 2007 ne \u00e8 stato tratto un adattamento cinematografico distribuito da Warner Bros. e diretto da David Yates, che ha incassato pi\u00f9 di 939 milioni di dollari al botteghino mondiale.\nTrama.\nUna volta terminato il quarto anno alla scuola di magia e stregoneria di Hogwarts, che si \u00e8 concluso con il ritorno di Lord Voldemort, Harry Potter torna per l'estate dai suoi zii babbani.\nUn pomeriggio, mentre litiga con il cugino Dudley Dursley, Harry viene aggredito da due Dissennatori ed \u00e8 costretto a ricorrere all'Incanto Patronus per salvare Dudley. Soccorso da Arabella Figg, sua vicina di casa che si riveler\u00e0 essere una Magan\u00f2, Harry torna dagli zii con Dudley frastornato e riceve una lettera che gli annuncia di essere stato espulso da Hogwarts per aver usato la magia fuori dalla scuola (cosa di solito consentita ai maghi minorenni solamente in occasioni di emergenza).\nQualche giorno dopo, Harry viene prelevato da un gruppo di maghi capeggiati da Malocchio Moody e condotto al numero 12 di Grimmauld Place, la casa paterna di Sirius Black, che \u00e8 stata resa invisibile e invulnerabile grazie a un Incanto Fidelius ed \u00e8 divenuta la sede dell'Ordine della Fenice, una societ\u00e0 segreta capeggiata da Albus Silente che ha come scopo combattere Voldemort. Harry scopre cos\u00ec che il Ministero della Magia continua a negare la notizia del ritorno di Voldemort e ha iniziato a screditare Silente ed Harry, definendoli due bugiardi. Il ragazzo viene inoltre sottoposto a un processo per aver usato la magia impropriamente davanti ad un babbano ma viene assolto grazie all'intervento di Silente.\nTornato a Hogwarts, Harry scopre che molti suoi conoscenti seguono la propaganda del Ministero e pensano che lui sia un bugiardo e un visionario. Nel frattempo, il Ministero colloca ad Hogwarts una nuova insegnante di Difesa contro le Arti Oscure, Dolores Umbridge, al fine di controllare cosa succede nella scuola. La strega si rifiuta di insegnare la magia difensiva agli studenti, limitandosi a noiose lezioni teoriche. Quando Harry osa dichiarare, di fronte alla Umbridge, che Voldemort \u00e8 risorto ed ha ucciso Cedric Diggory, sfidante nel torneo Tremaghi, viene punito duramente. Ron, Hermione ed Harry decidono allora di fondare un'associazione segreta chiamata Esercito di Silente, con lo scopo di preparare gli studenti all'uso degli incantesimi difensivi, facendoli allenare nella Stanza delle Necessit\u00e0.\nIntanto, Harry continua ad avere delle strane visioni notturne in cui si ritrova ad impersonare Voldemort, finch\u00e9 una notte si sveglia terrorizzato dopo una visione in cui lui stesso aggredisce, in forma di serpente, il padre di Ron, Arthur Weasley, e avverte subito tutti. Il signor Weasley viene ricoverato all'Ospedale San Mungo, l'ospedale dei maghi, sopravvivendo grazie al tempestivo avvertimento di Harry, ma \u00e8 ormai evidente che tra la mente di Voldemort e quella di Harry c'\u00e8 una connessione involontaria. Per questo motivo, il ragazzo comincia a frequentare lezioni di Occlumanzia con il professor Piton, nella speranza di difendere la propria mente dalle intrusioni di Voldemort. Ben presto per\u00f2, a causa di un litigio tra Harry e il professor Piton, che lo ha beccato a vedere un suo terribile ricordo nel suo pensatoio, quest'ultimo decide di non dargli pi\u00f9 lezioni. Nel frattempo, l'Esercito di Silente viene scoperto a causa di un tradimento. Silente si addossa le colpe per coprire Harry e fugge da Hogwarts, avendo cura di sigillare il proprio ufficio, mentre la Umbridge viene nominata preside dal Ministro della Magia.\nHarry, durante gli esami del quinto anno, ha una visione di Voldemort che tortura Sirius all'Ufficio Misteri situato nel Ministero della Magia. Per questo motivo il ragazzo decide di precipitarsi insieme a Ron, Hermione, Ginny, Neville e Luna Lovegood, una ragazza di Corvonero facente parte dell\u2019Esercito di Silente, a soccorrere Sirius, non sapendo che la visione \u00e8 stata provocata in realt\u00e0 da Voldemort stesso, con l'intento di attirare Harry in una trappola. Arrivati sul posto sui Thestral, dei cavalli alati scheletrici visibili solo a chi ha visto qualcuno morire, i sei ragazzi trovano su uno scaffale una sfera contenente una profezia su Harry e Voldemort, fatta dalla professoressa di Divinazione, Sibilla Cooman, circa sei mesi prima della nascita di Harry. In quel momento vengono circondati da alcuni Mangiamorte, capeggiati da Lucius Malfoy, che vogliono impossessarsi della profezia per conto di Voldemort, che per\u00f2 deve servirsi del ragazzo per poterla ascoltare per intero, visto che la sfera \u00e8 protetta da una magia difensiva potentissima e solo colui al quale \u00e8 intestata la profezia pu\u00f2 prenderla in mano senza ripercussioni. Scoppia cos\u00ec una furiosa lotta tra i Mangiamorte di Voldemort e i sei ragazzi, che tentano in tutti i modi di fuggire. Proprio quando tutto sembra perduto, vengono loro in aiuto i membri dell'Ordine della Fenice, compreso Sirius, che muore in uno scontro con sua cugina, Bellatrix Lestrange, una tra i Mangiamorte scappati da Azkaban nel corso dell'anno e colei che, assieme alla sua famiglia e Barty Crouch Jr., tortur\u00f2 i genitori di Neville fino alla pazzia. Infuriato e pieno di dolore per la perdita della persona pi\u00f9 vicina a un padre per lui, Harry la insegue e usa la Maledizione Cruciatus su di lei, tentando anche di ucciderla. In quel momento compare Lord Voldemort, e, pochi secondi pi\u00f9 tardi, Silente. I due maghi duellano e infine Silente sembra avere la meglio, perci\u00f2 Voldemort \u00e8 costretto a fuggire. Prima che scompaia, tuttavia, viene visto dal Ministro della Magia, Cornelius Caramell, arrivato in quel momento insieme ad altri impiegati del Ministero, che \u00e8 quindi costretto a ricredersi.\nSilente ed Harry si ritrovano nello studio del preside ad Hogwarts e il vecchio professore decide di raccontare al ragazzo tutta la verit\u00e0 sulla sua storia. Il Preside spiega che Harry \u00e8 protetto da un'antica magia invocata su di lui da sua madre nel momento in cui fu uccisa da Voldemort, questa magia imped\u00ec all\u2019epoca al Signore Oscuro di ucciderlo e lo rende tuttora intoccabile. Silente era sicuro che quella fatidica notte Voldemort non fosse stato sconfitto definitivamente e che sarebbe tornato per uccidere Harry, cos\u00ec decise di suggellare l'incantesimo della madre di Harry garantendo al ragazzo una protezione totale, che sarebbe rimasta attiva finch\u00e9 Harry avesse vissuto insieme a un consanguineo di sua madre. Fu per questo motivo che Harry fu affidato alla zia Petunia, la sorella maggiore di sua madre. Silente afferma che Petunia \u00e8 al corrente di tutto questo, avendo letto la lettera lasciata vicino ad Harry quando fu deposto fuori dalla porta degli zii quindici anni prima: questo \u00e8 il motivo per cui Harry deve tornare ogni estate a casa dei suoi zii. Silente spiega inoltre a Harry che la profezia della Cooman decretava che sarebbe nato un bambino alla fine di luglio che avrebbe sconfitto Voldemort, ma che il Signore Oscuro, non avendola ascoltata per intero, non poteva sapere che Harry sarebbe stato protetto dall'amore di sua madre. Inoltre, la profezia dice che, prima o poi, dovr\u00e0 essere proprio Harry ad uccidere Voldemort, altrimenti avverr\u00e0 il contrario: \"nessuno dei due pu\u00f2 vivere se l'altro sopravvive\". Silente, in preda alla vergogna, afferma anche che per quattro anni non gli aveva detto niente perch\u00e9 si era troppo affezionato a lui e non voleva mettergli sulle spalle un peso cos\u00ec grosso, e anche per questo non lo aveva fatto diventare Prefetto, lasciando invece il ruolo a Ron e Hermione, dato che secondo lui Harry aveva gi\u00e0 troppe responsabilit\u00e0.\nA fine anno, il Ministro Caramell fa arrestare Lucius Malfoy, sospende la Umbridge, reintegra Silente e riabilita la memoria di Sirius, prosciogliendolo dalle sue precedenti accuse.\nIn preda alla depressione per la morte di Sirius, Harry scopre da Nick-Quasi-Senza Testa che non pu\u00f2 tornare sotto forma di fantasma e che non pu\u00f2 comunicare con lui in spirito, e dopo aver trovato un suo regalo che non aveva mai usato, un frammento di specchio si sente in colpa, pensando che se lo avesse usato, il suo padrino non sarebbe morto. Pi\u00f9 tardi, alla stazione di King's Cross, dove ci sono i Dursley ad attenderlo, Harry nota con grande sorpresa che vi sono anche i membri dell'Ordine della Fenice insieme a Ron, Hermione, Fred e George. Il gruppo minaccia i Dursley che, se avessero provato a trattare male Harry, ne avrebbero dovuto rispondere a loro, lasciando al ragazzo un telefono per contattarli in caso di necessit\u00e0.\nVersione cinematografica.\nDopo il grande successo del libro \u00e8 stata girata un'omonima versione cinematografica di David Yates uscita l'11 luglio 2007.\nErrori nella traduzione italiana.\nA pagina 120 della prima edizione italiana si legge di un \"pesante lucchetto che non riuscivano ad aprire\". In realt\u00e0 \"locket\" in inglese significa \"medaglione\", mentre \"lucchetto\" \u00e8 \"padlock\": proprio a causa di questo errore al lettore viene a mancare uno degli indizi fondamentali lasciati dall'autrice per ricostruire un collegamento col sesto libro, dove si parla del medaglione di Salazar Serpeverde, uno degli Horcrux di Voldemort.\nLo sbaglio \u00e8 talmente grave per la trama dell'intera saga che nelle edizioni successive verr\u00e0 corretto."}
{"id": "51772", "revid": "1305772", "url": "https://it.wikipedia.org/wiki?curid=51772", "title": "La canzone di Marinella", "text": "Il titolo \"La canzone di Marinella\" pu\u00f2 riferirsi a diverse opere di Fabrizio De Andr\u00e9:"}
{"id": "51777", "revid": "484362", "url": "https://it.wikipedia.org/wiki?curid=51777", "title": "Pallante", "text": ""}
{"id": "51781", "revid": "539155", "url": "https://it.wikipedia.org/wiki?curid=51781", "title": "Maurice Denis", "text": "Biografia.\nMaurice Denis nacque a Granville il 25 novembre 1870, figlio di un impiegato delle ferrovie e di una modista.\nIl periodo nel quale cominci\u00f2 la sua attivit\u00e0 artistica coincise con la nascita del movimento simbolista; Denis rimase fortemente colpito dal Simbolismo, in particolare da Pierre Puvis De Chavannes.\nNel 1886 la rivista \"Symboliste\" diffuse le teorie del nuovo movimento e lo scrittore Jean Mor\u00e9as pubblic\u00f2 su \"Le Figaro\" il primo manifesto del Simbolismo, proponendo una sintesi tra mondo esterno e spiritualit\u00e0 dell'artista.\nFu l'anno dell'ultima mostra degli impressionisti: i simbolisti si opposero sia al loro naturalismo, sia alle ricerche scientifiche dei puntinisti.\nNel 1888, all'Acad\u00e9mie Julian di Parigi, Denis conobbe Paul S\u00e9rusier, Pierre Bonnard e Paul Ranson, con i quali entr\u00f2 a far parte del gruppo dei pittori Nabis.\nDelle riunioni dei Nabis, tenute solitamente nella redazione della rivista \"Revue Blanche\" o all'Accademia Ranson, Denis apprezz\u00f2 in modo particolare il clima mistico, il gergo esoterico e il soprannome che ogni pittore ricevette dal gruppo: Denis venne chiamato \"il Nabi dalle belle immagini\".\nIl suo primo mecenate fu Henri Lerolle, ricco pittore e collezionista.\nNelle primissime opere, il suo stile pittorico fu naturalista e neoimpressionista, ma col tempo tese ad un puro decorativismo, caratterizzato da zone di colore piatto e contorni netti: la sua idea per la quale il dipinto \u00e8 una superficie piatta riempita di colori secondo un certo ordine lo ha fatto considerare un precursore dell'astrattismo.\nI temi della sua pittura, di carattere religioso o situazioni della vita quotidiana, sono portati in una dimensione ideale ed irreale, in un'atmosfera di calda e serena intimit\u00e0, ottenuta con un tratto estremamente delicato.\nNel 1890 espose al Salon, a partire dal 1891 partecip\u00f2 con gli altri artisti Nabis al \"Salon des Ind\u00e9pendants\" e nel 1892 present\u00f2 le sue opere alla IX rassegna del gruppo di artisti \"Les XX\", a Bruxelles.\nVerso la fine degli anni novanta il suo stile evolvette verso la ricerca di un ideale classico, in una pittura di impianto monumentale: lo spinsero a questa novit\u00e0 il viaggio del 1898 a Roma, l'amicizia con lo scrittore Andr\u00e9 Gide e l'influenza di Paul C\u00e9zanne.\nNel 1909 ottenne un incarico come insegnante all'Accademia Ranson, dove rimase fino al 1919.\nIn questi anni esegu\u00ec le decorazioni del teatro degli Champs Elys\u00e9es e del Petit Palais di Parigi e si dedic\u00f2 a numerose grandi pitture murali per varie chiese.\nNel 1919 il suo fervore religioso lo port\u00f2 a fondare, assieme a George Desvalli\u00e8res, l'Ateliers d'Art Sacr\u00e9. Nella sua vita, infatti, la pratica religiosa ebbe un ruolo considerevole: Denis dedic\u00f2 molto tempo alla preghiera, tanto da diventare terziario di San Domenico, ma nello stesso tempo non si isol\u00f2 dal mondo e partecip\u00f2 alla vita sociale del tempo.\nPer tutta la vita continu\u00f2 a dipingere secondo un'interpretazione moderna della grande pittura antica, forte della sua autentica vena artistica, continuamente alimentata dai suoi viaggi, molti dei quali in Italia che lo portarono ad entrare in contatto diretto con i preraffaelliti ed i neoclassici.\nSi dedic\u00f2 anche alle arti applicate, disegnando vetrate, vasi, arazzi, ventagli e perfino una banconota da 500 franchi.\nDenis mor\u00ec il 13 novembre 1943 a 73 anni, nella cittadina di Saint-Germain-en-Laye, nei pressi di Parigi."}
{"id": "51786", "revid": "140509", "url": "https://it.wikipedia.org/wiki?curid=51786", "title": "La buona novella", "text": "La buona novella \u00e8 il quarto album d'inediti del cantautore italiano Fabrizio De Andr\u00e9.\nIl disco.\nL'LP \u00e8 un \"concept album\" tratto dalla lettura di alcuni Vangeli apocrifi (in particolare, come riportato nelle note di copertina, dal Protovangelo di Giacomo e dal Vangelo arabo dell'infanzia), pubblicato nell'autunno del 1970 (le matrici riportano la data del 19 novembre).\nL'idea del disco fu di Roberto Dan\u00e9, che inizialmente pensava di realizzarla con Duilio Del Prete, ma poi la propose ad Antonio Casetta, che la dirott\u00f2 a De Andr\u00e9.\nIl lavoro di lettura e di scrittura dei testi, svolto con Roberto Dan\u00e9, \u00e8 durato pi\u00f9 di un anno.\nSeguendo le caratteristiche degli Apocrifi, in questo album la narrazione della \"buona novella\" sottolinea l'aspetto pi\u00f9 umano e meno spirituale assunto da alcune tradizionali figure bibliche (ad esempio, Giuseppe) e presta maggiore attenzione a figure minori della Bibbia, che qui invece diventano protagonisti (ad esempio, Tito e Dimaco, i ladroni crocefissi insieme a Ges\u00f9).\n\u00c8 stato ritenuto da De Andr\u00e9 \u00abuno dei suoi lavori pi\u00f9 riusciti, se non il migliore\u00bb.\nCome gi\u00e0 per \"Tutti morimmo a stento\", musicalmente \u00e8 stato importante il contributo di Gian Piero Reverberi, che nell'intervista a Riccardo Bertoncelli, in \"Bel\u00ecn, sei sicuro?\" dichiarava: \"Nella BUONA NOVELLA, tutti i pezzi ove c'\u00e8 pianoforte sono chiaramente roba mia, quelli dove c'\u00e8 una chitarra sono di Fabrizio. I pezzi per coro sono evidentemente miei, perch\u00e9 De Andr\u00e9 Stravinskij non lo conosceva e l\u00ec ci sono dei riferimenti precisi. Se uno conosce un po' la musica, pu\u00f2 capire chi ha messo mano a cosa...\" \nIl disco venne pubblicato con due copertine distinte, curate da Gian Carlo Greguoli, differenti per colore (che \u00e8 in comune con la busta interna, che riporta anche i testi delle canzoni e la lista dei collaboratori al disco), marroncino e bianca; quest'ultima presenta sul fronte l'immagine di De Andr\u00e9.\nVi \u00e8 anche una nota di presentazione del disco sul retro della copertina, scritta da Roberto Dan\u00e9 (che si firma con le sole iniziali).\nL'album venne registrato a Milano presso gli studi della Dischi Ricordi con il tecnico del suono Valter Patergnani, presso gli studi Fonorama (di propriet\u00e0 di Carlo Alberto Rossi), con il tecnico del suono Mario Carulli e Fonit Cetra, con il tecnico del suono Plinio Chiesa.\nIl 20 novembre 2009 \u00e8 uscita un'edizione a tiratura limitata in vinile colorato oro (Sony RCA LP 88697615151).\nContenuto.\nAttraverso i Vangeli apocrifi, scelti come traccia da seguire per elaborare la trama del disco, emerge la vocazione umana e terrena, quindi provocatoria e rivoluzionaria della figura storica di Ges\u00f9 di Nazareth, gi\u00e0 narrata in \"Si chiamava Ges\u00f9\". In questo album la figura di Cristo \u00e8 narrata attraverso quella dei personaggi che hanno a che fare con lui e con la sua storia, mentre appare direttamente come protagonista solo nella canzone \"Via della Croce\".\nLa narrazione, introdotta da un \"Laudate Dominum\", inizia raccontando \"L'infanzia di Maria\": la piccola Maria vive un'infanzia terribile segregata nel tempio (\"dicono fosse un angelo a raccontarti le ore, a misurarti il tempo fra cibo e Signore\"), finch\u00e9 l'impurit\u00e0 delle prime mestruazioni (\"\"ma per i sacerdoti fu colpa il tuo maggio, la tua verginit\u00e0 che si tingeva di rosso\") non provoca il suo allontanamento e la scelta forzata di uno sposo. Il matrimonio avviene con un uomo buono ma vecchio, il falegname Giuseppe (\"la diedero in sposa a dita troppo secche per chiudersi su una rosa\"\") che la sposa per dovere e che la deve poi lasciare da sola per quattro anni per motivi di lavoro.\nNe \"Il ritorno di Giuseppe\" si pu\u00f2 cogliere la fatica della vita di Giuseppe. Nel suo ritorno a casa porta una bambola per Maria, e la trova implorante affetto e attenzione.\n\"Il sogno di Maria\" riporta la scena nel tempio. In un sogno l'angelo che usava farle visita la porta in volo lontano \"l\u00e0 dove il giorno si perde\": l\u00ec le d\u00e0 la notizia della futura nascita di un bimbo. Il testo allude ad un concepimento pi\u00f9 terreno di quello raccontato dai vangeli canonici. Al risveglio Maria capisce di essere incinta (\"parole confuse nella mia mente, svanite in un sogno ma impresse nel ventre\") e si scioglie in pianto.\nLa maternit\u00e0 inaspettata (\"ave alle donne come te Maria, femmine un giorno e poi madri per sempre\"), si esprime in \"Ave Maria\", un omaggio alla donna nel momento del concepimento.\nDalla letizia che traspare in \"Ave Maria\" il passaggio a \"Maria nella bottega d'un falegname\" \u00e8 drastico: il ritmo dato dalla pialla e dal martello scandisce il dolore straziante del falegname che costruisce la croce (\"tre croci, due per chi disert\u00f2 per rubare, la pi\u00f9 grande per chi guerra insegn\u00f2 a disertare\") sulla quale il figlio di Maria ed i due ladroni verranno crocifissi.\n\"Via della croce\" \u00e8 una delle canzoni in cui De Andr\u00e9 lascia trasparire i suoi pensieri e i suoi sentimenti anarchici: \"il potere vestito d'umana sembianza ormai ti considera morto abbastanza\". Il testo narra del percorso compiuto da Ges\u00f9 per arrivare nel luogo della crocifissione.\n\"Tre madri\" parla della reazione delle suddette alla vista dei rispettivi figli crocifissi. Le madri di Tito e di Dimaco (i nomi dei ladroni variano da vangelo a vangelo (Dimaco/Gesta Tito/Disma): Tito \u00e8 il ladrone buono nel vangelo arabo dell'infanzia, l'altro \u00e8 chiamato Dimaco\n), i due ladroni crocifissi insieme a Ges\u00f9, dicono a Maria che non ha alcuna ragione di piangere cos\u00ec \"forte\", dal momento che sa che suo figlio, al contrario dei loro, \"alla vita, nel terzo giorno, [...] far\u00e0 ritorno\". La canzone si conclude con le parole di Maria che spiegano il motivo della sua tristezza: \"non fossi stato figlio di Dio/t'avrei ancora per figlio mio\".\nNe \"Il testamento di Tito\" vengono invece elencati i dieci comandamenti, analizzati dall'inedito punto di vista del gi\u00e0 citato Tito. Per quanto riguarda la musica, la prima strofa incomincia semplicemente con la voce ed un leggero accompagnamento con la chitarra: vi \u00e8 poi una climax musicale, ricca di strumenti e di accompagnamenti, che culmina nell'ultima strofa. A riguardo del brano, De Andr\u00e9 dichiar\u00f2: \"\u00c8, insieme ad \"Amico fragile\", la mia miglior canzone. D\u00e0 un'idea di come potrebbero cambiare le leggi se fossero scritte da chi il potere non ce l'ha. \u00c8 un altro di quei pezzi scritti col cuore, senza paura di apparire retorici, che riesco a cantare ancora oggi, senza stancarmene.\" Michele Maisano, uno dei cantanti italiani pi\u00f9 famosi degli anni sessanta, e per qualche tempo uno dei migliori amici di De Andr\u00e9, che lo aveva conosciuto alla Ricordi, nel 1963, ricordava: \"Fabrizio scrisse il \"Testamento di Tito\" canticchiandolo sulla famosa \"Blowin' in the wind\" di Bob Dylan; il problema era quindi comporre una musica che rispecchiasse quello spirito ma con una matrice un po' pi\u00f9 italiana. Ci siamo quindi messi al lavoro io e Corrado Castellari, allora il mio autore preferito, ed \u00e8 venuta fuori la musica del \"Testamento di Tito\". La parte pi\u00f9 bella l'ha composta Castellari.\"\nL'opera termina con una sorta di canto liturgico (\"Laudate hominem\") che incita a lodare l'uomo non in quanto figlio di un dio, ma in quanto figlio di un altro uomo, quindi fratello.\nTracce.\nTesti Fabrizio De Andr\u00e9, musiche di De Andr\u00e9 e Gian Piero Reverberi eccetto dove indicato.\nFormazione.\nInoltre hanno partecipato come turnisti Angelo Branduardi al violino e Maurizio Fabrizio alla chitarra classica, allora entrambi sconosciuti.\nInterpretazioni successive.\nAlcune delle canzoni di quest'album sono state reincise da altri artisti:"}
{"id": "51788", "revid": "2032913", "url": "https://it.wikipedia.org/wiki?curid=51788", "title": "Lisa", "text": ""}
{"id": "51793", "revid": "5148", "url": "https://it.wikipedia.org/wiki?curid=51793", "title": "Beach Volley", "text": ""}
{"id": "51795", "revid": "310967", "url": "https://it.wikipedia.org/wiki?curid=51795", "title": "Uomo (maschio)", "text": "L'uomo \u00e8 un essere umano adulto di sesso maschile. Si distingue dal maschio prepubere, che pu\u00f2 essere chiamato, a seconda dell'et\u00e0: \"ragazzo\", \"adolescente\", \"bambino\", e dall'altro genere della specie Homo sapiens.\nEtimologia.\nLa parola \"uomo\" deriva dal latino \"h\u014fm\u014d\", legato a \"h\u016dmus\" \u2018terra\u2019, avente senso, quindi, di \"terrestre\"; in francese e spagnolo, rispettivamente \"homme\" e \"hombre\" hanno la stessa origine, ma dal caso accusativo \"h\u014fmine(m)\". In inglese \"man\" ha origine dall'inglese antico nel quale significava \"maschio adulto\", come l'attuale termine tedesco \"Mann\", che deriva a sua volta dal proto-germanico *\"mann-z\", che significa \"persona\". Secondo Tacito, il progenitore mitologico delle trib\u00f9 germaniche si chiamava \"Mannus\".\nAccanto al termine \"homo\", che indica l'essere umano in generale, senza specificazione di genere, il latino possiede anche il termine \"vir\" per indicare un essere umano adulto di sesso maschile; questa parola, che non ha discendente diretto in italiano, si ritrova in spagnolo come \"var\u00f3n\", col significato di \"essere umano di sesso maschile\". \"Vir\" significa anche marito, maschio ed eroe. Da \"vir\" derivano sia gli aggettivi \"virile\" e \"virtuoso\", sia il sostantivo \"virt\u00f9\"..\nDal greco \u1f00\u03bd\u03ae\u03c1, (\"an\u1e15r\"), gen. \u1f00\u03bd\u03b4\u03c1\u03cc\u03c2 (\"andr\u00f2s\"), di significato analogo al latino \"vir\", derivano alcuni termini scientifici come \"andrologia\", \"androgino\", \"andropausa\", nonch\u00e9 i nomi propri Andrea o Alessandro. L'equivalente greco di \"homo\" \u00e8 invece \u1f04\u03bd\u03b8\u03c1\u03c9\u03c0\u03bf\u03c2 (\"\u00e0nthr\u014dpos\") da cui derivano altri termini scientifici come \"antropologia\", \"antroposofia\", \"antropomorfo\" e cos\u00ec via.\nL'italiano \"maschio\" deriva dal latino classico \"mas\" (gen. \"maris\") attraverso la forma \"masculus\", in origine diminutivo. Anche \"marito\" deriva da \"mas\".\nEt\u00e0 e terminologia.\nCon i termini \"ragazzo\", \"adolescente\", \"bambino\" si indica, nella terminologia comune, in relazione alle diverse et\u00e0 dello sviluppo e dell'accrescimento, un giovane uomo, che non ha ancora raggiunto la piena maturit\u00e0 sessuale o l'et\u00e0 considerata adulta.\nLa pubert\u00e0 \u00e8 il periodo di passaggio dall'infanzia all'et\u00e0 virile. In quasi tutte le societ\u00e0, il passaggio pi\u00f9 importante nella vita di un individuo \u00e8 proprio la pubert\u00e0 e molto spesso questo momento \u00e8 segnato da un rituale molto elaborato. I riti legati alla pubert\u00e0 costituiscono un esempio particolarmente significativo di quelli che vengono chiamati riti di passaggio. Questi riti celebrano il cambiamento di status con il quale l'individuo assume nuovi ruoli sociali. Come per la nascita, non \u00e8 il semplice cambiamento fisico (il raggiungimento della maturit\u00e0 sessuale) che viene celebrato, ma il riconoscimento sociale di quel mutamento. I riti d'iniziazione comportano in molti casi, in alcune culture, un periodo di separazione dal resto del mondo, durante il quale gli iniziati ricevono degli insegnamenti particolari.\nUn esempio che pu\u00f2 essere citato \u00e8 il \"Bar mitzvah\" della religione ebraica che si svolge quando un ragazzo ha 13 anni.\n\u00c8 importante notare, che questi riti di iniziazione non sono realmente finalizzati a fornire conoscenze e capacit\u00e0 tecniche, che i giovani normalmente apprendono nella vita di ogni giorno, ma tendono a sottolineare piuttosto i doveri morali e le responsabilit\u00e0 sociali degli adulti. L'iniziazione puberale o semplicemente l'inizio della pubert\u00e0 spesso segnano l'inizio della vita sessuale attiva di un individuo.\nBiologia.\nL'uomo possiede, a livello fisico e biologico, svariate caratteristiche che lo differenziano dalla donna (caratteri sessuali primari e secondari).\nGli esseri umani, infatti, presentano dimorfismo sessuale, anche se la maggior parte di tali caratteristiche non hanno alcun legame diretto con la capacit\u00e0 riproduttiva, hanno un ruolo nell'attrazione sessuale, e possono, in alcune culture, essere coinvolti nel/nei rituali di corteggiamento in funzione dell'accoppiamento.\nI caratteri sessuali primari si riferiscono pi\u00f9 propriamente all'aspetto degli organi genitali e della riproduzione, quelli secondari si sviluppano fondamentalmente nel passaggio da ragazzi all'et\u00e0 adulta e si differenziano da quelli femminili, per le seguenti caratteristiche:\nGeneticamente, e dal punto di vista della biologia molecolare, l'uomo, al di l\u00e0 di possibili patologie genetiche, \u00e8 caratterizzato da cariotipo 46, XY.\nCaratteristiche sessuali.\nGli organi sessuali di un uomo fanno parte del relativo apparato riproduttivo ed urinario, che si distingue notevolmente da quello femminile.\nGli uomini hanno organi sessuali che sono prevalentemente esterni, anche se alcune parti del sistema riproduttivo maschile sono interne.\nLa disciplina che studia la riproduzione nell'uomo e gli organi associati, e le conseguenti possibili patologie, \u00e8 chiamata andrologia.\nPer gli uomini durante la pubert\u00e0, il testosterone, con gonadotropine rilasciato dalla ghiandola pituitaria, stimola la spermatogenesi, e la distinzione sessuale completa nei caratteri sessuali secondari dell'individuo maschio dalla femmina, nelle donne, invece le relative trasformazioni e distinzioni sessuali sono attuate dagli estrogeni e dal progesterone.\nFattori patologici.\nIn generale, gli uomini soffrono delle stesse malattie delle donne.\nCi sono tuttavia alcune malattie legate ad aspetti genetici, che sono tipiche, o intervengono pi\u00f9 frequentemente, negli uomini. Per esempio l'autismo e il daltonismo sono pi\u00f9 comuni negli uomini che nelle donne.\nVi sono anche altre malattie che colpiscono esclusivamente gli uomini, e tra queste si evidenziano quelle che colpiscono la prostata, dato che questa \u00e8 una ghiandola presente solo nell'apparato genitale maschile. Le malattie che colpiscono questa ghiandola hanno particolare rilievo, in quanto sono tra le patologie che si presentano con pi\u00f9 elevata incidenza, per gli uomini di et\u00e0 superiore ai 60 anni.\nLa pi\u00f9 grave \u00e8 il cancro o carcinoma della prostata che colpisce secondo le attuali recenti statistiche, mediamente tra i paesi occidentali, fino al 15% degli uomini di et\u00e0 compresa tra i 61 ed i 95 anni, (uno su sette), e che si conferma essere anche una delle pi\u00f9 gravi forme tumorali nel sesso maschile.\nMeno grave, ma con una incidenza maggiore, \u00e8 l'iperplasia prostatica benigna conosciuta anche come \"adenoma prostatico\" che colpisce il 5-10% degli uomini di 40 anni di et\u00e0, e fino all'80% degli uomini tra 70 e 80 anni.\nFattori biologici (tra cui patologie e difformit\u00e0 genetiche), disturbi insorti nella fase dello sviluppo, della differenziazione cromosomica o ormonale, fattori culturali e altri fattori ancora oggetto di studio, possono influire sull'identit\u00e0 di genere in cui si identifica un individuo (sia di sesso maschile sia femminile). Tra le patologie che possono essere legate a questo aspetto, esiste la cosiddetta sindrome di Morris.\nMascolinit\u00e0.\nEnormi dibattiti, nelle societ\u00e0 occidentali, si sono concentrati sulla percezione delle differenze sociali, intellettuali, emotive tra uomini e donne. Queste differenze sono molto difficili da quantificare, per ragioni sia scientifiche che politiche, anche se normalmente gli individui, attribuiscono loro, una considerevole importanza.\nLa mascolinit\u00e0 trae le sue radici nella genetica (vedi anche sesso), pertanto mentre essa si presenta con forme, usanze diverse in culture differenti, vi sono aspetti comuni nella sua definizione attraverso le stesse.\nA volte gli studiosi di genere usano la frase \"mascolinit\u00e0 egemone\" per distinguere la forma pi\u00f9 dominante di mascolinit\u00e0, dalle altre varianti. Nella met\u00e0 del XX secolo negli Stati Uniti, per esempio, John Wayne potrebbe incarnare una forma di \"mascolinit\u00e0 egemone\", mentre Albert Einstein potrebbe essere comunque considerato mascolino, ma non nella stessa forma egemone (tali considerazioni ovviamente, non rappresentano degli assiomi ma rientrano, per loro natura nella categoria degli stereotipi di genere).\nL'antropologia ha dimostrato come in molte culture la mascolinit\u00e0 in s\u00e9 stessa, sia uno \"status sociale\", cos\u00ec come la ricchezza, la razza e la classe sociale. Nella cultura occidentale, per esempio, tradizionalmente una maggiore mascolinit\u00e0, nel confronto tra uomo e uomo, ed a parit\u00e0 di altre condizioni, favorisce di solito un maggiore \"status sociale\". Molte parole, come \"virt\u00f9\" e \"virile\" (dal latino e ancor pi\u00f9 dalla radice sanscrita \"vir\" che significa \"uomo\") rispecchiano questa situazione. Da ci\u00f2 ne \u00e8 derivata, nel pensare comune, una implicita associazione con forza o valore fisico e morale. La mascolinit\u00e0 \u00e8 associata pi\u00f9 frequentemente alla condizione di uomo adulto che di ragazzo.\nIn alcune culture, non presentare caratteristiche tipiche e consone al proprio genere pu\u00f2 diventare un problema sociale per l'individuo. Tra gli uomini, alcuni comportamenti differenti dallo standard, o atteggiamenti non virili, possono indurre ed essere considerati un segno di omosessualit\u00e0, mentre tra le ragazze chi mostra un comportamento maschile \u00e8 spesso apostrofata come un \"maschiaccio\".\nAll'interno della sociologia tali etichettature, condizionamenti a volte fortemente discriminatorie sono definite, nei casi pi\u00f9 gravi, con i termini xenofobia ed omofobia ed un compito delle scienze sociali \u00e8 appunto quello di migliorare l'accettazione degli individui che hanno preferenze o stili di vita \"non standard\" o meglio, che non interpretano i comportamenti \"della maggioranza degli individui\", attraverso una migliore apertura culturale. Il comportamento corrispondente ad un atteggiamento culturale e sociale, basato solo o principalmente, sull'affermazione delle virt\u00f9 e delle qualit\u00e0 legate alla mascolinit\u00e0 \u00e8 definita \"machismo\" o \"maschilismo\".\nL'importanza relativa dei ruoli di socializzazione e della genetica, nello sviluppo della mascolinit\u00e0, continua ad essere dibattuta. Il condizionamento sociale e l'educazione, soprattutto nell'et\u00e0 dello sviluppo, gioca ovviamente un ruolo, va sottolineato comunque, come rilevanza statistica, che alcuni aspetti della identit\u00e0 maschile, esistono in quasi tutte le culture umane.\nLo sviluppo storico del ruolo di genere \u00e8 affrontato da settori quali la genetica del comportamento, la psicologia evolutiva, l'ecologia umana, e la sociobiologia. Tutte le culture umane sembrano incoraggiare lo sviluppo dei ruoli di genere, attraverso la letteratura, il costume ed anche il canto. Alcuni esempi di questo aspetto si trovano in grandi opere del passato quali l'epica di Omero, i racconti di Re Art\u00f9 (\"Ciclo Bretone\"), le citazioni filosofiche di Confucio o gli studi biografici del profeta Maometto.\nTrattazioni pi\u00f9 specializzate dell'aspetto della mascolinit\u00e0 possono essere trovate in opere come la Bhagavad Gita.\nCultura e ruoli di genere.\nIn termini di apparenza estetica, pochi uomini occidentali indossano gioielli o fanno uso di cosmetici, in quanto pratiche considerate pi\u00f9 propriamente femminili. La moda tuttavia, sebbene in occidente sia diversificata in \"moda maschile\" e \"moda femminile\" \u00e8 in continua trasformazione, indossare gioielli (per esempio indossare orecchini) \u00e8 oggi, in alcuni ambiti culturali, diffuso anche tra gli uomini.\nIn termini di genere, secondo diverse ricerche condotte negli ultimi anni, esistono differenze cerebrali tra uomini e donne, nel modo di pensare e di comportarsi, che sembrano andare oltre gli effetti dei condizionamenti culturali e dell'educazione. Le prime differenze iniziano addirittura a livello fetale: nei nove mesi di gravidanza gli ormoni sessuali, estrogeni e androgeni, oltre ad indirizzare lo sviluppo fisico del futuro bambino sono in grado di modificare l'organizzazione cerebrale in un senso o nell'altro.\nIn pratica, il bagno ormonale in cui siamo immersi prima della nascita, condiziona la formazione delle sinapsi, cio\u00e8 i collegamenti tra neuroni. E crea le prime importanti differenze tra il cervello maschile e quello femminile.\nSi possono delineare alcune caratteristiche generalmente associate agli uomini, per quanto sia importante ricordare come tali generalizzazioni debbano essere considerate solo come una tendenza generale dei risultati delle ricerche e non in senso assoluto, dato che possono variare da individuo ad individuo:\nRuoli esclusivamente maschili.\nEsistono alcune posizioni e titoli riservati ai soli uomini, ad esempio ruoli religiosi come il sacerdozio nella Chiesa cattolica e nelle Chiese ortodosse, il ruolo di imam nella maggior parte delle correnti dell'Islam, il ruolo di rabbino nella religione ebraica ortodossa.\nNelle monarchie, il diritto dinastico di erede al trono nella linea di successione al monarca regnante spetta pi\u00f9 frequentemente agli uomini (legge salica).\nIn alcuni stati dell'Europa settentrionale, per esempio il Regno Unito, il Regno dei Paesi Bassi e quelli di Svezia e Norvegia, la linea di successione spetta al primogenito a prescindere dal genere di appartenenza."}
{"id": "51796", "revid": "767487", "url": "https://it.wikipedia.org/wiki?curid=51796", "title": "Moravagine", "text": "I Moravagine sono stati un gruppo punk rock italiano composto da Sbruffone (Tony Cavaliere, alla batteria), Houselong (Andrea Pegoraro, chitarra e voce), Page (Alessandro Andolfo, alla chitarra), Pablo (Paolo Bertoncello, voce) e Geboh (Daniele, al basso). Fino al 2000 nel gruppo era per\u00f2 presente anche Gigio (Giacomo Span\u00f2, bassista) morto a causa di un grave incidente stradale mentre il gruppo era di ritorno da un concerto. Sempre nel 2000 esce dal gruppo anche il cantante Davide Finotti, sostituito poco dopo da Pablo, con cui incidono alcuni tra i primi demo e danno vita a quel sound punk/hardcore che sar\u00e0 da quel momento il timbro acustico dell'intera carriera musicale dei Moravagine.\nStoria del gruppo.\nLa nascita del gruppo risale al 1995 nella bassa padovana. Il primo album si intitola \"Per non crescere\" e riscuote immediatamente un grandissimo successo nella scena punk italiana. Dopo l'incidente del 2000 il gruppo \u00e8 per\u00f2 indeciso sul da farsi, ma spinti dallo stesso sogno di Gigio, riprendono le attivit\u00e0 live e i concerti con al basso il vecchio amico Andrea \"Cyba\" Berton. Nel 2001 esce lo split album \"Peter Punk Vs Moravagine\", inciso in collaborazione con i \"compagni di palco\" Peter Punk. Nel 2002 esce l'album \"Ho Scritto Ti Amo sulla Sabbia del Gatto\", affiancato da un tour per tutta Italia, e l'anno seguente \"Per non crescere XL Edition\", una raccolta contenente la riedizione del primo album, le sei canzoni dello split e tre inediti. Alla fine del tour, Cyba lascia il gruppo e poche settimane dopo iniziano l'incisione dell'ultimo album: \"Diaboliko\", pubblicato nel giugno 2004.\nDopo un periodo di riflessione, con un comunicato sul sito, del 30 maggio 2007, i Moravagine hanno dichiarato di fatto il loro scioglimento, precisando che esso non \u00e8 dovuto a dissidi personali tra i membri del gruppo, ma all'esaurimento artistico del progetto.\nNel mese di aprile del 2011 si susseguono sul web indiscrezioni riguardo ad una riunione; a inizio maggio la notizia \u00e8 confermata e sulla pagina di Facebook e dal sito ufficiale della band si annuncia da ottobre un reunion tour 2011."}
{"id": "51797", "revid": "22416", "url": "https://it.wikipedia.org/wiki?curid=51797", "title": "Commercio elettronico", "text": "L'espressione commercio elettronico (in inglese \"e-commerce\" (anche \"eCommerce\")), pu\u00f2 indicare diversi concetti:\nDescrizione.\nEvoluzione del termine.\nIl significato del termine \"commercio elettronico\" \u00e8 mutato col passare del tempo. All'inizio indicava il supporto alle transazioni commerciali in forma elettronica, generalmente ricorrendo a una tecnologia denominata Electronic Data Interchange (EDI, introdotta alla fine degli anni settanta) per inviare documenti commerciali come ordini d'acquisto o fatture in formato elettronico.\nIn seguito vennero aggiunte delle funzioni che possono venire denominate in modo pi\u00f9 accurato come \"e-commerce\" (contrazione di \"electronic commerce\") -- l'acquisto di beni e servizi attraverso il World Wide Web ricorrendo a server sicuri (caratterizzati dall'indirizzo HTTPS, un apposito protocollo che crittografa i dati sensibili dei clienti contenuti nell'ordine di acquisto allo scopo di tutelare il consumatore), con servizi di pagamento in linea, come le autorizzazioni per il pagamento con carta di credito.\nTipologia di prodotto.\nAlcune tipologie di prodotti o servizi appaiono maggiormente adattabili alle vendite online, mentre altri sono pi\u00f9 indicati per il commercio tradizionale. Le imprese di commercio elettronico che hanno realizzato le migliori performance restando tuttavia un'entit\u00e0 totalmente virtuale (senza aprire fisicamente degli esercizi commerciali). Esse vendono solitamente prodotti informatici, come i supporti di archiviazione, il recupero dei dati e il loro trattamento, la vendita di brani musicali, i film, i corsi e i materiali didattici, i sistemi di comunicazione, il software, la fotografia e le attivit\u00e0 di intermediazione finanziaria. Tra queste imprese si segnala a titolo di esempio: Schwab, Google, eBay e PayPal. Un caso interessante \u00e8 quello delle aziende specializzate nell'offerta di buoni sconto spendibili presso aziende locali o nazionali, come Groupon.\nI negozianti in rete sono in grado di riscuotere un certo successo anche nel caso in cui vendano anche dei prodotti e servizi concreti, non digitali come software o immagini \"on-line\". I prodotti non digitali che si prestano a essere venduti in linea possono essere quelli che creano imbarazzo nell'acquirente (es. biancheria intima), e/o quei prodotti che hanno caratteristiche \u201cstandard\u201d e che non necessitano di essere provati o valutati \u201cdal vivo\u201d (es. i libri).\nAnche i pezzi di ricambio, sia per gli utenti finali (es. lavastoviglie, lavatrici) sia per le necessit\u00e0 di un'attivit\u00e0 industriale (es. pompe centrifughe), possono essere considerati dei buoni esempi di prodotti vendibili via Internet. Dato che i negozianti non accumulano pezzi di ricambio presso i punti-vendita al dettaglio, spesso devono successivamente ordinarli; in quest'ultimo caso la competizione non \u00e8 tra il Commercio Elettronico e il Commercio tradizionale ma con il sistema di ordine al fornitore e/o al grossista. Un fattore di successo in questa nicchia appare la possibilit\u00e0 di offrire al cliente un'informazione precisa e affidabile in merito al prodotto di cui si necessita, per esempio elencando i pezzi di ricambio disponibili insieme al loro codice identificativo.\nViceversa, i prodotti che non sono idonei all'attivit\u00e0 del Commercio Elettronico sono quelli con un basso rapporto valore/peso, gli articoli che hanno una componente rilevante riguardo al loro odore, gusto o tattile, i beni che necessitano di essere provati (es. camicie) e anche qualora sia rilevante vederli per cogliere tutte le sfumature di colore.\nTipologie di commercio elettronico.\nEsistono diversi tipi di commercio elettronico a seconda della modalit\u00e0 di transazione (nome completo e acronimo):\nProblematiche.\nAnche se un fornitore di beni e servizi di Commercio Elettronico seguisse in maniera rigorosa i sopracitati 15 \"fattori chiave\" per realizzare una strategia di vendita in linea, possono tuttavia sorgere ugualmente delle difficolt\u00e0. Tra le principali citiamo:\nIl problema della sicurezza.\nUna delle problematiche pi\u00f9 sentite nel mondo del commercio elettronico \u00e8 indubbiamente la sicurezza nelle modalit\u00e0 di pagamento. Ad oggi, le modalit\u00e0 pi\u00f9 diffuse sono il bonifico bancario, il contrassegno e il pagamento con la carta di credito, sicuramente pi\u00f9 interessato da questo problema. Inizialmente, il trasferimento delle informazioni e dei dati personali tra venditore e cliente avveniva in chiaro. Questo costituiva un enorme problema per la sicurezza, in quanto i dati trasferiti erano suscettibili ad essere intercettati e quindi utilizzati da terzi per operazioni al di fuori della pratica commerciale in atto. Oggi, questa pratica di trasferimento dei dati \u00e8 stata abbandonata, a favore di pratiche pi\u00f9 sicure che garantiscano una maggiore riservatezza delle informazioni personali e che quindi assicurino la bont\u00e0 delle transazioni.\nIn particolare, la maggior parte dei siti di commercio elettronico odierni utilizzano livelli di crittografia elevati quali, ad esempio:\nAffinch\u00e9, quindi, il commercio elettronico possa svilupparsi \u00e8 necessario che gli utenti (l'acquirente da un lato, il venditore dall'altro) possano svolgere le loro transazioni serenamente, senza temere intromissioni esterne. In questo senso, assume molta importanza la procedura di \"autenticazione dell'utente\". Generalmente, questa procedura avviene tramite la richiesta da parte del server di uno username al quale \u00e8 associata una password. Tuttavia, \u00e8 stato dimostrato che questo sistema non pu\u00f2 essere considerato del tutto sicuro, in quanto i tempi di individuazione della password da parte di terzi vanno sempre pi\u00f9 riducendosi. Per questo motivo, oggi, viene sempre pi\u00f9 consigliato all'utente il cambio periodico della propria password. Questo avviene soprattutto per i sistemi di home banking che prevedono che i propri utenti cambino obbligatoriamente la password con una cadenza fissa o che facciano uso di una password \"usa e getta\" (one-time password) che viene sostituita ogni volta che si accede a un servizio.\nSebbene, la disciplina riguardante il commercio elettronico sia volta soprattutto alla tutela del consumatore, non bisogna dimenticare l'equivalente diritto del venditore a operare sul mercato online in maniera serena.\nUna delle principali problematiche che interessa colui che decide di offrire un bene o un servizio online \u00e8 sicuramente il non ripudio da parte dell'acquirente. In questa direzione opera l'utilizzo della firma digitale che fa s\u00ec che un contratto firmato digitalmente non possa essere disconosciuto da coloro che l'hanno sottoscritto.\nInizialmente il trasferimento dei dati tra il sito di commercio elettronico e il cliente avveniva in chiaro. Questo costituiva un possibile problema di sicurezza, soprattutto quando c'era un pagamento con carta di credito. Con l'avvento del Secure socket layer questo rischio \u00e8 stato ridotto, ma sono poi comparsi altri problemi quale il phishing e la comparsa di virus trojan che cercano di rubare informazioni utilizzabili per finalit\u00e0 illegali. \nCon la diffusione del commercio elettronico si sono moltiplicate truffe sempre pi\u00f9 insidiose che colpiscono principalmente gli acquirenti. I principali casi sono:\nLa normativa italiana prevede che tutti i siti di commercio elettronico riportino nella home page la partita IVA e la denominazione dell'azienda. I siti pi\u00f9 importanti di commercio elettronico hanno un certificato digitale che consente di verificare l'autenticit\u00e0 del sito visitato.\nIl principale problema dal punto di vista delle aziende \u00e8 la gestione degli ordini simulati, dove vengono indicate generalit\u00e0 false o non corrette per l'invio dei prodotti. Per ridurre il problema molte aziende accettano solamente pagamenti anticipati.\nIl problema della sicurezza attiene anche alla tecnologia utilizzata per l'accesso al commercio elettronico. Il cellulare \u00e8 un mezzo poco sicuro per navigare nei siti di commercio elettronico, e per effettuare pagamenti in genere (v. standard GSM).\nRicezione da parte dei consumatori.\nI consumatori hanno accolto il modello economico del commercio elettronico meno prontamente di quello che i suoi proponenti si aspettavano. Anche in categorie di prodotti appropriati al commercio elettronico, lo shopping elettronico si \u00e8 sviluppato solo lentamente. Diversi motivi potrebbero giustificarne la lenta diffusione, includendo:\nL'emergenza sanitaria del 2020, causata dalla pandemia da CoViD-19, ha imposto ai consumatori di affrontare le paure legate all'acquisto online. Si sono registrate due tendenze:\nEntrambi i trend hanno quasi \"imposto\" - almeno nel periodo dell'emergenza - il superamento delle resistenze all'acquisto online. Sebbene sia possibile che questa digitalizzazione forzata produca effetti di lungo periodo, \u00e8 altrettanto vero che nel periodo pi\u00f9 acuto dell'emergenza sanitaria sono aumentate le frodi informatiche.\nOttimizzazione per i motori di ricerca (SEO).\nUn ecommerce deve avere una buona ottimizzazione per i motori di ricerca. Ad esempio dovrebbe compiere le seguenti operazioni:\n&lt;div class=\u201dproduct-view\u201d itemscope itemtype=\u201dhttp://sito.org/Product\u201c&gt;\nValore economico del commercio elettronico.\nSecondo una ricerca italiana del 2008 il commercio elettronico in Italia ha un valore stimato di 4,868 miliardi di euro nel 2007, con una crescita del fatturato del 42,2%. Nel 2007 sono stati eseguiti circa 23 milioni di ordini \"on-line\" in Italia.\nNel 2009 il commercio elettronico in Italia aveva un valore stimato di 10 miliardi di euro. I settori principali sono il tempo libero (principalmente giochi d'azzardo) che rappresenta quasi met\u00e0 del mercato (42,2%), il turismo (35%) e l'elettronica di consumo (8,7%).\nNel 2012 una ricerca italiana ha calcolato che il fatturato complessivo delle aziende italiane \"off-line\" (aziende che hanno una struttura fisica reale e non sviluppano il loro business esclusivamente sul web, come i club di gioco on-line) che utilizzano il web per vendere i propri prodotti e/o servizi \u00e8 di circa 10 miliardi di euro. I settori pi\u00f9 importanti sono risultati il turismo (46%), l'abbigliamento (11%), l'elettronica-informatica (10%) e le assicurazioni \"on-line\" (10%).\nNel 2015 secondo Confindustria Digitale, il commercio elettronico con il mercato digitale varrebbe 6,6 punti di Prodotto interno lordo italiano, generando 700.000 posti di lavoro in cinque anni, dei quali, secondo le stime di Federprivacy, fino a 70.000 esperti di protezione dati.\nSecondo dati Nielsen, nel 2019 il commercio elettronico in Italia rappresenterebbe l'1,6% del valore della Grande distribuzione organizzata, compreso fra i 100 e 150 miliardi di euro.\nQuestione ambientale.\nSecondo Josue Velazquez-Martinez, docente di logistica sostenibile al MIT di Boston, la consegna con opzione supplementare \"veloce\" richiede un dispendio di energia tre volte maggiore rispetto alla consegna tradizionale.\nRestituire la merce costa molto in termini climatici. Secondo i dati raccolti da \"PresaDiretta\", i resi sono aumentati del 66% tra il 2010 e il 2015. Inoltre i molti imballaggi creati ai fini del commercio elettronico provocano un pesante impatto ambientale.\nFabio Iraldo, docente all\u2019Istituto di Management della Scuola Superiore Sant'Anna di Pisa, ha paragonato l'impatto ambientale dei costi dello spostamento fisico in un negozio con l'ecommerce. Egli sostiene che comprare online diventa conveniente dal punto di vista ambientale quando la distanza fisica supera i 15 km. Nei restanti casi l'ecommerce ha un impatto negativo in termini di trasporto e di imballaggio."}
{"id": "51799", "revid": "1494169", "url": "https://it.wikipedia.org/wiki?curid=51799", "title": "Cinto", "text": ""}
{"id": "51802", "revid": "1494169", "url": "https://it.wikipedia.org/wiki?curid=51802", "title": "Cisano", "text": ""}
{"id": "51803", "revid": "92723", "url": "https://it.wikipedia.org/wiki?curid=51803", "title": "Cisterna (disambigua)", "text": ""}
{"id": "51804", "revid": "181699", "url": "https://it.wikipedia.org/wiki?curid=51804", "title": "Citt\u00e0 (disambigua)", "text": ""}
{"id": "51805", "revid": "1564499", "url": "https://it.wikipedia.org/wiki?curid=51805", "title": "Civita", "text": ""}
{"id": "51806", "revid": "228587", "url": "https://it.wikipedia.org/wiki?curid=51806", "title": "Civitanova", "text": ""}
{"id": "51807", "revid": "1807666", "url": "https://it.wikipedia.org/wiki?curid=51807", "title": "Civitella", "text": "Civitella \u00e8 un toponimo che pu\u00f2 fare riferimento alle seguenti localit\u00e0:"}
{"id": "51808", "revid": "287204", "url": "https://it.wikipedia.org/wiki?curid=51808", "title": "Eliseo (nome)", "text": "Origine e diffusione.\nDeriva dal nome ebraico \u05d0\u05b1\u05dc\u05b4\u05d9\u05e9\u05b7\u05c1\u05e2 (\"Elisha\"), una forma contratta di \u05d0\u05b1\u05dc\u05b4\u05d9\u05e9\u05c1\u05d5\u05bc\u05e2\u05b7 (\"'Elishu'a\"); \u00e8 composto da \"El\", \"Dio\", e \"yesha\", \"salvezza\", e il suo significato \u00e8 pertanto \"Dio \u00e8 salvezza\". Si tratta quindi di un nome teoforico, portato nell'Antico Testamento dal profeta Eliseo.\nCoincide con quello dell'Eliseo, il palazzo dove risiede il presidente della Repubblica francese, il cui nome deriva per\u00f2 dal greco \"Elysion\", di origine ignota.\nOnomastico.\nL'onomastico viene festeggiato il 14 giugno in ricordo di Eliseo, profeta biblico successore di Elia. Con questo nome si ricorda anche un beato, Eliseo Garc\u00eda Garc\u00eda, religioso salesiano, martire con Alessandro Planas Sauri a Garraf."}
{"id": "51809", "revid": "1186766", "url": "https://it.wikipedia.org/wiki?curid=51809", "title": "Colle", "text": ""}
{"id": "51810", "revid": "1494169", "url": "https://it.wikipedia.org/wiki?curid=51810", "title": "Colleretto", "text": ""}
{"id": "51811", "revid": "287204", "url": "https://it.wikipedia.org/wiki?curid=51811", "title": "Colli", "text": ""}
{"id": "51812", "revid": "339392", "url": "https://it.wikipedia.org/wiki?curid=51812", "title": "Jules Mazarin", "text": ""}
{"id": "51813", "revid": "105191111", "url": "https://it.wikipedia.org/wiki?curid=51813", "title": "Cologno", "text": ""}
{"id": "51814", "revid": "118633495", "url": "https://it.wikipedia.org/wiki?curid=51814", "title": "Conca", "text": ""}
{"id": "51815", "revid": "287204", "url": "https://it.wikipedia.org/wiki?curid=51815", "title": "Concordia", "text": ""}
{"id": "51816", "revid": "117958786", "url": "https://it.wikipedia.org/wiki?curid=51816", "title": "Edgardo", "text": "Origine e diffusione.\nContinua il nome di origine anglosassone \"Eadgar\" o \"Eadgard\"; \u00e8 composto da \"ead\" (\"ricco\", \"benedetto\" o \"prosperit\u00e0\", \"ricchezza\", da cui anche Edmondo, Editta, Edvige) e \"gar\" o \"gart\" (\"lancia\", presente anche in Oscar, Alighiero, Geltrude e Leodegario). Potrebbe quindi avere il significato di \"lancia della prosperit\u00e0\" o \"lancia del patrimonio\" o, pi\u00f9 in senso lato, \"colui che difende il patrimonio\", \"difensore del patrimonio\" o \"custode del patrimonio\".\nIn Inghilterra il nome scomparve dopo la conquista normanna, tuttavia torn\u00f2 a diffondersi nel XIX secolo, grazie anche ad un personaggio cos\u00ec chiamato nel romanzo del 1819 di Sir Walter Scott \"La sposa di Lammermoor\").\nOnomastico.\nL'onomastico si pu\u00f2 festeggiare l'8 luglio in ricordo di sant'Edgar il Pacifico, re d'Inghilterra."}
{"id": "51817", "revid": "1494169", "url": "https://it.wikipedia.org/wiki?curid=51817", "title": "Coreglia", "text": ""}
{"id": "51818", "revid": "1564499", "url": "https://it.wikipedia.org/wiki?curid=51818", "title": "Corigliano", "text": ""}
{"id": "51819", "revid": "1494169", "url": "https://it.wikipedia.org/wiki?curid=51819", "title": "Corleto", "text": ""}
{"id": "51820", "revid": "1494169", "url": "https://it.wikipedia.org/wiki?curid=51820", "title": "Cornedo", "text": ""}
{"id": "51821", "revid": "666668", "url": "https://it.wikipedia.org/wiki?curid=51821", "title": "Corno", "text": ""}
{"id": "51822", "revid": "33689", "url": "https://it.wikipedia.org/wiki?curid=51822", "title": "Corte", "text": ""}
{"id": "51823", "revid": "1305887", "url": "https://it.wikipedia.org/wiki?curid=51823", "title": "Cortina", "text": ""}
{"id": "51824", "revid": "1494169", "url": "https://it.wikipedia.org/wiki?curid=51824", "title": "Corvara (disambigua)", "text": ""}
{"id": "51825", "revid": "287204", "url": "https://it.wikipedia.org/wiki?curid=51825", "title": "Cosio", "text": ""}
{"id": "51826", "revid": "6923", "url": "https://it.wikipedia.org/wiki?curid=51826", "title": "Slackware", "text": "Slackware (IPA: ) \u00e8 una distribuzione Linux, ovvero un sistema operativo open source basato sul kernel Linux e sul software sviluppato dal progetto GNU, la pi\u00f9 longeva tra quelle attivamente sviluppate. \u00c8 stato creato nel 1993 da Patrick J. Volkerding sulla base di SLS (Softlanding Linux System) di cui inizialmente era una versione migliorata e corretta.\nSlackware punta alla qualit\u00e0, alla stabilit\u00e0 e alla semplicit\u00e0 e intende essere la distribuzione pi\u00f9 \"Unix-like\", attenendosi agli standard, evitando di apportare modifiche non necessarie al software incluso e non aggiungendo strumenti di configurazione supplementari, oltre a quelli previsti dai rispettivi autori. La configurazione e l'amministrazione del sistema avvengono principalmente attraverso la modifica manuale dei file di configurazione, oppure grazie ad alcuni script dotati di interfaccia semi-grafica o a riga di comando.\nSlackware fornisce un sistema operativo completo e aggiornato che include gli ambienti desktop KDE e Xfce, svariati window manager, un'ampia scelta di applicazioni, una serie completa di strumenti di sviluppo, tutto il necessario per allestire un server web, FTP o di posta elettronica e altro ancora. Questa distribuzione si rivolge in particolare a chi desidera avere il controllo totale del proprio sistema.\nNome.\nIl nome \"Slackware\" deriva da \"Slack\" (scritto con l'iniziale maiuscola), termine non ben definito che nel contesto della satirica Chiesa del SubGenio indicherebbe la facolt\u00e0 di raggiungere i propri obiettivi senza sforzo, perseguendo una vita libera e confortevole, priva di responsabilit\u00e0 e duro lavoro. Nella fattispecie, Slackware consentirebbe di raggiungere lo \"Slack\" attraverso la semplicit\u00e0 d'uso, l'affidabilit\u00e0, la durevolezza e il rifiuto di strumenti mainstream non necessari. Nonostante il nome avesse per alcuni una connotazione negativa, dapprima venne mantenuto da Volkerding per evitare che il suo lavoro venisse preso troppo sul serio, e in seguito rimase, a identificare una distribuzione ormai affermata. Come puntualizzato dallo stesso Volkerding, non vi \u00e8 uno stretto legame tra Slackware e la Chiesa del Subgenio, sebbene quest'ultima sembri aver adottato sia il sistema operativo che il suo fondatore. Alcuni riferimenti scherzosi alla Chiesa si notano comunque nella pipa fumata dalla mascotte di Slackware, presa in prestito dal personaggio di J.R. \"Bob\" Dobbs, e in molte versioni del file codice_1 che indica la fine del processo di installazione.\nStoria.\nGli inizi.\nGi\u00e0 nel 1992 Volkerding era al corrente del progetto, avviato l'anno precedente da Linus Torvalds, che mirava allo sviluppo di un sistema operativo Unix-like liberamente distribuibile e modificabile. All'epoca egli utilizzava OS/2 su un personal computer con architettura i386SX, tuttavia, pur avendo una buona opinione di OS/2, avrebbe preferito un sistema Unix. Prese quindi in considerazione Coherent, Minix e SCO Xenix, poi spost\u00f2 l'attenzione sulle prime distribuzioni Linux che allora cominciavano a circolare. Esamin\u00f2 il \"boot-root\" di H. J. Lu e MCC Interim Linux, mentre in mancanza di un lettore per CD-ROM non pot\u00e9 fare lo stesso con Yggdrasil Linux. Adott\u00f2 infine una delle prime versioni di SLS (Softlanding Linux System), la distribuzione commerciale creata da Peter MacDonald.\nSuccessivamente, nell'ambito di un corso universitario di intelligenza artificiale orientato al linguaggio LISP, Volkerding not\u00f2 che l'interprete CLISP incluso in SLS era migliore di quello, basato su DOS, di cui disponeva il laboratorio. Ne parl\u00f2 al suo professore, il quale chiese il suo aiuto per installare SLS su uno dei computer, un AT&amp;T i486: l'installazione ebbe esito positivo, perci\u00f2 Volkerding si mise a correggere i \"bug\" trovati nel sistema. Il professore gli chiese infine se fosse possibile correggere gli errori direttamente sui floppy disk e automatizzare maggiormente l'installazione, cos\u00ec da rendere Linux disponibile anche per i corsi successivi ed evitare di dover pagare la licenza per una versione di LISP ritenuta mediocre.\nVolkerding accett\u00f2 la sfida e cominci\u00f2 a studiare il sistema: SLS veniva fornita in forma compilata e i sorgenti erano inclusi solo per una piccola parte della distribuzione. Vi erano inoltre poche indicazioni su come il software fosse stato compilato, dato che mancavano script per automatizzare il processo, cosa allora piuttosto comune. Nei mesi successivi Volkerding corresse tutti i \"bug\" di cui era a conoscenza e che trov\u00f2 man mano, inoltre aggiorn\u00f2 il kernel e sistem\u00f2 il programma d'installazione, modificando parte degli script originali di SLS. Procur\u00f2 al suo professore versioni migliorate di SLS fino a quando, con la versione 0.99pl9 di Linux, circa la met\u00e0 dei pacchetti era pi\u00f9 aggiornata di quelli distribuiti da Peter MacDonald, mentre l'altra met\u00e0 aveva sub\u00ecto in gran parte interventi di riconfigurazione.\nDa SLS a Slackware.\nNell'aprile del 1993 Brett Person, che si occupava di collaudare il sistema, sugger\u00ec a Volkerding di condividere il proprio lavoro su Internet. La differenza tra SLS e Slackware era ormai sensibile, perci\u00f2 Volkerding pens\u00f2 che Peter MacDonald avrebbe voluto esaminare il lavoro svolto, per risolvere cos\u00ec i problemi da cui era afflitta la sua distribuzione: dopo un buon inizio SLS era infatti nota per i molti errori e per la manutenzione carente, il che rendeva molti utenti insoddisfatti. Contrariamente alle aspettative, MacDonald rivendic\u00f2 i diritti sugli script di installazione di Slackware, in quanto derivati da SLS. Volkerding ebbe comunque il permesso di mantenere sul server FTP il lavoro fatto fino a quel momento, tuttavia decise che non avrebbe apportato altre modifiche al sistema finch\u00e9 non avesse riscritto completamente gli script. La sua intenzione ormai era quella di rendere Slackware la distribuzione di riferimento, cos\u00ec cominci\u00f2 a integrare aggiornamenti e nuovo software non appena questi venivano resi disponibili.\nDopo aver coinvolto nella fase di test altri utenti del newsgroup comp.os.linux, il 16 luglio venne annunciata la versione 1.0 di Slackware, la cui installazione prevedeva ventiquattro floppy disk da 3\u00bd\". Il riscontro fu notevole e il server Unix dell'universit\u00e0, che ospitava il deposito FTP, si rivel\u00f2 insufficiente. Volkerding cerc\u00f2 per alcuni giorni di farlo funzionare, senza grande successo, e nemmeno Linux avrebbe potuto servire allo scopo a causa di problemi di stabilit\u00e0 legati al protocollo TCP/IP. Dopo una richiesta di aiuto il progetto venne quindi ospitato su ftp.cdrom.com, il server di Walnut Creek CDROM, azienda statunitense che in quegli anni distribuiva software libero, shareware e freeware su supporto CD: la stessa azienda che nel 1995 sarebbe diventata il distributore ufficiale del progetto Slackware.\nLa collaborazione con Walnut Creek.\nNel 1994 Volkerding fu contattato da Michael Johnston della Morse Telecommunications, la quale propose di distribuire Slackware commercialmente. Volkerding, che desiderava trovare un modo per finanziare il proprio progetto, accett\u00f2 l'offerta e a partire da quel momento Slackware ha rappresentato per lui un lavoro a tempo pieno. Si era allora alla versione 2.1, la cui installazione prevedeva ben settantasei floppy disk, segno della crescita rapida della distribuzione. A causa dell'esigua percentuale ricevuta dalla Morse, pari a un dollaro per ogni CD venduto, la collaborazione si interruppe tuttavia dopo soli sei mesi, dopodich\u00e9 ebbe inizio quella pi\u00f9 duratura con Walnut Creek. Nel 1995 Slackware comp\u00ec la transizione allo standard ELF e per la prima volta rese possibile l'installazione da CD-ROM (l'intera distribuzione era contenuta in due dischi). La successiva versione 3.1 includeva il kernel 2.0 e fu ribattezzata \"Slackware 96\", alludendo scherzosamente al Windows 95 apparso l'anno precedente.\nAttorno al 1996 si situa, secondo una testimonianza di Patrick Volkerding risalente al 2002, il picco delle vendite di Slackware: da l\u00ec in poi crebbe infatti il numero di aziende interessate a distribuire Linux e la concorrenza si fece pi\u00f9 agguerrita. In quel periodo comparvero i primi speculatori che cercavano di capire se Slackware avrebbe potuto essere un buon investimento, tuttavia Volkerding fu prudente e non accett\u00f2 nessuna delle offerte che vennero avanzate. Egli temeva infatti che, se avesse accettato, gli investitori avrebbero poi fatto pressioni per snaturare la filosofia progettuale della distribuzione, nell'intento di renderla appetibile a un pubblico pi\u00f9 vasto e a scapito del leale seguito che Slackware si era fino ad allora conquistato. Un altro timore di Volkerding era quello di essere scaricato senza troppi complimenti da speculatori interessati solo al marchio e al potenziale bacino di utenti.\nNel 1999 la versione di Slackware pass\u00f2 curiosamente dal numero 4 al numero 7: un'operazione motivata da Volkerding come una risposta alla decisione di alcune distribuzioni di \"truccare\", per ragioni di marketing, il proprio numero di versione. Il \"salto\" di Slackware intendeva inoltre mettere fine alle domande degli sprovveduti che identificavano l'attualit\u00e0 di una distribuzione col numero della sua versione pi\u00f9 recente, confondendo inoltre quest'ultimo con la versione del kernel.\nDurante la collaborazione con Walnut Creek, presso cui Volkerding lavorava nell'omonima cittadina californiana, vennero assunti per occuparsi a tempo pieno del progetto anche Chris Lumens, David Cantrell e Logan Johnson. Mentre Lumens e Cantrell avevano gi\u00e0 contribuito alla creazione del sito web della distribuzione, i tre sono anche gli autori originari della guida ufficiale \"Slackware Linux Essentials\", pubblicata nel 2000 e aggiornata alla seconda edizione, curata da Alan Hicks, nel 2005.\nLa bolla \"dot-com\" e la nascita di Slackware Linux, Inc..\nLa collaborazione con Walnut Creek si interruppe a causa dello scoppio, tra il 2000 e il 2001, della bolla speculativa legata allo sviluppo di Internet. La crisi fu caratterizzata da un calo drastico del flusso di investimenti nel settore. In quei frangenti e col senno del poi, la prudenza mantenuta da Volkerding alcuni anni prima e la sua lealt\u00e0 verso gli utenti si dimostrarono determinanti: Slackware rest\u00f2 infatti a galla, mentre molte aziende che erano state trascinate dalla speculazione andarono in bancarotta. Quando Walnut Creek, dopo la fusione con BSDi, fu venduta a Wind River, un'azienda interessata a BSD ma non a Linux n\u00e9 al software pubblicato secondo la GNU GPL, Slackware si ritrov\u00f2 senza un distributore e il suo team senza uno stipendio.\nLe circostanze non impedirono a Volkerding di continuare il lavoro di sviluppo, pur se in condizioni precarie, e di fondare assieme a Robert Bruce (gi\u00e0 fondatore di Walnut Creek) la piccola azienda Slackware Linux, Inc., il cui scopo \u00e8 tuttora quello di finanziare il progetto attraverso la vendita, sul sito web, dei dischi di installazione e di altri prodotti legati alla distribuzione. Questo nuovo stato di cose cre\u00f2 le condizioni che permisero la pubblicazione, il 1 luglio 2001, di Slackware 8.0, una versione caratterizzata fra l'altro dall'introduzione del browser web Mozilla. Sebbene la speranza di Volkerding fosse quella di avere risorse sufficienti per poter ancora finanziare l'intero team, Chris Lumens, David Cantrell e Logan Johnson lasciarono il progetto per continuare la loro formazione, e in seguito avrebbero preso altre vie professionali. Ci\u00f2 comport\u00f2 fra l'altro l'abbandono del progetto Slackware SPARC, a cui Cantrell stava lavorando.\nGli anni pi\u00f9 recenti.\nNel 2001 Mike Kershaw, del Marist College di Poughkeepsie, cominci\u00f2 a lavorare a un port di Slackware per l'architettura mainframe IBM ESA/390 utilizzando le risorse tecniche dell'istituto. Al progetto, divenuto poi ufficiale e denominato Slack/390, si un\u00ec nello stesso anno anche Mark Post, il quale pi\u00f9 avanti, a causa degli impegni professionali di Kershaw, fu l'unico a occuparsene. Il progetto non and\u00f2 oltre la versione stabile 10.0, mentre una versione a 64 bit del port rimase nella fase di collaudo.&lt;ref name='The Slack/390 Linux Project - About Slack/390 (Slack390.org)'&gt;&lt;/ref&gt; Nel 2002 Stuart Winter inizi\u00f2 un porting per l'architettura ARM, progetto poi denominato ARMedslack e destinato principalmente ai computer desktop. La prima versione stabile, la 11.0, venne pubblicata nel 2007, mentre nel 2009 Volkerding promosse ARMedslack a progetto ufficiale. Da quel momento il port venne progressivamente ribattezzato Slackware ARM e il software fu completamente ricompilato, utilizzando la nuova interfaccia EABI dell'architettura ARM.\nIl 2004 vide il passaggio dall'implementazione del server grafico X Window System da parte del progetto XFree86 al suo fork curato dalla fondazione X.Org: nella decisione ebbe un ruolo determinante l'opinione degli utenti di Slackware. Nel 2005 l'ambiente desktop GNOME fu invece escluso dalla distribuzione, essenzialmente per ragioni pratiche, mentre nel 2007, oltre alla versione 2.6 del kernel, fu introdotto il supporto per HAL.\nIl 25 agosto 2009 venne pubblicata la versione 13.0, la prima a supportare l'architettura x86 a 64 bit. Questo risultato fu possibile grazie al fondamentale contributo di Eric Hameleers. Tra le altre cose, Hameleers rinnov\u00f2 completamente gli script (denominati SlackBuilds) utilizzati per generare i pacchetti di Slackware contenenti il software compilato: il suo lavoro introduceva un miglioramento tale che i nuovi script furono adottati immediatamente anche per la versione a 32 bit.\nLa versione stabile pi\u00f9 recente \u00e8 la 14.2, pubblicata il 30 giugno 2016 con un kernel aggiornato alla versione 4.4.14. Slackware 14.2 ha visto in particolare il passaggio da Udev a eudev e da ConsoleKit a ConsoleKit2, cos\u00ec come l'introduzione di PulseAudio e dell'interfaccia VDPAU.\nIn conclusione, Slackware \u00e8 stata la prima distribuzione di software libero basata su GNU/Linux a raggiungere una vasta diffusione, grazie anche al malcontento degli utenti di SLS. Molte distribuzioni nate in seguito si sono ispirate a essa, prima fra tutte SUSE, nata nel 1994 come traduzione di Slackware in lingua tedesca. Nel corso degli anni sono nati altri progetti derivati, tra cui SLAX, Zenwalk, e VectorLinux.&lt;ref name='Andreas Lundqvist et al., \"GNU/Linux Distribution Timeline\"'&gt;&lt;/ref&gt;\nEvoluzione del \"core team\".\nSlackware non possiede, diversamente da altre distribuzioni, un team ufficiale di sviluppo. Tuttavia, la collaborazione di Patrick Volkerding con alcune persone in grado di fornire importanti contributi al progetto \u00e8 stata, nel corso degli anni, un dato di fatto. Come spiegato dallo stesso Volkerding, molte collaborazioni sono nate grazie alla qualit\u00e0 e alla costanza dei contributi forniti, per esempio nella correzione degli errori o nell'ambito di progetti non ufficiali, a cui ha fatto seguito l'invito a far parte del team di sviluppo.\nChris Lumens, David Cantrell e Logan Johnson rappresentano la prima generazione del team di Slackware e sono gli unici ad aver lavorato a tempo pieno per il progetto, durante il periodo con Walnut Creek. Per quanto riguarda gli anni successivi, oltre ai nomi gi\u00e0 menzionati nei paragrafi precedenti, troviamo Piter Punk, Erik Jan Tromp, Amritpal Bath, Robby Workman (gi\u00e0 fondatore, assieme ad Alan Hicks, del progetto SlackBuilds.org) e Heinz Wiesinger. Per quanto riguarda le versioni pi\u00f9 recenti di Slackware, Eric Hameleers, in un documento del 2009 sulla storia della distribuzione, menziona anche Fred Emmott, Vincent Batts, Karl Magnus Kolst\u00f8, Leopold Midha e John Jenkins (altri hanno invece preferito l'anonimato).\nCaratteristiche.\nSlackware viene sviluppata secondo criteri di semplicit\u00e0 ed eleganza, astenendosi dall'intervenire senza motivo sui sorgenti inclusi nella distribuzione e non aggiungendo strumenti di configurazione supplementari oltre a quelli previsti dai rispettivi autori. Fanno eccezione alcuni strumenti essenziali, basati in parte sulla libreria ncurses, scritti per facilitare la configurazione di base del sistema e la gestione dei pacchetti. Se da una parte molti condividono la scelta di non includere determinati programmi e di adottare strumenti semplificati in nome della qualit\u00e0 e della stabilit\u00e0 del sistema, altri sentono la mancanza di strumenti di configurazione con interfaccia grafica e di un sistema di gestione dei pacchetti pi\u00f9 \"amichevole\" degli essenziali ma versatili \"package tools\", i quali per esempio affidano all'utente la responsabilit\u00e0 di risolvere le dipendenze.\nKISS.\nMolte delle controversie in merito alle scelte progettuali di Slackware nascono infatti da interpretazioni differenti del concetto di semplicit\u00e0. Mentre alcuni ritengono che, per essere semplice, un sistema operativo debba fare ampio uso di interfacce grafiche intuitive e di strumenti automatizzati, gli estimatori di Slackware si rifanno al cosiddetto principio KISS il quale, in modo analogo al rasoio di Ockham, invita ad astenersi dall'aumentare la complessit\u00e0 del sistema con aggiunte non strettamente necessarie. Un sistema intuitivo e ricco di automatismi pu\u00f2 infatti semplificare l'interazione a chi \u00e8 abituato a utilizzare il mouse, tuttavia pu\u00f2 costituire un ostacolo per chi preferisce (o deve) avere sul sistema un maggiore controllo, attraverso la riga di comando e la modifica diretta dei file di configurazione.\nD'altra parte, l'osservanza del principio KISS permette di ottenere un sistema forse meno intuitivo, almeno a prima vista, e tuttavia pi\u00f9 semplice perch\u00e9 meno complesso, semplificando cos\u00ec l'interazione a un livello pi\u00f9 approfondito, ossia attraverso la riga di comando, e favorendo inoltre la stabilit\u00e0 del sistema stesso. La semplicit\u00e0 apprezzata dagli utenti di Slackware \u00e8 di quest'ultimo tipo e infatti sono proprio le scelte rigorose di Patrick Volkerding a mantenere attorno a questa distribuzione una solida e attiva comunit\u00e0 di utenti, mentre sono numerose le distribuzioni che si impegnano a rendere Linux intuitivo e accessibile anche per gli utenti inesperti.\nArchitetture supportate.\nSlackware viene pubblicata ufficialmente per le seguenti architetture:\nEsiste inoltre un porting non ufficiale per l'architettura ARM, creato da Eric Hameleers e dedicato ai dispositivi ARM di nuova generazione come i netbook. Sia il progetto ufficiale per l'architettura SPARC, chiamato Slackware Linux for SPARC, sia quello per l'architettura mainframe IBM ESA/390, denominato Slack/390, sono da tempo inattivi.&lt;ref name=\"The Slack/390 Linux Project (Slack390.org)\"&gt;&lt;/ref&gt; Il progetto di terze parti Splack non ha avuto maggior fortuna, mentre il porting non ufficiale su piattaforma PowerPC, denominato Slackintosh Linux Project, \u00e8 fermo alla versione 12.1.\nBoot Loader.\nPer poter mantenere le operazioni di configurazione e di amministrazione del sistema il pi\u00f9 possibile agevoli e trasparenti, attraverso file di configurazione leggibili e modificabili senza la necessit\u00e0 di strumenti specifici, Slackware ha adottato LILO (\"LInux LOader\") quale boot loader predefinito. \u00c8 comunque disponibile anche GRUB (\"GRand Unified Boot loader\") che dalla versione 14.1 si trova nel ramo principale della distribuzione.&lt;ref name='Index of /slackware/slackware-14.1/slackware/a (mirrors.slackware.com)'&gt;&lt;/ref&gt;\nInit system.\nSlackware utilizza, per la sua semplicit\u00e0, un init system di tipo BSD. A partire dalla versione 7.0 \u00e8 stata comunque introdotta la compatibilit\u00e0 con System V, cos\u00ec da permettere una maggiore interoperabilit\u00e0 con alcuni software di terze parti che installano script per quest'ultimo tipo di init system. Se da un lato un init system di tipo BSD assegna un unico script a ciascun runlevel, System V gestisce invece, per ogni runlevel, un'intera directory contenente gli script (o i link simbolici a essi) che devono essere eseguiti. Nel caso di Slackware, quando l'esecuzione dell'init system \u00e8 terminata viene lanciato lo script codice_2, il quale a sua volta determina l'esecuzione degli script basati su System V che dovessero trovarsi nel sistema.\nInterfacce utente.\nL'interfaccia utente predefinita in Slackware \u00e8 la shell testuale bash, sviluppata nell'ambito del progetto GNU. \u00c8 comunque possibile configurare facilmente il sistema per l'avvio automatico del server grafico X, modificando il file codice_3 in modo tale da abilitare il runlevel 4. Il display manager predefinito \u00e8 KDM ma \u00e8 disponibile anche il tradizionale XDM.\nL'ambiente desktop KDE \u00e8 considerato la principale interfaccia grafica di Slackware, dato che viene avviato con il server X senza la necessit\u00e0 di ulteriori modifiche ai file di configurazione. \u00c8 inoltre disponibile Xfce, pi\u00f9 leggero e particolarmente indicato per l'utilizzo su computer poco performanti, cos\u00ec come i window manager fluxbox, blackbox, Window Maker, fvwm2 e twm. L'impostazione del window manager preferito pu\u00f2 essere fatta attraverso KDM, intervenendo manualmente sui file di configurazione, oppure grazie allo script codice_4.\nL'ambiente desktop GNOME \u00e8 stato escluso dalla distribuzione a partire dalla versione 10.2, essenzialmente per motivi pratici. In seguito a questa decisione sono nati alcuni progetti gestiti da terze parti, il cui scopo \u00e8 continuare a rendere disponibile questo ambiente agli utenti di Slackware. In particolare, due progetti attivamente sviluppati sono Dropline GNOME e MATE SlackBuilds (quest'ultimo basato su un fork della versione 2 di GNOME).\nGestione dei pacchetti.\nSlackware fornisce un sistema di gestione dei pacchetti dalle caratteristiche uniche il quale, pur consentendo l'installazione, l'aggiornamento e la rimozione dei pacchetti con la medesima facilit\u00e0 delle altre distribuzioni, non prevede un controllo automatico delle dipendenze. Ci\u00f2 da un lato favorisce una gestione semplice e molto flessibile del sistema, dall'altro implica che l'utente debba sapere esattamente quello che fa. Si tratta di una scelta in linea con la filosofia progettuale adottata da Patrick Volkerding: astenersi cio\u00e8 dall'aumentare senza motivo la complessit\u00e0 del sistema, favorendo in questo modo la stabilit\u00e0, la flessibilit\u00e0 e la pulizia dell'insieme.\nI pacchetti di Slackware contengono il software compilato e compresso in un archivio, in cui ciascun file si trova nella sua posizione finale all'interno della struttura del filesystem. I pacchetti ufficiali vengono compressi utilizzando l'algoritmo LZMA e portano quindi l'estensione sintetica .txz. Fino al 2009 Patrick Volkerding ha invece utilizzato l'algoritmo Deflate incluso nel programma gzip. Un pacchetto pu\u00f2 a volte contenere, oltre ai file da installare, anche uno script denominato codice_5 che permette di eseguire automaticamente eventuali operazioni di post-installazione, utili per il corretto funzionamento del software installato.\nStrumenti a riga di comando.\nSlackware offre diversi strumenti per la gestione dei pacchetti. Il comando codice_6 permette di installare sul sistema uno o pi\u00f9 pacchetti compatibili con Slackware, i quali possono avere come estensione .txz, .tgz, .tbz o .tlz. Con codice_7 \u00e8 invece possibile rimuovere dal sistema pacchetti precedentemente installati, mentre codice_8 ne permette l'aggiornamento. Con codice_9 i contenuti del pacchetto vengono estratti ma non installati, mentre codice_10 consente di generare, a partire dalla directory corrente, pacchetti compatibili con la distribuzione. Va segnalata anche l'esistenza di codice_11, un programma con cui si possono creare pacchetti partendo direttamente dal codice sorgente. Tutti questi strumenti sono ben documentati nelle rispettive pagine man oltre che nella guida ufficiale.\nSlackpkg e pkgtool.\nA partire dalla versione 12.2, codice_12 \u00e8 stato aggiunto al ramo principale della distribuzione: si tratta di uno strumento che semplifica l'installazione, l'aggiornamento e la rimozione del software. Dotato anche di un'interfaccia semi-grafica, codice_12 permette l'installazione e l'aggiornamento via rete, agevolando cos\u00ec, grazie alla sincronizzazione con il repository ufficiale, l'amministrazione del sistema. In perfetto \"stile Slackware\" codice_12 non gestisce le dipendenze. Anche codice_15, lo strumento di configurazione di Slackware, riunisce in s\u00e9 alcune delle funzionalit\u00e0 del sistema di gestione dei pacchetti: in particolare consente di visualizzare i dettagli riguardanti i pacchetti installati, di rimuoverli o di installarne di nuovi.\nControllo delle dipendenze e flessibilit\u00e0.\nCome gi\u00e0 accennato nei paragrafi precedenti, la filosofia progettuale di Slackware affida all'amministratore del sistema la responsabilit\u00e0 di verificare che tutte le dipendenze siano soddisfatte. Ci\u00f2 garantisce un'elevata flessibilit\u00e0, tuttavia questa caratteristica ha dato vita in passato a discussioni fra gli estimatori di questa soluzione e coloro i quali, pi\u00f9 vicini a distribuzioni come Debian o Red Hat, ritengono indispensabile per l'utente medio non solo il controllo delle dipendenze da parte del sistema, ma pure un ampio repository di software gi\u00e0 compilato, a cui attingere con facilit\u00e0 mediante un sistema automatizzato. Per questi ultimi, Slackware sarebbe inoltre poco adatta all'ambito aziendale, poich\u00e9 includerebbe nella distribuzione una quantit\u00e0 troppo limitata di software e non permetterebbe un'efficiente amministrazione del sistema in contesti caratterizzati da un elevato numero di computer.\nD'altra parte, Slackware permette di compilare e di installare, \"de facto\", qualsiasi programma esistente che sia compatibile con l'installazione di base, proprio grazie alla neutralit\u00e0 garantita dall'assenza di un complesso sistema di controllo delle dipendenze legato a un repository centralizzato. L'apertura e l'estendibilit\u00e0 di codice_12 rendono inoltre possibile la creazione di repository dedicati, locali o remoti, contenenti il software che si ritiene necessario per le proprie esigenze e che non \u00e8 incluso nella distribuzione di base. Questi archivi possono essere gestiti in modo trasparente mediante codice_12, alla pari del repository ufficiale, definendo con precisione le priorit\u00e0 dei pacchetti che dovessero trovarsi contemporaneamente in pi\u00f9 di un repository. Ci\u00f2 \u00e8 possibile grazie a un'estensione per codice_12 denominata codice_19, creata da Matteo Rossini con il contributo e il sostegno di altri sviluppatori, tra cui Eric Hameleers.\nSviluppo.\nPatrick Volkerding si occupa personalmente dello sviluppo di Slackware e coordina il lavoro degli altri membri del team, il quale \u00e8 organizzato in maniera snella e informale. Spetta a Volkerding, in quanto fondatore, l'ultima parola su cosa includere nella distribuzione e sulla direzione che questa deve prendere, perci\u00f2 egli stesso si definisce un BDFL (Benevolo Dittatore a Vita). Grazie alla costante ed elevata qualit\u00e0 del suo lavoro, egli gode di stima e autorevolezza presso gli utenti di questo sistema.\nIn modo analogo ad altre distribuzioni Linux, lo sviluppo di Slackware avviene in un apposito ramo, denominato \"-current\" (attuale), che viene aggiornato frequentemente ed \u00e8 pubblicamente disponibile.&lt;ref name='Index of /slackware/slackware64-current (mirrors.slackware.com)'&gt;&lt;/ref&gt; Periodicamente viene inoltre pubblicata una versione stabile che in genere riceve solo gli aggiornamenti di sicurezza (\"patch\") per i software che compongono la distribuzione. Per una data versione stabile, il supporto di sicurezza continua anche dopo la pubblicazione delle versioni successive e prosegue per alcuni anni, dopodich\u00e9 la responsabilit\u00e0 della manutenzione del sistema passa completamente all'utente.\nLa decisione di pubblicare una nuova versione spetta a Patrick Volkerding ed \u00e8 insindacabile. Il criterio seguito \u00e8 puramente qualitativo: \u00abLa nuova versione verr\u00e0 pubblicata quando sar\u00e0 pronta\u00bb. Questo criterio intende evitare al team di imporsi scadenze che potrebbero non trovare adeguata corrispondenza nella realt\u00e0 e permette di mantenere alto il livello di qualit\u00e0 e stabilit\u00e0 del sistema.\nSiccome il progetto \u00e8 gestito da un numero relativamente ristretto di persone, non esiste un sistema specifico per il tracciamento dei \"bug\" e le eventuali segnalazioni avvengono in maniera informale. Informazioni dettagliate riguardanti i cambiamenti vengono registrate nei vari ChangeLog, pubblicati sul sito ufficiale, e nel file codice_20 incluso nella distribuzione. Le segnalazioni relative agli aggiornamenti di sicurezza vengono diffuse grazie a una apposita mailing list.\nIl progetto non prevede nemmeno una procedura definita per entrare a far parte della squadra di sviluppo, tuttavia, in occasione di un'intervista, lo stesso Volkerding ha dato un'indicazione, in parte scherzosa, rivolta agli aspiranti nuovi membri del team: \u00abSorprendeteci in modo appropriato e forse vi faremo entrare, ma badate alle terribili prove di iniziazione\u00bb.\nRequisiti di sistema.\nSlackware \u00e8 in grado di funzionare su computer con architettura x86 con almeno un processore i486, o della famiglia x86-64, la pi\u00f9 recente estensione a 64 bit della prima che include le famiglie AMD64, EM64T e Intel 64, o ancora su architettura ARM.\nCome nel caso di altre moderne distribuzioni Linux, Slackware \u00e8 compatibile con la maggior parte dell'hardware pi\u00f9 diffuso per i computer da scrivania, portatili e ultraportatili.\nPer quanto riguarda i requisiti di memoria, l'installazione ne richiede almeno 128 Megabyte in RAM, mentre in memoria di massa lo spazio dipende dal software della distribuzione effettivamente installato: un'installazione minimale necessita di circa mezzo Gigabyte, una completa di almeno 8.\nInstallazione.\nSul sito ufficiale si possono acquistare, anche in forma di sottoscrizione, dischi gi\u00e0 masterizzati contenenti l'intera distribuzione: in questo modo si contribuisce al progetto e si permette materialmente a Patrick Volkerding di continuarne lo sviluppo. \u00c8 anche possibile download gratuitamente le immagini codice_21 per DVD o CD da uno dei mirror predisposti oppure servendosi del protocollo BitTorrent. Quest'ultimo sistema contribuisce a evitare il sovraccarico dei mirror ed \u00e8 perci\u00f2 consigliato.&lt;ref name='Index of /slackware/slackware-iso (mirrors.slackware.com)'&gt;&lt;/ref&gt; Il metodo d'installazione pi\u00f9 comune consiste nel riavviare il computer con un CD o un DVD contenente la distribuzione ed eseguire i passi previsti. All'inizio \u00e8 possibile specificare eventuali parametri da passare al kernel, quindi si viene invitati a impostare il layout della propria tastiera.\nDopo l'accesso come utente \"root\" ci si trova di fronte a un'interfaccia a riga di comando attraverso la quale \u00e8 possibile interagire con il sistema, creando una o pi\u00f9 partizioni e un eventuale spazio di swap. I principali strumenti di partizionamento a disposizione dell'utente sono codice_22, codice_23 e codice_24, ma sono disponibili anche codice_25 e codice_26. Non appena definite le partizioni si pu\u00f2 decidere di creare i rispettivi filesystem mediante gli strumenti codice_27, oppure affidarsi anche per questo al programma d'installazione. Quest'ultimo va avviato con il comando codice_28 e permette di gestire i passi che, dall'assegnazione delle partizioni ai vari mount point, fino alla configurazione del boot loader, installeranno il sistema sul disco rigido.\nL'interfaccia del programma d'installazione appare come un elenco di opzioni in cui ciascuna rappresenta una fase del processo (tranne la sezione HELP che fornisce un aiuto all'utilizzo del programma). La sezione KEYMAP consente di scegliere il layout corrispondente alla propria tastiera. Nella sezione ADDSWAP vengono rilevate le partizioni di swap presenti sul disco e se ne pu\u00f2 decidere l'attivazione. La sezione TARGET permette di scegliere le partizioni su cui il sistema verr\u00e0 installato, formattandole se lo si desidera e assegnando a ciascuna un mount point.\nNella sezione SOURCE occorre specificare la fonte da cui i pacchetti verranno installati: da CD o DVD, da una directory, oppure dalla rete. Nella sezione SELECT vengono mostrate le categorie di software che \u00e8 possibile installare: quelle consigliate sono gi\u00e0 selezionate ma ciascuno \u00e8 libero di modificare la configurazione secondo le proprie necessit\u00e0. La sezione INSTALL prevede diverse opzioni, in base al livello di interattivit\u00e0 che si desidera ottenere durante l'installazione dei pacchetti: codice_29 \u00e8 la scelta consigliata e a prova d'errore, ma \u00e8 possibile avere un controllo maggiore sul processo scegliendo una delle altre opzioni. Con CONFIGURE si entra nella fase di configurazione del sistema.\nSi pu\u00f2 dapprima creare un dispositivo di boot utilizzando una chiavetta USB, quindi si passa alla configurazione del boot loader LILO, a quella del mouse, del fuso orario, della rete, infine alla scelta del window manager predefinito. \u00c8 inoltre possibile decidere quali demoni debbano essere avviati durante il boot del sistema. Tutti questi strumenti di configurazione saranno accessibili anche in seguito grazie al programma codice_15 il quale, inoltre, riunisce in s\u00e9 alcune delle funzionalit\u00e0 degli strumenti di gestione dei pacchetti.\nVersioni.\nSegue una carrellata delle ultime versioni di Slackware pubblicate, con a fianco l'evoluzione temporale dalla versione 1.0 (1993) fino a oggi. Per maggiori dettagli \u00e8 bene consultare gli annunci e le \"release notes\" delle rispettive versioni. Una tabella riassuntiva ricca d'informazioni si pu\u00f2 trovare inoltre sul sito DistroWatch, nella sezione dedicata a questa distribuzione. Per quanto riguarda il supporto con le \"patch\" di sicurezza, dal 1. agosto 2012 queste non vengono pi\u00f9 fornite per le versioni fino alla 12.0 (pubblicata nel 2007). mentre dal 9 dicembre 2013 anche il supporto per le versioni 12.1. e 12.2 (pubblicate entrambe nel 2008) \u00e8 stato interrotto. Tutte le versioni successive continuano invece a essere supportate.\nDistribuzioni derivate.\nSegue un elenco di alcune distribuzioni derivate da Slackware:\nPopolarit\u00e0.\nLa popolarit\u00e0 di un sistema operativo Linux - intesa come reale utilizzo - non pu\u00f2 essere determinata in modo affidabile data la mancanza di strumenti e di criteri scientifici di misurazione adatti allo scopo. Alcuni siti web forniscono tuttavia delle statistiche basate sui contatti ricevuti da determinate pagine, oppure sulle parole chiave utilizzate dagli utenti per la ricerca.\nPopolarit\u00e0 globale.\nI dati raccolti dal sito DistroWatch mostrano che l'interesse per la pagina dedicata a Slackware si \u00e8 mantenuto, nel corso degli anni, relativamente stabile: escludendo infatti le statistiche relative ai primi due anni di vita del sito, i contatti giornalieri ricevuti dalla pagina oscillano tra un minimo di 531 (2008) e un massimo di 676 (2012), mentre nel 2004 ammontavano a 669. Per quanto riguarda invece la popolarit\u00e0 di Slackware rispetto alle altre distribuzioni, la sua posizione nella graduatoria \u00e8 scesa progressivamente dal settimo posto del 2002 al diciassettesimo del 2013. Per leggere quest'ultimo dato va considerata la comparsa nel 2004 di Ubuntu e, negli anni successivi, di altre distribuzioni rivolte a un pubblico tecnicamente meno preparato, il quale fino ad allora era stato escluso dall'ecosistema Linux. Ci\u00f2 ha fatto registrare un aumento dell'interesse per Linux in generale, spostando nel contempo l'equilibrio verso le nuove distribuzioni \"user friendly\". Le statistiche elaborate dal progetto Linux Counter mostrano invece che, alla fine del 2013, su un totale di circa computer di cui era nota la distribuzione installata, il 6,4% funzionava grazie a Slackware GNU/Linux.\nPopolarit\u00e0 regionale.\nI dati relativi all'utilizzo della parola \"Slackware\" nel motore di ricerca Google mostrano che, nel periodo tra il 2004 e l'inizio del 2014, il termine \u00e8 stato utilizzato pi\u00f9 frequentemente in Bulgaria, seguita nell'ordine da Polonia, Brasile, Lettonia, Romania, Repubblica Ceca e Indonesia. A partire dal 2005 si \u00e8 inoltre verificata una diminuzione progressiva dell'utilizzo del termine.\nCollegamenti esterni.\nProgetto ufficiale.\nDocumentazione.\nPer informazioni dettagliate su specifici software inclusi nella distribuzione si consiglia di leggere la documentazione reperibile sul proprio sistema oppure online. In particolare si raccomandano le pagine man (anche online), la documentazione del progetto GNU e i siti web dedicati agli specifici progetti.\nProgetti di terze parti.\nStrumenti.\nIn aggiunta agli strumenti inclusi nella distribuzione, all'interno della comunit\u00e0 \u00e8 nata negli anni una serie di programmi per la gestione dei pacchetti e dei repository. Questi strumenti vengono sviluppati da terze parti e pertanto non godono del supporto ufficiale. Ecco i pi\u00f9 conosciuti: Sbopkg, Slapt-get, Swaret, Slackbot, Slackroll, SlackUpdate, Slackyd, Slackpkg+, mk.minislack, slackup.\nRepository.\nAlcuni utenti, gruppi di utenti e sviluppatori hanno creato dei repository contenenti software non incluso nella distribuzione. Alcuni di questi progetti sono stati iniziati e vengono mantenuti da membri del team di Slackware. Si tratta comunque di pacchetti che non godono del supporto ufficiale.\nGNOME e Slackware.\nCon la pubblicazione di Slackware 10.2 l'ambiente desktop GNOME \u00e8 stato escluso, per motivi pratici, dalla distribuzione. Nel corso del tempo si sono alternati diversi progetti gestiti da terze parti.\nChi preferisce un ambiente desktop simile alla versione 2.x di GNOME pu\u00f2 fare riferimento a:"}
{"id": "51828", "revid": "101843727", "url": "https://it.wikipedia.org/wiki?curid=51828", "title": "Cossano", "text": ""}
{"id": "51832", "revid": "228587", "url": "https://it.wikipedia.org/wiki?curid=51832", "title": "Costa (disambigua)", "text": ""}
{"id": "51833", "revid": "1494169", "url": "https://it.wikipedia.org/wiki?curid=51833", "title": "Costigliole", "text": "Costigliole"}
{"id": "51834", "revid": "88740", "url": "https://it.wikipedia.org/wiki?curid=51834", "title": "Cuccaro", "text": ""}
{"id": "51850", "revid": "114079006", "url": "https://it.wikipedia.org/wiki?curid=51850", "title": "Diano", "text": ""}
{"id": "51852", "revid": "1604512", "url": "https://it.wikipedia.org/wiki?curid=51852", "title": "Fagnano", "text": ""}
{"id": "51853", "revid": "1318658", "url": "https://it.wikipedia.org/wiki?curid=51853", "title": "Falconara", "text": ""}
{"id": "51854", "revid": "125702295", "url": "https://it.wikipedia.org/wiki?curid=51854", "title": "Fara", "text": ""}
{"id": "51855", "revid": "47767", "url": "https://it.wikipedia.org/wiki?curid=51855", "title": "Farra", "text": ""}
{"id": "51856", "revid": "599013", "url": "https://it.wikipedia.org/wiki?curid=51856", "title": "Feroleto", "text": ""}
{"id": "51857", "revid": "287204", "url": "https://it.wikipedia.org/wiki?curid=51857", "title": "Ferrera", "text": ""}
{"id": "51858", "revid": "118171654", "url": "https://it.wikipedia.org/wiki?curid=51858", "title": "Fiano (disambigua)", "text": ""}
{"id": "51859", "revid": "125212772", "url": "https://it.wikipedia.org/wiki?curid=51859", "title": "Fiesso", "text": ""}
{"id": "51860", "revid": "31886", "url": "https://it.wikipedia.org/wiki?curid=51860", "title": "Figline", "text": "Diversi centri abitati italiani prendono il nome di Figline.\nPer tutti essi l'etimologia del nome discende dalla presenza in epoca romana o altomedioevale di \"figlinae\", attivit\u00e0 di produzione di \"figuline\", cio\u00e8 di terrecotte, ceramiche, laterizi.\nAlla stessa etimologia sono da riferirsi altri toponimi (Ficulle, Fighine, Feghine)."}
{"id": "51861", "revid": "1305772", "url": "https://it.wikipedia.org/wiki?curid=51861", "title": "Finale", "text": ""}
{"id": "51862", "revid": "1305772", "url": "https://it.wikipedia.org/wiki?curid=51862", "title": "Fino", "text": ""}
{"id": "51863", "revid": "599013", "url": "https://it.wikipedia.org/wiki?curid=51863", "title": "Fiorano", "text": ""}
{"id": "51864", "revid": "599013", "url": "https://it.wikipedia.org/wiki?curid=51864", "title": "Fiumefreddo", "text": ""}
{"id": "51865", "revid": "599013", "url": "https://it.wikipedia.org/wiki?curid=51865", "title": "Foiano", "text": ""}
{"id": "51867", "revid": "267046", "url": "https://it.wikipedia.org/wiki?curid=51867", "title": "Risonanza orbitale", "text": "Nella meccanica celeste, la risonanza orbitale avviene quando due corpi orbitanti hanno periodi di rivoluzione tali che il loro rapporto \u00e8 esprimibile in frazioni di numeri interi piccoli. Quindi i due corpi esercitano, l'un l'altro, una regolare influenza gravitazionale. Questo fenomeno pu\u00f2 stabilizzare le orbite e proteggerle da perturbazioni gravitazionali. Per esempio:\nLa risonanza orbitale pu\u00f2 anche destabilizzare una delle orbite. Per esempio:\nUna \"risonanza di Laplace\" avviene quando tre o pi\u00f9 corpi hanno rapporti di periodi orbitali esprimibili in numeri interi. Per esempio, le lune di Giove, Ganimede, Europa ed Io, sono in risonanza orbitale 1:2:4.\nTipi di risonanza.\nUn corpo in orbita compie un movimento attorno al corpo principale, di massa maggiore, con moto ellittico pi\u00f9 o meno eccentrico; se due di essi girano attorno a un centro comune, come due pianeti attorno alla propria stella, pu\u00f2 succedere che il tempo delle loro rivoluzioni stia in un rapporto di numeri interi (2:1, 3:2 e cos\u00ec via) (cio\u00e8 detto in \"risonanza di moto medio\").\nNe consegue che le reciproche influenze gravitazionali si manifestano con un andamento periodico: aumentano quando i corpi si avvicinano e diminuiscono quando si allontanano; se poi queste forze raggiungono un valore significativo, pu\u00f2 accadere che le stesse orbite possano subire modificazioni e cambiare, fino a che l'influsso sia cessato, e a volte il corpo di maggior massa tende a scacciare il corpo minore dalle zone considerate; in altre circostanze l'influenza non \u00e8 significativa e i corpi entrano in una risonanza stabile modificando le reciproche traiettorie che sono compensate da modifiche contrarie incontrate durante la rivoluzione.\nQuando invece tre o pi\u00f9 corpi possiedono periodi di rivoluzione esprimibili in rapporti di numeri interi e consecutivi si ha la risonanza di Laplace; affinch\u00e9 le relazioni siano rispettate occorre prendere in considerazione la precessione del pericentro (ad esempio il perigiovio per i corpi orbitanti attorno a Giove). Per esempio i satelliti di Giove, Ganimede, Europa e Io sono in risonanza 1:2:4. Anche i pianeti extrasolari Gliese 876e, Gliese 876b e Gliese 876c sono in risonanza orbitale 1:2:4 (con periodi di 124,3; 61,1 e 30,0 giorni).\nSe la precessione al perielio di due corpi \u00e8 sincronizzata si ha la risonanza secolare. Quando un corpo celeste di piccole dimensioni entra in risonanza secolare con uno pi\u00f9 grande (come ad esempio un pianeta), la precessione del pi\u00f9 piccolo (di solito la precessione del pericentro o del nodo ascendente) si allineer\u00e0 con quella del pi\u00f9 grande. Nel corso di milioni di anni, la risonanza secolare cambier\u00e0 l'inclinazione orbitale e l'eccentricit\u00e0 del corpo pi\u00f9 piccolo.\nAlcuni importanti esempi di risonanza secolare hanno interessato Saturno. Una risonanza tra la precessione dell'asse di rotazione di Saturno e quella dell'asse orbitale di Nettuno (entrambe con un periodo di 1,87 milioni di anni) viene ritenuta la probabile causa dell'elevata inclinazione assiale di Saturno che \u00e8 di 26,7\u00b0. Inizialmente Saturno doveva avere un'inclinazione simile a quella di Giove (3,1\u00b0). Il graduale impoverimento della fascia di Kuiper avrebbe diminuito la velocit\u00e0 di precessione dell'orbita di Nettuno. Alla fine le frequenze si accoppiarono e la precessione assiale di Saturno fu catturata in una risonanza spin-orbita che port\u00f2 ad un aumento della sua obliquit\u00e0, in quanto il momento angolare dell'orbita di Nettuno \u00e8 104 volte quello dello spin di Saturno e pertanto domina l'interazione.\nQuando l'eccentricit\u00e0 e l'inclinazione di un'orbita oscillano in maniera sincrona si instaura una risonanza di Kozai, per la quale all'aumentare dell'eccentricit\u00e0 diminuisce l'inclinazione e viceversa. Questo tipo di risonanza si pu\u00f2 osservare solamente in orbite fortemente inclinate, le quali successivamente divengono instabili perch\u00e9 il pericentro del relativo pianeta diminuisce progressivamente.\nOsservazioni sui movimenti di risonanza nel Sistema Solare.\nSe consideriamo Io ed Europa con risonanza 2:1 si ha:\nn = valore medio del moto perci\u00f2:\nformula_1\nse si sostituiscono i valori delle lettere con i dati effettivi in nostro possesso non avremo uno zero come risultato ma -0,7395\u00b0/giorno; ci\u00f2 \u00e8 dovuto al fatto che non si considera la precessione del perigiovio formula_2 (il perigiovio \u00e8 il \"punto pi\u00f9 vicino a Giove\"); infatti prendendo atto di questo avremo:\nformula_3\nIn altre parole il moto medio di Io risulta di valore doppio rispetto a quello di Europa solo se si tiene conto della precessione del perigiovio.\nNel caso di Thetis e Mimas la risonanza \u00e8 soddisfatta dall'equazione:\nformula_4\ndove \u03a9Th e \u03a9Mi rappresentano le precessioni del perisaturnio dei due satelliti.\nSe viene considerato il trio che coinvolge le lune Io, Europa e Ganimede, avremo la seguente relazione:\nformula_5\ndove \u03bb esprime la media della longitudine delle lune."}
{"id": "51871", "revid": "767487", "url": "https://it.wikipedia.org/wiki?curid=51871", "title": "Teorema dei numeri primi", "text": "In teoria dei numeri, il teorema dei numeri primi descrive la distribuzione asintotica dei numeri primi, dando una descrizione approssimativa di come i numeri primi sono distribuiti.\nEnunciato.\nPer ogni numero reale positivo \"x\", si definisca la funzione:\nIl teorema dei numeri primi afferma che:\ndove ln(\"x\") \u00e8 il logaritmo naturale di \"x\". Questa notazione vuole significare solo che il limite del \"quoziente\" delle due funzioni \u03c0(\"x\") e \"x\"/ln(\"x\") per \"x\" che tende ad infinito \u00e8 1 (vedi stima asintotica); ci\u00f2 non significa che il limite della \"differenza\" delle due funzioni, per \"x\" che tende ad infinito, \u00e8 0.\nUn'approssimazione ancora migliore, e una stima per il termine di errore, sono date dalla formula:\ndove si \u00e8 usata la notazione O grande, e Li(\"x\") denota la funzione logaritmo integrale.\nCome conseguenza del teorema dei numeri primi si pu\u00f2 ottenere un'espressione asintotica per l'\"n\"-esimo numero primo \"p\"(\"n\"):\nEquivalentemente, la differenza tra l\"'n\"-esimo numero primo e il successivo \u00e8 asintotica a:\nQuella che segue \u00e8 una tabella che mette a confronto le tre funzioni \u03c0(\"x\"), \"x\"/ln(\"x\") e Li(\"x\").\nStoria del teorema.\nQuesto teorema fu congetturato per la prima volta da Legendre nel 1798 e fu riproposto pochi anni pi\u00f9 tardi da Gauss nella forma equivalente \nIl primo risultato nella direzione della dimostrazione di tale congettura fu provato da Chebyshev che nel 1848 mostr\u00f2 che, se \u03c0(\"x\")ln(\"x\")/\"x\" converge ad un limite per \"x\" tendente all'infinito, il limite dev'essere 1. Due anni pi\u00f9 tardi lo stesso Chebyshev prov\u00f2 che vi sono due costanti 0&lt;\"a\"&lt;1&lt;\"b\" tali che\nper \"x\"&gt;1. Nel 1859 il matematico tedesco Bernhard Riemann pubblic\u00f2 un articolo in cui considerava tale prodotto non pi\u00f9 per una variabile reale \"x\", ma per una variabile complessa \"s\" di parte reale maggiore di 1, definendo quindi la funzione \ndivenuta nota con il nome di funzione zeta di Riemann. Sebbene Riemann non riesca a provare il teorema dei numeri primi, i risultati che ottiene, quale l'equazione funzionale per la funzione zeta di Riemann, e il punto di vista nuovo che introduce saranno fondamentali per la successiva dimostrazione. Circa quarant'anni dopo il lavoro di Riemann, nel 1896, Hadamard e de la Vall\u00e9e Poussin riescono, indipendentemente, a provare il teorema dei numeri primi. Entrambe le dimostrazioni utilizzano metodi di analisi complessa e si basano principalmente sulla dimostrazione che la funzione zeta di Riemann non ha zeri nella retta Re(\"s\")=1.\nIl legame tra il teorema dei numeri primi e la funzione zeta di Riemann \u00e8 molto profondo. Pi\u00f9 precisamente, ogni risultato sull'assenza di zeri nella striscia 1/2&lt;Re(s)&lt;1, ha come conseguenza risultati sulla bont\u00e0 dell'approssimazione di \u03c0(\"x\") con li(x). Un esempio di ci\u00f2 \u00e8 dato dal risultato che Helge von Koch dimostr\u00f2 nel 1901. Egli prov\u00f2 infatti che se non vi sono zeri in tale striscia, allora\nIn altre parole, la veridicit\u00e0 dell'ipotesi di Riemann implica una stima molto migliore dell'errore presente nel teorema dei numeri primi rispetto a quelle attualmente disponibili e, fondamentalmente, anche la migliore stima possibile.\nIl problema della 'profondit\u00e0'.\nSono disponibili delle cosiddette \"dimostrazioni elementari\" del Teorema, dimostrazioni che non usano cio\u00e8 metodi di analisi complessa. La prima fra queste \u00e8 stata fornita in parte indipendentemente da Paul Erd\u0151s e Atle Selberg nel 1949; precedentemente, alcuni esperti nel campo avevano creduto che una dimostrazione simile non potesse essere trovata. In altre parole, \u00e8 stato dichiarato, specialmente da G. H. Hardy, che l'analisi complessa era necessariamente coinvolta nel Teorema, portando al concetto di \"profondit\u00e0\" dei teoremi. Metodi con sole variabili reali erano considerati essere inadeguati. Questo non era un concetto logico e rigoroso (e effettivamente non pu\u00f2 esserlo), ma era piuttosto basato sull'opinione che dovesse esistere una simile gerarchia di tecniche (per ragioni di estetica, presumibilmente, nel caso di Hardy). La formulazione di questa convinzione \u00e8 stata piuttosto scossa da una dimostrazione del Teorema basata sul teorema tauberiano di Wiener, bench\u00e9 questo possa essere aggirato assegnando al teorema di Wiener una 'profondit\u00e0' stessa equivalente ai metodi complessi.\nIl lavoro di Selberg - Erd\u0151s ha effettivamente messo in gioco l'intero concetto, mostrando che i \"metodi tecnicamente elementari\" (in altre parole la combinatoria) sono stati pi\u00f9 incisivi di quanto ci si sarebbe atteso. I successivi sviluppi dei metodi del crivello hanno mostrato che essi svolgono un ruolo ben definito nella teoria dei numeri primi."}
{"id": "51872", "revid": "20768", "url": "https://it.wikipedia.org/wiki?curid=51872", "title": "Antico Regno (Egitto)", "text": "L'Antico regno \u00e8 il periodo dell'Antico Egitto che va dalla III alla VI dinastia (secondo la divisione del Canone Reale) e che, indicativamente \u00e8 compreso tra il 2700 a.C. ed il 2192 a.C. A questo periodo risalgono le costruzioni pi\u00f9 famose ed imponenti della civilt\u00e0 egizia: le piramidi.\nIII dinastia.\n\"Per la lista dei sovrani di questa dinastia vedi III dinastia egizia\"\nMalgrado alcuni dei sovrani della terza dinastia siano ben conosciuti, poche e confuse sono le informazioni sulle loro correlazioni, al punto che la stessa sequenza \u00e8 oggetto di discussioni e tesi contrapposte. Anche sull'esistenza o meno di alcuni sovrani vi sono, tra gli studiosi, pareri contrastanti.\nPer tali motivi \u00e8 anche impossibile definire una cronologia dei singoli regni; il periodo coperto dalla dinastia si suppone vada dal 2700 a.C. al 2630 a.C..\nIV dinastia.\n\"Per la lista dei sovrani di questa dinastia vedi IV dinastia egizia\"\nIl tratto forse pi\u00f9 saliente della quarta dinastia \u00e8 che ai suoi sovrani sono legati i monumenti probabilmente pi\u00f9 famosi che ci rimangono dell'antica civilt\u00e0 egizia: le piramidi di Giza e la grande Sfinge.\nA Khufu, conosciuto con il nome greco di Kheops (Cheope) \u00e8 dovuta la grande piramide, unico monumento giunto fino a noi di quelli che vennero detti le sette meraviglie del mondo.\nDurante la campagna di scavi del 2011 - 2012 l'archeologo francese Pierre Tallet della Sorbona di Parigi ha ritrovato un porto e grandi magazzini scavati nella roccia nella localit\u00e0 di Wadi al-Jarf, sul Mar Rosso, databili alla IV dinastia. Tali ritrovamenti attestano la capacit\u00e0 degli egiziani di intraprendere viaggi per mare non solo per lo sfruttamento delle miniere di rame della vicina costa della Penisola del Sinai ma anche verso luoghi pi\u00f9 lontani e probabilmente fino al mitico Paese di Punt fin dal 2600 a.C.\nLa sequenza dei sovrani di questa dinastia \u00e8 abbastanza sicura tranne che per Bafra e Djedefptah di cui non possediamo dati archeologici ma solamente la loro indicazione nella lista di Manetone.\nLa IV dinastia si estende, approssimativamente, dal 2630 a.C. al 2510 a.C.\nV dinastia.\n\"Per la lista dei sovrani di questa dinastia vedi V dinastia egizia\"\nDurante questa dinastia si assiste all'affermarsi, almeno fino al regno di Niuserra, del culto solare di Ra come si pu\u00f2 ricavare dai resti dei templi solari di alcuni sovrani ed anche dalla presenza del termine \"ra\" o \"re\" in numerosi nomi. I complessi funerari dei sovrani di questa dinastia non raggiungono le dimensioni di alcuni della precedente dinastia.\nPer quello che ci \u00e8 dato a sapere i rapporti commerciali con l'esterno dell'Egitto proseguono ed abbiamo notizie di importazione di legno di cedro da Biblos, di animali esotici dalla bassa Nubia e di rapporti commerciali con Punt, una stazione probabilmente posta sulla costa somala di cui non \u00e8 ancora stato identificato il sito con sicurezza.\nVerso la fine della dinastia inizia a notarsi un rafforzamento del potere provinciale (nomo) in contrasto con il potere centrale. La V dinastia si estende, approssimativamente, dal 2510 a.C. al 2350 a.C.\nVI dinastia.\n\"Per la lista dei sovrani di questa dinastia vedi VI dinastia egizia\"\nCon la sesta dinastia si conclude il periodo della storia egizia comunemente denominato \"Regno Antico\".\nDopo il lungo regno di Pepi II, lo stato centrale si sfascia e la regalit\u00e0 si disperde tra una miriade di sovrani locali che regnano contemporaneamente rivendicando, ciascuno per s\u00e9, il titolo di Signore delle Due Terre.\nAnche le fonti, sia quelle archeologiche, che quelle storiche ed epigrafiche, si riducono a pochi accenni spesso contraddittori.\nLa VI dinastia si estende, approssimativamente, dal 2350 a.C. al 2192 a.C."}
{"id": "51873", "revid": "122680510", "url": "https://it.wikipedia.org/wiki?curid=51873", "title": "Unione postale universale", "text": "L'Unione postale universale (in francese \"Union postale universelle\"), conosciuta anche con l'acronimo UPU, \u00e8 un'agenzia specializzata dell'Organizzazione delle Nazioni Unite, con sede a Berna, che coordina le politiche postali dei paesi membri, e di conseguenza l'intero sistema postale mondiale.\nStoria.\nDopo la riforma postale britannica di Rowland Hill, su iniziativa degli Stati Uniti d'America Montgomery Blair, ufficiale postale generale, organizz\u00f2 una conferenza tenuta nel 1863, a Parigi, per continuare il processo di riforma postale al livello internazionale. La conferenza, frequentata da delegati di quindici paesi europei e americani, scrisse i principi per gli accordi generali tra Stati.\nAvendo gi\u00e0 completato una riforma postale, riuscita nel suo paese, Heinrich Von Stephan, ufficiale postale della Confederazione tedesca del nord, programm\u00f2 un piano per un'unione postale internazionale; su suo suggerimento il governo svizzero organizz\u00f2 una conferenza internazionale a Berna, il 15 settembre 1874, alla quale parteciparono rappresentanti di ventidue nazioni e il 9 ottobre nel trattato di Berna si istituisce l'Unione postale generale (giorno in cui si celebra la Giornata mondiale della posta).\nI membri nell'Unione aumentarono cos\u00ec rapidamente, durante i tre anni che seguirono la firma del trattato, che il nome Unione postale generale fu cambiata nel 1878 in Unione postale universale.\nIl trattato di Berna del 1874 riusc\u00ec a unificare un intricato e contraddittorio sistema di servizi postali e regolamentazioni nazionali in un solo territorio postale di scambio reciproco di oggetti postali. I paesi che parteciparono alla conferenza ridussero il numero di tariffe postali da 1200 a una tariffa per tutti. Ancora oggi l'UPU organizza, coordina e regolamenta la spedizione di lettere e documenti in tutto il mondo.\nIl 1\u00ba luglio 1948 l'UPU \u00e8 diventata un'agenzia specializzata dell'Organizzazione delle Nazioni Unite.\nOrganizzazione.\nIl Congresso Postale Universale.\nIl Congresso postale universale \u00e8 l'organo supremo dell'UPU. Il primo ha avuto luogo a Berna nel 1874. Fino al 1947 le riunioni del Congresso non si sono tenute regolarmente; a partire da quella data esse si sono tenute ogni cinque anni, fino al 2004, quando la distanza tra due riunioni \u00e8 stata ridotta a quattro anni."}
{"id": "51874", "revid": "1573940", "url": "https://it.wikipedia.org/wiki?curid=51874", "title": "Federazione internazionale di filatelia", "text": "La Federazione internazionale di filatelia (F\u00e9d\u00e9ration internationale de philat\u00e9lie, FIP) fu fondata a Parigi il 16 luglio 1926 dalle numerose federazioni filateliche nazionali per tutelare gli interessi dei collezionisti e favorire la diffusione della filatelia.\nLa sede della Federazione si trova a Zurigo, in Svizzera.\nMission.\nLa federazione svolge il compito di patrocinare le esposizioni internazionali di filatelia che si svolgono in diverse nazioni ogni anno (in Italia notevole rilievo ebbe l'Esposizione di Genova '92).\nDurante le esposizioni internazionali sono esposte collezioni suddivise in classi di gara, stabilite da regolamenti FIP, che vengono valutate e premiate con medaglie.\nAderisce al sistema di numerazione del WADP (WNS), un database internazionale di francobolli contro le falsificazioni."}
{"id": "51875", "revid": "256896", "url": "https://it.wikipedia.org/wiki?curid=51875", "title": "Federation international de philatelie", "text": ""}
{"id": "51877", "revid": "200568", "url": "https://it.wikipedia.org/wiki?curid=51877", "title": "Cromatografia", "text": "La cromatografia (dal greco , traslitterato in \"khr\u00f4ma\", \"colore\") \u00e8 una tecnica di separazione dei componenti di una miscela basata sulla distribuzione dei suoi componenti tra due fasi, una stazionaria e una mobile che si muove lungo una direzione definita.\nCon il termine \"cromatografia\" si indicano in genere tutte le varie tecniche separative, applicabili a miscele di sostanze e basate sulla distribuzione fra due fasi in cui si utilizza uno stesso principio, la diversa velocit\u00e0 con cui i differenti componenti di una miscela migrano in una fase stazionaria sotto l'influenza di una fase mobile, che ha il compito di trascinare lungo il sistema i soluti che costituiscono la miscela in esame.\nStoria.\nLa prima separazione cromatografica, di due pigmenti su fogli di papiro, risale al 500 a.C., in Egitto: ne parla Plinio il Vecchio (23-79) nella sua \"Historia Naturalis\". Ma la nascita della tecnica cromatografica viene attribuita al biochimico Michail Sem\u00ebnovi\u010d Cvet (pronunciato e a volte trascritto \"Tswett\") nel 1906, quando riusc\u00ec, con questa tecnica, a separare la clorofilla da un estratto vegetale. Cvet procedette ponendo una piccola quantit\u00e0 di estratto di foglie verdi alla sommit\u00e0 di una colonna di vetro riempita con particelle di argilla e lavando successivamente il campione. Fece poi colare, attraverso la colonna, dell'etere di petrolio. A mano a mano che l'etere di petrolio fluiva trascinando con s\u00e9 il campione, questo si separava in bande di diverso colore (da qui il nome \"cromatografia\"), ciascuna delle quali procedeva verso il fondo della colonna con diversa velocit\u00e0.\nCon il suddetto esperimento Cvet mise in evidenza la possibilit\u00e0 di impiegare questo sistema di frazionamento, creando le basi della moderna cromatografia. Il termine \"cromatografia\" (dove la prima parte del termine \"cromato-\", dal greco antico, vuol dire \"colore\") si richiama alla separazione di bande di diverso colore e viene ancor oggi utilizzato, anche se raramente la separazione si basa sulla differenza cromatica. Questa tecnica \u00e8 oggi infatti applicata all'analisi di sostanze anche incolori, utilizzando il trasferimento tra le fasi con procedimenti pi\u00f9 elaborati ed apparecchiature che possono avere notevole complessit\u00e0.\nCromatogramma.\nQuando il rivelatore posto in fondo all'apparecchio registra il passaggio di una sostanza eluita, elabora i dati su un \"cromatogramma\", un grafico che rappresenta la quantit\u00e0 di sostanza rilevata in funzione del tempo. Ogni volta che una sostanza viene rilevata, il rilevatore registra un picco pi\u00f9 o meno alto a seconda della concentrazione della sostanza. Perch\u00e9 un cromatogramma possa essere ritenuto accettabile, deve avere una buona risoluzione. Per \"risoluzione\" si intende un parametro che mette in relazione l'efficienza, la selettivit\u00e0 ed il fattore di ritenzione. Oltre a considerazioni quantitative, dal cromatogramma si possono trarre anche considerazioni qualitative in base ai diversi tempi in cui compaiono i picchi.\nGrandezze fondamentali.\nQuanto pi\u00f9 la selettivit\u00e0 \u00e8 maggiore di 1, tanto migliore sar\u00e0 la separazione cromatografica.\nL'efficienza di un sistema cromatografico e in particolare di una colonna, si quantifica con il cosiddetto \"numero di piatti teorici\" (N). Un piatto teorico \u00e8 la pi\u00f9 piccola zona adiacente all'interno della colonna in cui il soluto raggiunge un equilibrio tra fase mobile e stazionaria; sostanzialmente un piatto teorico \u00e8 la pi\u00f9 piccola \"fetta\" della colonna in cui due molecole dotate di diverso coefficiente di ripartizione hanno la possibilit\u00e0 di dimostrare diverse velocit\u00e0 di migrazione. Migliore una colonna, minore \u00e8 l'altezza del piatto teorico (lo \"spessore\" della fetta).\nTipi di cromatografia.\nDal primo esperimento di Cvet la tecnica si \u00e8 estremamente evoluta. Oggi esistono vari tipi di cromatografie, generalmente classificate in funzione della natura delle fasi stazionaria (eluato) e mobile (eluente). In particolare l'eluente pu\u00f2 essere un gas o un liquido, mentre l'eluato pu\u00f2 essere un solido o un liquido. La seguente tabella ne riassume alcune: \nAll'interno delle precedenti categorie si possono avere ulteriori suddivisioni. In particolare la cromatografia liquida si suddivide in cromatografia liquida ad alta prestazione (HPLC) e cromatografia liquida classica (utilizzata a scopo preparativo); inoltre vi \u00e8 un'ulteriore suddivisione basata sul meccanismo di separazione: si distinguono infatti la cromatografia di affinit\u00e0, di adsorbimento, cromatografia a scambio ionico, nonch\u00e9 la cromatografia a permeazione di gel (impiegata nella separazione dei polimeri in funzione del loro peso molecolare)."}
{"id": "51879", "revid": "228587", "url": "https://it.wikipedia.org/wiki?curid=51879", "title": "Papa Leone VIII", "text": "Biografia.\nUn laico alla corte papale.\nRomano di nascita, figlio del protoscrinario Giovanni, proveniva da una famiglia benestante, residente sul \"clivus Argentarii\". Bench\u00e9 reggesse l'incarico di \"protoserinus\" (lo stesso che \u201cprotoscrinario\u201d, cio\u00e8 il capo della Cancelleria del Laterano), Leone era un laico.\nIn tale veste, Leone fu inviato nell'estate del 963 da papa Giovanni XII presso l'imperatore Ottone I di Sassonia che stava assediando il deposto re d\u2019Italia Berengario II nella fortezza di San Leo, in territorio pontificio, per reclamare contro l\u2019invasione delle terre del \"Patrimonium Sancti Petri\" da parte del re tedesco. Costui, in risposta, mostr\u00f2 le lettere che aveva intercettato e che provavano il tradimento del papa, il quale, dopo averlo incoronato imperatore e aver sancito patti di reciproca lealt\u00e0, si era invece rivolto ad Adalberto, figlio di Berengario, per un\u2019alleanza politica antitedesca.\nL'elezione al Soglio.\nRitornato a Roma, Leone visse i tragici momenti che portarono Giovanni XII a fuggire dall\u2019Urbe, incalzato dall\u2019alleato tradito Ottone, e l'apertura del concilio in San Pietro ad opera dello stesso imperatore il 6 novembre, durante il quale vennero pronunciate contro il papa varie gravissime accuse di indegnit\u00e0. Quando Giovanni, dal suo esilio in Corsica, si rifiut\u00f2 di comparire davanti al Concilio per discolparsi, lo stesso sinodo il 4 dicembre lo dichiar\u00f2 decaduto dal Soglio. Ottone, che a questo punto aveva bisogno di un pontefice fidato e di chiara probit\u00e0 morale, andando contro tutte le norme del diritto canonico riguardo al conferimento degli ordini sacri, impose ai vescovi iv\u00ec presenti la nomina, inaspettatamente, del morigerato, pio e docile Leone. Il giorno successivo il vescovo cardinale di Ostia, Siccone lo consacr\u00f2 suddiacono, diacono e presbitero. Il giorno 6 dicembre, nella Basilica di San Pietro, fu consacrato vescovo di Roma dallo stesso Siccone, dal vescovo di Porto e Santa Rufina Benedetto, e dal vescovo di Albano Gregorio.\nI due pontificati.\nIl primo pontificato (6 dicembre 963 - febbraio 964).\nLeone, per\u00f2, non era ben accetto dai Romani, in quanto imposto con la forza da parte dell'imperatore senza aver prima consultato il popolo. E dunque Ottone prefer\u00ec rimanere per un po\u2019 a controllare la situazione. Non si sbagliava, e dovette reprimere nel sangue una sollevazione popolare, con tanto di assalto al Vaticano e barricate a ponte Sant'Angelo, scoppiata il successivo 3 gennaio e sobillata dal lontano Giovanni XII, repressione che accrebbe l\u2019odio dei Romani nei confronti dell\u2019imperatore e, di conseguenza, del suo papa, sebbene Leone si fosse adoperato per la cessazione delle violenze da parte degli imperiali, nella speranza di recuperare la benevolenza del popolo. Cos\u00ec il Gregorovius riferisce quegli avvenimenti:\nSedati i disordini, i Romani, in cambio del perdono, giurarono obbedienza ad Ottone e al papa. Pensando che la situazione in citt\u00e0 si fosse ormai finalmente stabilizzata, il 14 febbraio del 964 l'imperatore, rilasciati tutti gli ostaggi romani, part\u00ec per una spedizione contro Spoleto, roccaforte di quell'Adalberto figlio di Berengario II che era entrato in combutta con Giovanni XII per spodestare Ottone. Ma questa volta s\u2019ingannava:\nLeone fu scacciato da Roma e ripar\u00f2 a Camerino, presso l'accampamento imperiale. Il 26 febbraio, dopo appena due mesi e mezzo di pontificato, Leone fu deposto da un sinodo tenuto sotto la presidenza dell'ex papa Giovanni XII che, immediatamente rientrato nell'Urbe, aveva ripreso il suo posto come pontefice. Nel maggio del medesimo anno, per\u00f2, Giovanni XII mor\u00ec improvvisamente ed il popolo fu chiamato di nuovo ad eleggere il suo successore.\nPochi giorni dopo la morte di Giovanni XII, i Romani elessero, un \"loro\" pontefice, nella figura del cardinale diacono Benedetto, sfidando apertamente l'imperatore, il \"suo\" papa Leone e il \"Privilegium Othonis\" (l\u2019atto stipulato tra Ottone e Giovanni XII con cui si stabiliva che l\u2019elezione di un pontefice potesse avvenire solo con il consenso dell\u2019imperatore). Ritornato a Roma da Camerino, l'esercito imperiale strinse d'assedio Roma, costringendo i romani ad accettare Leone VIII come legittimo pontefice. Benedetto V fu deposto in un sinodo tenutosi il 23 giugno 964, accettando egli stesso Leone come legittimo pontefice, che dunque divenne papa per la seconda volta. Secondo la tradizione, al sinodo che depose Benedetto Leone concesse all'imperatore e ai suoi successori pieni diritti d'investitura come sovrani d'Italia, ma la genuinit\u00e0 dei documenti sui quali si basa questa ipotesi \u00e8 pi\u00f9 che dubbia. Il cronista Liutprando riferisce che Benedetto, spogliato degli abiti e delle insegne pontificali, si inginocchi\u00f2 di fronte a Leone, in segno di umilt\u00e0 e volontaria sottomissione al \"nuovo\" pontefice: nelle intenzioni di Benedetto, un'abdicazione volontaria. Leone VIII, in tutta risposta, gli spezz\u00f2 addosso il bastone pastorale: \u00e8 la prima menzione dello scettro papale.\nIl secondo pontificato (23 giugno 964-1\u00ba marzo 965).\nIl secondo pontificato di Leone non ebbe storia. Dopo la partenza di Ottone, il 1\u00ba luglio del 964, diretto in Germania insieme al deposto Benedetto V, Leone govern\u00f2 tranquillamente in una Roma terrorizzata da ulteriori rappresaglie dell'imperatore, qualora i Romani avessero deciso di ribellarsi ancora. Inoltre, bisogna ricordare come Ottone avesse decretato, alla fine del sinodo del 23 giugno, che l'elezione del nuovo pontefice spettasse solamente all'imperatore, annullando cos\u00ec ogni libert\u00e0 elettorale del popolo romano. Tale decreto, ricordato da Gregorovius come \"privilegium Leonis\", \u00e8 per\u00f2, da considerare un falso, in quanto prodotto in realt\u00e0 dai sostenitori di Enrico IV durante la lotta per le investiture dell'XI/XII secolo, tesi ribadita sia dal biografo di Leone VIII, Ambrogio Piazzoni, sia dal Duchesne, curatore del \"Liber Pontificalis\":\nNomina di cardinali.\nNon vi sono notizie della nomina di cardinali da parte di papa Leone VIII.\nMorte e sepoltura.\nLeone VIII mor\u00ec il 1\u00ba marzo del 965 (o pi\u00f9 generalmente ai primi di marzo) e probabilmente fu sepolto in San Pietro.\nLa questione sulla legittimit\u00e0.\nLe vicende che intercorsero tra il concilio del 6 novembre 963, quello in cui Ottone I dichiar\u00f2 decaduto Giovanni XII, e quello del 23 giugno 964, in cui sempre Ottone I dichiar\u00f2 decaduto Benedetto V e come unico papa legittimo Leone VIII, sono alquanto confuse, ai fini di una corretta cronotassi dei vescovi di Roma. Gli stessi contemporanei (o gli uomini delle generazioni immediatamente successive), si trovarono in difficolt\u00e0 sulla legittimazione di Giovanni XII, Leone VIII e Benedetto V come papi in questo periodo. Molti elenchi papali medievali, infatti, non annoverano Leone come papa legittimo. Il problema si origina dalla dubbia validit\u00e0 dei concili: quello del 6 novembre 963, in quanto presieduto dall\u2019imperatore, quello del 26 febbraio 964, indetto e presieduto da un papa deposto (Giovanni XII), e quello del 23 giugno 964, anche questo indetto e presieduto da un papa deposto (Leone VIII); in tutti e tre i casi il sinodo deponeva un pontefice, ma se sussistono dubbi sulla validit\u00e0 dei concili, altrettanti ne sussistono sulla conseguente validit\u00e0 degli atti da quelli scaturiti, e quindi sulle deposizioni. L\u2019\"Annuario Pontificio\" riporta Giovanni XII regnante fino alla morte, e dunque non dovrebbe essere valida (in quanto regnante il predecessore) l\u2019elezione e consacrazione di Leone VIII, regolarmente riportato invece dal 6 dicembre 963 alla morte; allo stesso modo, essendo vivente il papa precedente, non dovrebbe essere valida l\u2019elezione e consacrazione di Benedetto V, che invece figura tra i papi dal 22 maggio 964 alla morte. Inoltre Leone VIII, in quanto non regolarmente eletto dal clero e popolo romano, sembrerebbe anche per questo motivo doversi considerare piuttosto un \u201cantipapa\u201d. Ma nel 1049, appena 85 anni dopo la sua morte, il successivo Leone prese il numerale \"IX\" anzich\u00e9 riprendere \"VIII\". L'erudito ottocentesco Gaetano Moroni, che considera Leone VIII un antipapa, giustifica la scelta di Leone IX con la necessit\u00e0 di non scontrarsi con l'allora imperatore germanico Enrico III, lontano discendente di Ottone I. Oggi molti elenchi papali mettono in rilievo questi dubbi ponendo Leone VIII prima di Benedetto V e sovrapponendo, nello stesso mese, i loro pontificati, in quanto, formalmente, Leone fu eletto prima di Benedetto. Claudio Rendina, chiosa tale discussione asserendo che:\nA comprovare ci\u00f2 \u00e8 la stessa cronotassi riportata sul sito del Vaticano, ove Leone VIII appare come regnante tra il 4/6 dicembre 963 e il marzo 965. Ed infatti, per la Chiesa cattolica, Leone VIII viene considerato pontefice legittimo, e la sua effigie \u00e8 presente, come si pu\u00f2 notare dal sito del Vaticano, nella basilica di San Paolo fuori le Mura."}
{"id": "51880", "revid": "22229", "url": "https://it.wikipedia.org/wiki?curid=51880", "title": "Chiese protestanti in Italia", "text": ""}
{"id": "51883", "revid": "1632387", "url": "https://it.wikipedia.org/wiki?curid=51883", "title": "Louisiana", "text": "La Louisiana (in italiano Luisiana, anticamente Luigiana) \u00e8 uno stato federato degli Stati Uniti d'America. Confina con Texas, Arkansas e Mississippi, mentre a sud \u00e8 bagnata dal Golfo del Messico. La capitale \u00e8 Baton Rouge, mentre la citt\u00e0 pi\u00f9 grande e famosa \u00e8 New Orleans. Lo Stato ha due lingue ufficiali: inglese e francese.\nGeografia fisica.\nLa superficie dell'odierno Stato pu\u00f2 essere divisa in due parti; una regione collinare e una regione pianeggiante e alluvionale. Quest'ultima copre un'area di 52.000\u00a0km quadrati situata lungo il fiume Mississippi, che attraversa lo Stato da nord a sud per un tratto complessivo di 1000\u00a0km, sfociando nel Golfo del Messico, lungo il Red River, il Ouachita e altri fiumi pi\u00f9 piccoli come il Pearl River, il Tensas, il Calcasieu, il Mermentau, il Vermilion, il T\u00eache e l'Amite. La regione collinare si estende nella parte nord e nord-orientale dello Stato, occupa un'area di 65.000\u00a0km\u00b2 e raggiunge un'altezza massima di soli 163 metri sul livello del mare; vi si possono trovare boschi e praterie.\nClima.\nIl clima \u00e8 subtropicale umido con estati lunghe e umide e inverni miti e brevi. Le precipitazioni sono frequenti durante tutto l'anno, in particolare nel mese di ottobre mentre l'estate \u00e8 leggermente pi\u00f9 asciutta. Per quanto riguarda le temperature, in estate si hanno valori medi di circa 27\u00a0\u00b0C o 28\u00a0\u00b0C (32\u00a0\u00b0C media delle massime e 24\u00a0\u00b0C media delle minime) anche se si possono raggiungere temperature ben pi\u00f9 elevate, superiori ai 40\u00a0\u00b0C. In inverno invece si hanno 13\u00a0\u00b0C o 14\u00a0\u00b0C di media vicino al Golfo del Messico e 9\u00a0\u00b0C o 10\u00a0\u00b0C nella parte nord, dove occasionali correnti di aria fredda possono far scendere il termometro al di sotto degli 0\u00a0\u00b0C con possibilit\u00e0 di precipitazioni a carattere nevoso. Le temperature medie annue si aggirano attorno ai 20\u00a0\u00b0C o 21\u00a0\u00b0C nella zona prospiciente il Golfo del Messico e ai 16\u00a0\u00b0C o 17\u00a0\u00b0C nelle parti pi\u00f9 settentrionali.\nLo Stato \u00e8 afflitto da un grave problema: quello degli uragani che hanno effetti devastanti anche per la geografia della regione che possiede moltissimi fiumi. Questo favorisce il proliferare di zanzare, contrastato dalla bonifica degli acquitrini che viene eseguita a inizio stagione. La media dell'intero Stato \u00e8 di pi\u00f9 di 60 giorni di tempesta, una media che in tutti gli Stati Uniti viene superata soltanto dalla Florida; anche i tornado sono frequenti (ce ne sono circa 27 di media all'anno).\nQui di seguito vengono riportate le temperature medie e le precipitazioni della citt\u00e0 di New Orleans nell'estremo sud dello Stato e a breve distanza dal Golfo del Messico. I dati si riferiscono al periodo 1961-1990.\nOrigini del nome.\nRen\u00e9-Robert Cavelier, Sieur de La Salle, che reclam\u00f2 il territorio dove sfociava il Mississippi, chiam\u00f2 questo Stato \"La Louisiane\" (Louisiana) ovvero la \"Terra di Louis\" in onore di Luigi XIV di Francia. Il territorio della Louisiana, all'epoca in cui era assoggettato alla Francia ricopriva un'area estesa dalla foce del Mississippi fino al Qu\u00e9bec canadese; da esso si sono formati in parte, o del tutto, 15 stati.\nStoria.\nLa Louisiana all'arrivo dei primi esploratori.\nLa Louisiana era abitata dai Nativi americani quando i primi esploratori giunsero nella prima met\u00e0 del Cinquecento. Alcuni nomi di localit\u00e0 sono la traslitterazione di quelli che venivano usati dagli indigeni. Tra le trib\u00f9 che abitavano la Louisiana troviamo quelle degli Atakapa, Opelusa, Acolapissa, Tangipahoa, Chitimacha nel sud-est dello Stato, Washa, Chawasha, Yagenechito, Bayougoula, Huma che facevano parte della nazione di Natchez, poi ancora Tunika e Koroa. La Louisiana centrale e nordoccidentale fu la culla di una considerevole porzione della nazione di Caddo e della confederazione di Natchitoches composta dai Natchitoches, dagli Yatasi, dai Nakasa, dai Doustioni, dai Quachita e dagli Adai.\nEsplorazione e colonizzazione europea.\nIl primo esploratore europeo che visit\u00f2 la Louisiana arriv\u00f2 nel 1528; fu P\u00e1nfilo de Narv\u00e1ez che guid\u00f2 una spedizione diretta alla foce del fiume Mississippi. Nel 1541 una spedizione guidata da Hernando de Soto attravers\u00f2 la regione. In seguito l'interesse della Spagna ad inviare esploratori in queste terre si affievol\u00ec. Nel tardo XVII secolo degli esploratori francesi, qui giunti per motivi di carattere economico ma anche religioso, stabilirono dei punti d'appoggio sul Golfo del Messico e sul fiume Mississippi. Con questo primo insediamento la Francia reclamava il possesso di una vasta regione nord-americana e cominciava a sviluppare una rete di commerci, facilitata dall'ampiezza delle sue colonie, che si estendevano ora dai Caraibi fino al Canada.\nL'esploratore francese Ren\u00e9 Robert Cavelier de La Salle chiam\u00f2 la regione Louisiana in onore del re di Francia Luigi XIV nel 1682, estendendone la sovranit\u00e0 francese ad est fino a met\u00e0 distanza tra Mobile e Pensacola ed al Rio del Norte sud-ovest. Il primo insediamento stabile, \"Fort Maurepas\", venne fondato dall'ufficiale francese Pierre le Moyne d'Iberville nel 1699.\nAlla colonia francese della Louisiana appartenevano gli stati americani su ambedue le rive del Mississippi e i territori del nord che comprendevano il Canada. I seguenti stati facevano parte della Louisiana: Louisiana, Mississippi, Arkansas, Oklahoma, Missouri, Kansas, Nebraska, Iowa, Illinois, Indiana, Michigan, Wisconsin, Minnesota, Dakota del Nord, Dakota del Sud.\nLa prima colonia che venne fondata sul territorio della Louisiana attuale fu quella di Natchitoches (1714) ad opera di Louis Juchereau de Saint-Denis. L'insediamento ebbe due scopi: stabilire una rete di commerci con gli Spagnoli e impedire l'avanzata degli stessi verso la Louisiana. Natchichotes infatti si trovava sull'estremo fronte settentrionale della Old San Antonio Road, al confine con i possedimenti spagnoli. Di l\u00ec a poco quel centro sarebbe diventato un fiorente porto fluviale e nelle campagne circostanti gi\u00e0 veniva coltivato in abbondanza il cotone.\nLa colonizzazione francese favor\u00ec numerose spedizioni che percorrevano le rive del Mississippi e dei suoi maggiori affluenti e arrivavano fino alle regioni a nord come l'Illinois.\nAll'inizio ci furono varie capitali, ma nel 1722 New Orleans fu eletta capitale della colonia. Da questo momento fino all'acquisto da parte degli Stati Uniti, Francia e Spagna si fronteggeranno senza tregua per il possesso della regione. Intanto giunsero anche molti immigrati tedeschi che si stabilirono sulle rive del Mississippi, trovando condizioni simili a quelle della costa del mare del Nord, fondando dei centri abitati in una regione che poi venne denominata C\u00f4te des Allemands.\nLa Gran Bretagna si appropri\u00f2 di quasi tutti i possedimenti francesi ad est del Mississippi (corrispondenti agli attuali stati dell'Illinois, Wisconsin, Michigan e Indiana) con la Pace di Parigi (1763), stipulata a conclusione della guerra dei sette anni. Solo l'area di New Orleans e una parte dell'attuale Louisiana con la riva ovest del fiume Mississippi entrarono in possesso della Spagna. Durante il governo spagnolo, molte migliaia di persone di etnia francese fuggirono dalla regione dell'Acadia (Nuova Scozia, Canada) in seguito alla conquista britannica di questi territori e si rifugiarono nella zona sudorientale della Louisiana accolti dagli Spagnoli; ancora oggi questa regione viene chiamata \"Acadiana\" e gli abitanti sono chiamati Cajun (che \u00e8 una derivazione di \"Acadians\" o \"Acadiens\"). Nel 1800 la Louisiana torn\u00f2 in possesso della Francia grazie a Napoleone Bonaparte che l'acquist\u00f2 dalla Spagna con il trattato di San Ildefonso, ma la parte est, gi\u00e0 britannica, rimase agli Stati Uniti.\nL'annessione agli Stati Uniti.\nQuando gli Stati Uniti d'America si liberarono del dominio britannico nel 1783, una delle loro maggiori paure era quella del consolidamento di un potere europeo lungo i suoi confini occidentali; desideravano inoltre avere un accesso senza restrizioni al fiume Mississippi dal Golfo del Messico. Non appena gli insediamenti americani si spinsero a ovest, si cap\u00ec che i Monti Appalachi costituivano una barriera per il trasporto delle merci verso oriente. La via pi\u00f9 facile da seguire per consentire lo sviluppo del commercio prevedeva la costruzione di chiatte e navigare lungo il fiume Mississippi fino al porto di New Orleans, dal quale ci si poteva imbarcare per l'oceano con un vascello. I freni a questo progetto erano rappresentati fino al 1800 dalla Spagna, che possedeva ambedue le sponde del Mississippi di sotto a Natchez, e successivamente, dopo il trattato di San Ildefonso, dalla Francia di Napoleone, che si era sostituita alla Spagna alle foci del grande fiume, creando un centro di potere la cui principale fonte di ricchezza era il commercio dello zucchero con le isole. La situazione francese peggior\u00f2 in seguito, per la perdita di Guadalupa e Martinica, che tornarono alla Gran Bretagna, e per la rivolta di Saint-Domingue nel 1790.\nThomas Jefferson, il terzo presidente degli Stati Uniti, non vedeva di buon occhio i piani di Napoleone di ristabilire una colonia francese in Nord America, soprattutto in considerazione del fatto che la Francia possedeva New Orleans, vera porta marittima verso il continente nordamericano, potendo in tal modo mettere in seria crisi l'economia statunitense con la chiusura della navigazione sul Mississippi alla rete commerciale nordamericana. Jefferson autorizz\u00f2 Robert R. Livingstone a negoziare l'acquisto di New Orleans, di una porzione della riva est del Mississippi e della libera navigazione del fiume per due milioni di dollari.\nLa situazione divenne critica per gli Stati Uniti quando la Francia decise di chiudere il porto di New Orleans, probabilmente per il contrabbando che veniva praticato dagli statunitensi. Cos\u00ec Jefferson decise di stanziare 10 milioni di dollari per l'acquisto di New Orleans e delle zone circostanti e incaric\u00f2 Livingstone di portare a termine questa operazione. L'11 aprile del 1803 il ministro francese Talleyrand chiese a Livingstone quanto sarebbe stato disposto a pagare per acquistare la Louisiana (i cui confini andavano ben al di l\u00e0 di quelli dell'attuale stato omonimo, delimitando un vasto territorio che dal Golfo del Messico si estendeva fino alla frontiera canadese, comprendendo tutto l'enorme bacino fluviale del Mississippi). Livingstone era stato incaricato di acquistare soltanto New Orleans e le zone limitrofe, ma, poich\u00e9 l'approvazione del Presidente avrebbe richiesto troppo tempo, decise autonomamente di accettare l'offerta. Il 30 aprile si giunse cos\u00ec ad un accordo: la Francia cedeva i territori della Louisiana, ovvero circa 2.200.000 chilometri quadrati, agli Stati Uniti per 60 milioni di franchi (15 milioni di dollari), di cui per\u00f2 soltanto 8 entrarono nelle tasche di Napoleone, poich\u00e9 la Francia era fortemente indebitata con gli Stati Uniti.\nJefferson aveva stanziato 10 milioni per un porto e invece scopr\u00ec di aver ottenuto un territorio che era il doppio degli Stati Uniti per soli 15 milioni e che si estendeva, sia pure con confini indefiniti ad ovest del Mississippi fino alle Montagne Rocciose, da una linea intermedia tra New Orleans ed il Texas fino al fiume Red e poi su verso nord lungo il 100\u00ba meridiano fino alle sorgenti del fiume Arkansas.\nGli oppositori di Jefferson, che appartenevano al Partito Federalista, sostenevano che la Louisiana fosse una terra desertica, priva di valore, e che non si potevano acquistare territori senza l'approvazione del Senato. Ci\u00f2 che realmente risultava intollerabile per i federalisti era l'ampliamento degli interessi degli Stati del sud e dell'ovest nel congresso, con la perdita di influenza degli Stati della Nuova Inghilterra.\nLa cerimonia di passaggio fu celebrata a New Orleans il 29 novembre del 1803. L'annessione della Louisiana, da allora conosciuta come \"Louisiana Purchase\", facilit\u00f2 l'espansione verso l'ovest e inoltre offr\u00ec nuovi posti di lavoro alla popolazione americana. Nel 1804 fu costituita come autonomo \"Territorio d'Orleans\", esteso dal 1810 anche alla riva destra del delta del fiume Mississippi e il Territorio della Louisiana, finch\u00e9 il 30 aprile 1812 entr\u00f2 a far parte degli Stati Uniti come diciottesimo Stato dell'Unione. Nel 1860 fu uno degli stati secessionisti.\nSociet\u00e0.\nEvoluzione demografica.\nNel 2005 un terzo della popolazione della Luisiana \u00e8 costituito da neri, confermandosi uno degli stati con la maggior percentuale di afroamericani.\nCitt\u00e0.\nLe citt\u00e0 pi\u00f9 popolose sono: New Orleans, la capitale Baton Rouge, Shreveport e Lafayette, tutte sopra i 100.000 abitanti. Altro grande centro urbano \u00e8 Metairie, sobborgo di New Orleans. Si nota che tutta la grande area metropolitana di questa citt\u00e0 ha subito una netta flessione demografica a seguito dell'uragano Katrina del 2005 con conseguente diminuzione anche della popolazione totale dello Stato.\nDa una stima del 2018 queste sono le prime 10 citt\u00e0 per numero di abitanti:\nReligioni.\nIn Louisiana, come nel resto degli Stati Uniti, le uniche statistiche religiose disponibili sono quelle elaborate dalle varie Chiese in base al numero dei fedeli. Le percentuali riportate qui di seguito si intendono pertanto sul totale dei credenti dichiaratisi tali o registrati come tali dalle Chiese di appartenenza, non sul totale della popolazione dello Stato.\nEconomia.\nNonostante le ricchezze minerarie ed agricole il prodotto interno lordo era, nel 2005, di soli 168 miliardi di dollari, collocandosi lo Stato al ventiquattresimo posto negli Stati Uniti; per quanto riguarda il reddito pro-capite la situazione era, all'epoca (dati 2005), molto peggiore, facendo scivolare la Louisiana al quarantaduesimo posto, con 30.952 dollari. Nel 2014 \u00e8 tra gli stati con minor disoccupazione tanto da iniziare ad attrarre numerosi turisti oltre che americani stessi. I principali prodotti agricoli d'esportazione sono il cotone, le patate dolci, la soia e il riso. Numerose le industrie: del legno, chimiche, petrolifere, metalmeccaniche, alimentari. Le risorse del sottosuolo sono imponenti (gas naturale, petrolio, zolfo). Rilevante \u00e8 la pesca (crostacei, ostriche).\nCultura.\nLa Louisiana \u00e8 la patria di culture variegatissime; in particolare si distinguono per le usanze i creoli e i francesi che parlano il Cajun.\nGli antenati dei creoli, nati dall'incrocio fra bianchi e neri, vennero in Louisiana prima del suo acquisto da parte degli Stati Uniti dall'Europa Occidentale e dal Golfo di Guinea. La cultura e lo stile di vita dei creoli hanno continuato a dominare nella Louisiana meridionale per tutto il XIX secolo e per buona parte del XX secolo, poi anche in quella zona si sono imposti lo stile di vita e la cultura anglo-americana.\nGli antenati dei Cajun erano invece dei coloni francesi residenti nel Canada atlantico i quali, dopo la vittoria inglese nella guerra dei sette anni, si trasferirono dalle province del Nuovo Brunswick e della Nuova Scozia verso la Louisiana e, precisamente si stabilirono nella regione intorno a Lafayette e Houma. Coloro che non riuscivano a fuggire, infatti venivano rinchiusi nei campi di internamento britannici.\nUn terzo elemento di distinzione della cultura della Louisiana \u00e8 la presenza di un gruppo chiamato \"Isle\u00f1os\", discendenti delle Isole Canarie, che, emigrarono sotto la corona di Spagna intorno al 1770. Si stabilirono nella zona di \"St Bernard Parish\", non lontano da New Orleans, dove sono presenti tuttora.\nGrande importanza rivestono al giorno d'oggi due gruppi etnici di origine europea: i tedeschi, emigrati in Louisiana nella prima met\u00e0 dell'Ottocento, e stabilitisi in molte parrocchie del paese, e, gli italiani, insediatisi soprattutto, fin dagli ultimi due decenni del XIX secolo, nella citt\u00e0 di New Orleans e zone limitrofe. Di una certa consistenza, a partire dagli anni settanta del novecento, \u00e8 stata, ed \u00e8, l'immigrazione latinoamericana proveniente soprattutto dal Messico.\nSistema giudiziario e criminalit\u00e0.\nIl ramo giudiziario in Louisiana \u00e8 costituito da un sistema di corti che interpretano e applicano il diritto civile e il diritto penale. La Corte Suprema della Louisiana \u00e8 il pi\u00f9 alto Corte dello Stato. Ci sono anche 5 tribunali d'appello, 43 tribunali distrettuali, 5 tribunali della famiglia o dei minorenni, 48 tribunali comunali e 3 tribunali parrocchiali.\nSecondo le statistiche dell'FBI, le 10 citt\u00e0 pi\u00f9 pericolose della Louisiana nel 2020 sono:\n1. Hammond\n2. Opelusas\n3. Alessandria\n4. Marxville\n5. Bastrop\n6. Crowley\n7. Monroe\n8. Walker\n9. West Monroe\n10. Lisville\nLeggi e governo.\nNel 1849, la capitale dello Stato fu spostata da New Orleans a Baton Rouge. L'attuale 56\u00ba governatore della Louisiana \u00e8 John Bel Edwards (democratico) dal 16 gennaio 2016. La struttura politica e legale della Louisiana ha mantenuto alcuni elementi del tempo della colonizzazione francese. Il primo elemento \u00e8 l'uso del termine \"parish\" al posto di \"county\" (contea) per la suddivisione amministrativa.\nIl secondo \u00e8 il sistema legale che, sulla scia di quello francese e spagnolo, \u00e8 di \"civil law\": ci\u00f2 rende la Louisiana, insieme al Qu\u00e9bec, l'unico ordinamento giuridico anglosassone non di common law. La differenza fondamentale fra le due tipologie di sistemi sta nel valore attribuito al diritto giurisprudenziale, cio\u00e8 al precedente giudiziario, che nel common law \u00e8 la fonte principe del diritto, e invece, nel civil law, ha mera valenza di orientamento, ma non occupa alcuno spazio, almeno formalmente, nella gerarchia delle fonti, dove predominano quelle di produzione legislativa.\nCon leggi fortemente proibizioniste e un limitato ricorso alla libert\u00e0 condizionale, la Louisiana ha 1 persona in carcere ogni 86 abitanti, il che la rende lo Stato con il pi\u00f9 alto tasso di incarcerazione degli Stati Uniti, e dunque del mondo.\nSport.\nLe franchigie della Louisiana che partecipano al \"Big Four\" (le quattro grandi leghe sportive professionistiche americane) sono:"}
{"id": "51886", "revid": "2145227", "url": "https://it.wikipedia.org/wiki?curid=51886", "title": "Papa Benedetto V", "text": " Il suo pontificato fu uno tra i pi\u00f9 brevi pontificati della storia della Chiesa cattolica\nBiografia.\nOrigini e carriera ecclesiastica.\nRomano di nascita, Benedetto era figlio di un tal Ildebrando. Uomo estremamente dotto (tanto da meritarsi il titolo di \"Grammaticus\"), apparve per la prima volta tra le pagine della storia quando era gi\u00e0 cardinale diacono, in occasione del sinodo del 6 novembre 963, nel quale contribu\u00ec alla decisione di deporre Papa Giovanni XII, sotto il peso di accuse infamanti:\nBenedetto fu anche tra coloro che, poco dopo, ratificarono l'elezione di Papa Leone VIII imposta dall\u2019imperatore Ottone I. Tuttavia, quando Giovanni XII, poco dopo, torn\u00f2 a Roma e si reinsedi\u00f2 sul Soglio pontificio, deponendo a sua volta Leone VIII e vendicandosi di tutti coloro che avevano eletto il suo rivale, lasci\u00f2 indisturbato Benedetto n\u00e9 gli chiese conto di alcunch\u00e9.\nPapato.\nL'elezione e il breve pontificato.\nFu eletto il 22 maggio del 964, alla morte di Papa Giovanni XII, dal patriziato e dalla plebe di Roma, in opposizione a Leone VIII, e in aperta sfida all'Imperatore Ottone I che quel pontefice aveva voluto. I romani, in obbedienza al \"Privilegium Othonis\" del 963 (il documento in base al quale veniva stabilito che l'elezione papale dovesse avvenire soltanto con il consenso dell\u2019imperatore o dei suoi legati), mandarono a Rieti, dove allora Ottone si trovava, una delegazione con cui chiedevano all'imperatore di ratificare l'elezione. Bench\u00e9 Benedetto fosse una persona molto pia, moralmente irreprensibile e di grande cultura, Ottone ovviamente non ratific\u00f2 la scelta, dal momento che era ancora in vita e, dal suo punto di vista, legittimamente eletto, Leone.La delegazione rientr\u00f2 a Roma e, in spregio al divieto e alle rimostranze imperiali, Benedetto venne comunque consacrato.\nLa fine del pontificato.\nIl sinodo del 23 giugno nella testimonianza di Liutprando.\nOttone non poteva ovviamente accettare un simile atto di sfida ed insubordinazione; si diresse in armi verso l'Urbe e, dopo circa un mese di assedio, entr\u00f2 in Roma che era dovuta capitolare per fame. Immediatamente reinsediato Leone, si fece consegnare Benedetto (23 giugno 964).\nIl vescovo di Cremona Liutprando, partigiano di Ottone, riferisce lo svolgimento del sinodo convocato lo stesso giorno in cui cadde la citt\u00e0:\nNel resoconto, per quanto infarcito di elogi nei confronti di un magnanimo Ottone, il fatto descritto e il senso della narrazione sono chiari: in cambio della sottomissione e del riconoscimento del proprio peccato, Benedetto fu perdonato e reintegrato nell'ordine del diaconato. Un'annotazione bisogna per\u00f2 sottolineare: l'ira di Leone VIII, che spezza il pastorale usato da Benedetto, fornisce la prima citazione storica dell'esistenza di quell'oggetto: un particolare \"scettro\" papale.\nL'esilio ad Amburgo e la fama di santit\u00e0.\nOttone, dopo il sinodo, ritorn\u00f2 in Germania e si port\u00f2 dietro l'ormai diacono Benedetto. Giunto a destinazione, lo esili\u00f2 ad Amburgo, dove l'arcivescovo locale, Adaldago, lo tratt\u00f2 con grande rispetto, permettendogli anche di predicare, tanto che grazie a lui si ebbero numerose conversioni al cattolicesimo e ritorni alla pratica religiosa, che fecero nascere intorno al nome e alle azioni di Benedetto un alone di santit\u00e0.\nLa morte e la sorte delle spoglie mortali.\nMor\u00ec ad Amburgo il 4 luglio del 965 o 966, venerato da tutti per la santit\u00e0 della sua vita, e fu tumulato nella cattedrale della citt\u00e0. Poich\u00e9 negli anni seguenti Amburgo fu aggredita e distrutta dagli slavi, si diffuse la voce che lo stesso Benedetto avesse previsto queste sciagure e predetto che esse sarebbero cessate quando il suo corpo fosse stato sepolto accanto alla tomba di San Pietro. I resti dell'ex-papa furono poi effettivamente trasferiti a Roma, per ordine dell'Imperatore Ottone III, nel 999.\nCulto.\nSebbene talvolta a Benedetto V sia attribuito il titolo di santo e sia indicato il 4 luglio, giorno della morte, come quello della sua festa, in realt\u00e0 il suo nome non figura in nessuna edizione del martirologio.\nDibattito storiografico.\nPer ci\u00f2 che riguarda i dubbi ed il dibattito storiografico sulla legittimit\u00e0 dell\u2019elezione e dunque sul pontificato di Benedetto V (consacrato mentre era ancora in vita Leone VIII) si rimanda a quanto riportato nella voce biografica su Leone VIII per maggiori aggiornamenti rispetto alle tesi di alcuni studiosi citati in bibliografia."}
{"id": "51892", "revid": "1169970", "url": "https://it.wikipedia.org/wiki?curid=51892", "title": "Requiem", "text": "Il requiem (propriamente: \"Missa defunctorum\") \u00e8 una liturgia eucaristica secondo l\"usus antiquior\" del rito romano della Chiesa cattolica in suffragio di uno o pi\u00f9 defunti. \u00c8 celebrata sia come messa esequiale, sia in occasione di anniversari, sia nel giorno del 2 novembre, in cui la Chiesa commemora tutti i fedeli defunti, sia ancora come messa votiva. Secondo la dottrina cattolica le messe in suffragio dei defunti che si trovano in Purgatorio possono abbreviare la loro permanenza di espiazione, a favore di un pi\u00f9 celere passaggio al Paradiso.\nAnche altre confessioni acattoliche che adottano la liturgia latina, come l'Ortodossia di rito occidentale e una parte degli anglicani e dei luterani, celebrano il requiem.\nSi chiama requiem anche la composizione musicale che utilizza in tutto o in parte i testi della liturgia cattolica. Mentre nella messa, l'introito, il graduale, il tratto e l'offertorio cambiano di giorno in giorno secondo il calendario liturgico, nella messa dei defunti questi testi sono fissi. Si tratta di testi antichi quanto drammatici nella loro rappresentativit\u00e0 e, in quanto tali, hanno attirato l'attenzione e ispirato non pochi compositori, fra cui Wolfgang Amadeus Mozart, con la sua Messa di requiem in re minore e Giuseppe Verdi con la sua Messa da requiem.\nL'uso, molto popolare, della parola requiem deriva dalle parole iniziali dell'Introito.\nTesti.\nI testi delle composizioni musicali della Messa di Requiem corrispondono a quelli della forma tridentina del rito romano. Nel Messale Romano riformato dopo il Concilio Vaticano II la Messa di Requiem \u00e8 stata sostituita dalla Messa per i defunti, in cui:\nLe parti musicate sono in genere tutte o alcune di quelle seguenti. Le altre parti della liturgia, fra cui la colletta, l'epistola, il vangelo, la secreta e la postcommunio in realt\u00e0 variano secondo la circostanza: ad esempio nel Messale Romano del 1920 vi sono tre messe diverse per il 2 novembre, una per le esequie, una per gli anniversari, una per la messa votiva quotidiana e 17 schemi di orazioni, colletta, secreta e postcommunio, per adattare la liturgia ai defunti da commemorare. \nKyrie eleison.\nCome nell'Ordinario della messa. Dal greco: Signore piet\u00e0.\nSanctus e Benedictus.\nCome nell'Ordinario della Messa.\nAgnus Dei.\nTesto come nell'Ordinario della messa, con le invocazioni \"miserere nobis\" modificate in \"dona eis requiem\", e \"dona nobis pacem\" in \"dona eis requiem sempiternam\" (\"Dona loro la pace (eterna).\")\nIl Requiem nel rito parigino.\nIl rito parigino ha una Messa per i defunti che presenta alcune differenze con il Requiem del rito romano:\nIl testo del Requiem secondo il rito parigino si ritrova in molte composizioni musicali francesi; non mancano neppure esempi di commistione fra i due messali. Tracce del messale parigino sono ancora presenti nei Requiem della fine del XVIII secolo e dell'inizio del XIX secolo.\nIl Requiem nel rito ambrosiano.\nAnche il rito ambrosiano presenta alcune differenze con il Requiem del rito romano:\n\u00c8 curioso notare che il Requiem di Verdi (autore che pure conosceva il rito ambrosiano, composto in onore di Manzoni che pure frequentava assiduamente questo rito) dopo varie vicissitudini e compromessi fu rappresentato a Milano secondo la tradizione del rito romano.\nComposizioni musicali.\nPer molti secoli i testi del requiem venivano cantati su melodie gregoriane. La prima impostazione polifonica viene generalmente attribuita al compositore Johannes Ockeghem, intorno al 1460; si suppone che il suo requiem attingesse molto dal pi\u00f9 anziano Guillaume Dufay, ma la partitura di Dufay \u00e8 andata perduta. Molti dei primi requiem utilizzano dei testi diversi da quelli della liturgia ufficiale, probabilmente perch\u00e9 prima del Concilio di Trento diverse erano le impostazioni liturgiche in molti paesi europei. I requiem di Engarandus Juvenis, contenuto nel codice di Staffarda della fine del XV secolo, e quello di Antoine Brumel, datato intorno al 1500, sono i primi che comprendono il \"Dies irae\".\nOltre 2.000 requiem sono stati composti fino ad oggi. Molte delle versioni rinascimentali venivano eseguite senza strumenti musicali, di solito con il canto \"a cappella\", mentre a partire dal XVII secolo i compositori preferirono sempre pi\u00f9 spesso l'uso di strumenti per accompagnare il coro, includendo anche voci soliste. Si registrano sovente delle modifiche tra le varie composizioni su quali parti dei testi liturgici sono musicate: molti compositori omettono il Graduale; una scuola di compositori francesi (capeggiata dal Faur\u00e9) omette il \"Dies ir\u00e6\" per ragioni stilistiche, mentre lo stesso testo era spesso al centro di composizioni di artisti francesi nei secoli precedenti.\nAlcuni compositori hanno aggiunto al Requiem parti che sono proprie dell\"ufficio della sepoltura\", non facendo parte del rito liturgico vero e proprio, ma nel caso del funerale segue dopo la messa, altri ancora hanno aggiunto dei movimenti supplementari da cantarsi nel corso del requiem, come il mottetto devozionale \"Pie Iesu\" nel requiem di Faur\u00e9, Durufl\u00e9, e Lloyd Webber. I due testi aggiuntivi per il pio ufficio della sepoltura sono:\nIl \"Pie Iesu\" combina una parafrasi del versetto finale del \"Lacrimosa\" e dell' \"Agnus Dei\".\nA partire dal XVIII secolo e per buona parte del secolo successivo, furono in molti tra i compositori coloro che scrissero dei veri e propri concerti da requiem, dal momento che l'organico richiesto era notevole, o la durata troppo estesa. Ci\u00f2 non rendeva possibile l'esecuzione di tali opere in una cerimonia funebre; i requiem di Gossec, Berlioz, Verdi, e Dvo\u0159\u00e1k sono in pratica dei concerti drammatici, resi in forma di oratori. Una controreazione a questa tendenza fu iniziata dal movimento ceciliano, che raccomandava di limitare il requiem ad un sobrio accompagnamento a musiche di carattere liturgico evitando l'utilizzo di voci soliste di tipo operistico.\nRequiem non cattolici.\nRequiem \u00e8 utilizzato anche per indicare composizioni sacre che utilizzano testi religiosi appropriati per un rito funebre, o per designare composizioni per liturgie diverse da quella cattolica. Tra i primi esempi di questo tipo ci sono i requiem tedeschi composti nel XVII secolo da Sch\u00fctz e Praetorius, adattamenti del requiem cattolico alla liturgia luterana, che fornirono ispirazione al Requiem tedesco di Brahms.\nI requiem non cattolici includono:\nIl \"Book of Common Prayer\" (\"Libro della preghiera comune\") degli Anglicani contiene sette testi che insieme costituiscono il materiale per le orazioni per il servizio funebre; molti compositori hanno arrangiato della musica su questi testi, tra questi Thomas Morley, Orlando Gibbons ed Henry Purcell.\nSviluppi nel XX secolo.\nNel XX secolo il requiem si \u00e8 evoluto verso nuove diverse direzioni. Il genere del requiem di guerra \u00e8 probabilmente il pi\u00f9 alto e comprende alcune composizioni dedicate alla memoria delle persone morte in tempo di guerra. Sempre pi\u00f9 spesso il requiem include delle liriche di carattere non liturgico, includendo ad esempio poesie di pacifisti, come nel caso del Requiem di guerra di Benjamin Britten che giustappone il testo in latino con la poesia di Wilfred Owen. I diversi requiem incentrati sull'olocausto possono essere considerati all'interno di questo genere.\nInfine, lo sviluppo del requiem di carattere squisitamente secolare, scritto per l'esecuzione pubblica senza specifica osservanza religiosa. Alcuni compositori hanno anche scritto delle opere esclusivamente strumentali che portano il titolo di requiem, come ad esempio la \"Sinfonia da Requiem\" di Britten.\nAl contrario, il pi\u00f9 recente \"Requiem\" del M\u00b0 Vieri Tosatti (1920-1999) \u00e8 una grande composizione per Coro, Orchestra e 2 Soli, sul testo canonico. Prima esecuzione Radio Milano, Sala Verdi del Conservatorio, 22 maggio 1964.\nIn tempi pi\u00f9 recenti numerosi artisti hanno partecipato alla commemorazione e reso omaggio alla memoria dei defunti in talune occasioni pubbliche e private. Anche gli interpreti della musica moderna ed i cantanti rock hanno prestato la propria voce o brani da loro scritti o adattati in occasione di funerali. Una vasta eco ha avuto \"Candle in the Wind\", cantata da Elton John il 6 settembre 1997 in occasione del funerale solenne di Diana Spencer, ex moglie del principe Carlo del Galles.\nIn quest'ambito del tutto particolare la singolare reinterpretazione di Giovanni Lindo Ferretti, cantante del gruppo dei CCCP che inserisce alcuni brevi pezzi del Requiem all'inizio della versione live di Militanz, contenuta nell'album Live in Punkow. Singolare il contrasto tra il ritmo solenne del requiem ed il velocissimo pezzo punk-rock filosovietico che segue: ma le due parti si abbinano concettualmente in un mondo dove, come canta Ferretti nel finale, \"il passato \u00e8 afflosciato, il presente \u00e8 un mercato\". Il testo esatto \u00e8: \nPresente nell'album \"Socialismo e Barbarie\" dei CCCP anche il testo aggiuntivo del rito della sepoltura: \"Libera me Domine\".\nL'album \"The Final Cut\" del gruppo rock inglese Pink Floyd \u00e8 un Requiem di guerra che il bassista e cantante del gruppo Roger Waters dedica al padre, Eric Fletcher Waters, ufficiale britannico morto in guerra durante lo Sbarco di Anzio nel 1944, ora seppellito a Cassino, in Lazio. L'album \u00e8 in genere considerato di Roger Waters, e non del gruppo Pink Floyd (dimostrato anche dalla scritta sul retro dell'album: \"By Roger Waters, performed by Pink Floyd\", \"Da Roger Waters, eseguito dai Pink Floyd\").\nCuriosit\u00e0.\nAlan Menken e Stephen Schwartz hanno preso vari versi di questo testo sacro per la colonna sonora del film \"Il gobbo di Notre Dame\"."}
{"id": "51895", "revid": "2181523", "url": "https://it.wikipedia.org/wiki?curid=51895", "title": "Lorenzo Perosi", "text": "Autore di musica sacra, noto per i suoi oratori, le sue messe polifoniche e i suoi mottetti, fu un compositore molto prolifico. Perosi \u00e8 considerato inoltre la guida e l'esponente principale del cosiddetto Movimento Ceciliano.\nNegli oratori di Perosi si fondono tracce veristiche, richiami alla grande polifonia rinascimentale, costruzioni barocche e ispirazioni gregoriane. Esord\u00ec con la cantata \"In coena Domini\" il cui successo gli procur\u00f2 un'immediata fama e popolarit\u00e0.\nScrisse anche molta musica liturgica, soprattutto messe (oltre 50) e mottetti (oltre 300).\nIn quest'ambito il linguaggio di Perosi, lungi da ogni eco romantica, si caratterizza per uno stile polifonico scorrevole sorretto da una spontanea freschezza melodica.\nFu anche autore di musica da camera, composizioni per orchestra e pagine organistiche.\nBiografia.\nTra gli antenati di Perosi, originari dell'alto Lodigiano, si trovano molti musicisti: nel 1787 Giuseppe Perosi era organista della parrocchiale di Lodi Vecchio, e a lui succedettero Antonio Perosi nel 1826 e Dionigi Perosi nel 1832.\nQuest'ultimo, nonno di Lorenzo, si trasfer\u00ec poi a Mede Lomellina. Fu il padre Giuseppe, maestro di cappella del duomo di Tortona con il quale studi\u00f2, a infondere la passione per la musica a lui e agli altri cinque figli (tra cui il compositore Marziano e il cardinale Carlo). Il 6 marzo 1887 Lorenzo si fece terziario francescano. Nel 1888 sostenne con esito positivo un esame di valutazione al Liceo Musicale di Santa Cecilia di Roma, l'attuale Accademia Nazionale di Santa Cecilia, e inizi\u00f2 a seguire un corso di studi per corrispondenza con il Conservatorio di Milano.\nA 18 anni divenne organista e maestro di canto presso l'Abbazia di Montecassino, posto che lascer\u00e0 nel 1891 per motivi di salute. L'anno successivo si diplom\u00f2 alla scuola di contrappunto del Conservatorio di Milano e successivamente fece un soggiorno di studi a Ratisbona con Franz Xaver Haberl. Nel dicembre 1893 divenne maestro di cappella a Imola e nel 1894 direttore della \"Cappella Marciana\" della Basilica di San Marco a Venezia. \"La mia carriera incominci\u00f2 ad Imola\" disse Perosi, che inizi\u00f2 in quella citt\u00e0 a pubblicare i suoi primi lavori. Dopo gli studi seminaristici, durante i quali conobbe don Orione, divenendone amico, fu ordinato sacerdote nel 1895.\nNel 1898 il papa Leone XIII nomin\u00f2 Perosi \"Direttore Perpetuo della Cappella Musicale Pontificia Sistina\", ultimo coro di voci bianche composto da cantori evirati. Perosi ricopr\u00ec questo ruolo fino alla morte, con il prof. Antonio Comandini come \"Direttore Pro Tempore\".\nIn contrasto con i cantori evirati, introdusse nel coro fanciulli cantori, espellendone gli oramai esigui cantori evirati, affiancandoli ai falsettisti gi\u00e0 facenti parte del coro.\nSempre nel 1898 compose la prima \"Passione Secondo S. Marco\"; altri oratori apparvero in rapida successione. La fama di Perosi in quest'epoca era inaudita, talch\u00e9 i critici coniarono il termine \"Il Momento Perosiano\". Oltre alla sua fama fra le masse, Perosi godeva del rispetto di tanti importanti compositori, inclusi Puccini, Mascagni, Boito, Massenet, Guilmant, anche Jan\u00e1\u010dek.\nNel 1903 inizi\u00f2 a soffrire di disturbi nervosi, cui si aggiunsero negli anni manie di persecuzione. Nel 1908, dopo la morte del padre, attravers\u00f2 una profonda crisi (nel corso della quale ripudi\u00f2 tutta la musica composta fino ad allora) che lo port\u00f2 - su consiglio dei medici - a trascorrere un periodo a Bandino, presso Firenze.\nNel 1910 la sua salute registr\u00f2 un miglioramento che gli consent\u00ec di riprendere totalmente le sue attivit\u00e0, ma un'ulteriore crisi nel 1913 lo port\u00f2 nuovamente a ritenere \"superate\" le sue opere; la direzione della cappella Sistina fu interinalmente assunta, nei periodi di malattia pi\u00f9 acuta, dal fratello Marziano e da monsignor Raffaele Casimiri. Nel 1922 attravers\u00f2 una crisi spirituale e religiosa, aggravata dalla morte della madre: temendo che potesse distruggere i suoi manoscritti, venne dichiarato interdetto con sentenza del Tribunale di Roma, su richiesta dei fratelli assistiti dall'avvocato Adriano Belli . L'anno successivo inizi\u00f2 ad osservare un regime strettamente vegetariano, si firm\u00f2 \"Piero Piolti il vegetariano\" e vagheggi\u00f2 una riforma del calendario.\nLe sue condizioni di salute, peraltro, non gli impediranno di comporre e dirigere, come avvenne, ad esempio, quando, il 19 gennaio 1925, presenti i Reali, nella Chiesa di Santa Maria degli Angeli a Roma diresse la Messa funebre ufficiale in memoria di Giacomo Puccini, scomparso il 29 novembre 1924. Nel 1930 fu revocato il decreto di interdizione e, su proposta di Pietro Mascagni, venne nominato Accademico d'Italia; tre anni dopo riprese la direzione attiva della Cappella Sistina e nel 1936 papa Pio XI gli concesse nuovamente il permesso di celebrare la messa.\nNell'aprile del 1946, in occasione del Congresso della Democrazia Cristiana a Roma, compose l'inno ufficiale della DC.\nEbbe inizio un lungo periodo di fervida attivit\u00e0 che lo port\u00f2 anche a dirigere per la Radio Italiana e per la Radio Vaticana e che vide le sue composizioni eseguite nei maggiori teatri nazionali e all'estero. Nel marzo 1954 fu colpito da disturbi circolatori e le sue condizioni di salute peggiorarono progressivamente. Il 12 marzo 1955, nell'anniversario dell'incoronazione di Pio XII, diresse per l'ultima volta un'esecuzione alla Cappella Sistina e il 12 ottobre 1956 mor\u00ec all'et\u00e0 di 83 anni.\nLa formazione gregoriana.\nFin dal periodo trascorso nella dotta cerchia benedettina di Montecassino, ovvero fra il novembre 1890 e il luglio 1891, coltiv\u00f2 il proprio amore verso il canto gregoriano e inizi\u00f2 ben presto a contribuire alla rinascita ottocentesca di tale forma musicale.\nEbbe una parte di rilievo - per la collaborazione prestata a papa Pio X - nella Riforma della musica sacra, promulgata col \"Motu proprio\" del 1903 e recepita dall'Edizione vaticana: raccolta del patrimonio gregoriano ordinato nei vari libri liturgici. Pio X aveva conosciuto per la prima volta Perosi quando i due erano, rispettivamente, Patriarca di Venezia e direttore della Cappella Marciana, e ne apprezz\u00f2 la sensibilit\u00e0 musicale.\nIl suo gusto per l'antico canto liturgico, oltre a tradursi in esplicite \"citazioni\" di motivi gregoriani, sequenze e laude, testualmente ripresi e spesso elaborati in forma di \"corale\", ebbe riflessi ben avvertibili sul piano della creativit\u00e0 musicale: il suo linguaggio sembra spesso restituire in modo naturale l'essenza, la misura ideale del gregoriano, a partire dalle sue inclinazioni modali e dall'uso di un ritmo libero, teso a scandire melodicamente le parole e le frasi del testo.\nAltri elementi del linguaggio perosiano.\nPerosi d\u00e0 vita al proprio stile compositivo e al proprio linguaggio musicale miscelando diversi elementi, tra cui l'ispirazione gregoriana.\nAlla radice dell'arte liturgica e sacra di Perosi c'\u00e8 il senso del \"popolare\" e del \"sociale\": spesso le sue opere restituiscono espressioni di stati psicologici ed affettivi a livello \"comunitario\". Forse anche per questo, egli rifugge dagli schemi classici dello sviluppo tematico di temi ricorrenti: anche quando il compositore riprende nel corso di un'opera un tema gi\u00e0 prodotto in precedenza, difficilmente si tratta di una ripresa testuale, ma spesso e volentieri presenta uno scarto, un elemento che fa pensare ad un \"discorso aperto\".\nNessun contatto invece lega la musica di Perosi ai modelli profani imperanti del suo tempo, cio\u00e8 l'opera post-verdiana e verista. Ci sono anzi differenze fondamentali, prima fra tutte quella che riguarda il rapporto tra testo e musica. Per Perosi non \u00e8 pensabile che il suono sia una variabile indipendente alla quale assoggettare le parole: per lui il testo \u00e8 \"sacro\", nel senso religioso del termine (avendo a che fare con la parola di Dio), oltre che in quanto rappresentazione di una realt\u00e0 umana sempre viva. La sua musica \u00e8 perci\u00f2 una sorta di \"lettura\" illuminata, che risulta espressiva in quanto il testo \u00e8 capace di ispirare all'autore suggestioni e tonalit\u00e0 affettive.\nPer questi motivi \u00e8 controversa la collocazione di Perosi tra gli esponenti della cosiddetta \"Giovane Scuola\" italiana, da alcuni sostenuta.\nLa musica sacra contemporanea deve molto all'influenza delle idee di Perosi: egli non disprezzava la modernit\u00e0 presente nella musica colta contemporanea, ma esigeva che di essa sopravvivessero nel canto liturgico solo \"gli accenti di bont\u00e0, gravit\u00e0, seriet\u00e0\".\nPi\u00f9 in generale, l'artista \u00e8 stato un testimone ed interprete del suo tempo e, tra la fine dell'Ottocento e la prima met\u00e0 del Novecento \u00e8 stato, come pochi tra i suoi contemporanei, al centro di una vulcanica attivit\u00e0 creativa.\nStile.\nNegli oratori di Perosi si fondono tracce veristiche, richiami alla grande polifonia rinascimentale, costruzioni barocche e ispirazioni gregoriane. Esord\u00ec con la cantata \"In coena Domini\" il cui successo gli procur\u00f2 un'immediata fama e popolarit\u00e0.\nScrisse anche molta musica liturgica, soprattutto messe (oltre 50) e mottetti (oltre 300).\nIn quest'ambito il linguaggio di Perosi, lungi da ogni eco romantica, si caratterizza per uno stile polifonico scorrevole sorretto da una spontanea freschezza melodica.\nComposizioni.\nLaude popolari.\nPerosi compose anche alcune lodi religiose \"popolari\", eseguite regolarmente e conosciutissime anche oggi, fra le quali:\nOnorificenze.\nNel 1953 l'Accademia dei Lincei gli ha assegnato il Premio Feltrinelli per le Arti."}
