{"id": "70150", "revid": "287204", "url": "https://it.wikipedia.org/wiki?curid=70150", "title": "Associazione per la matematica applicata alle scienze economiche e sociali", "text": "LAssociazione per la Matematica Applicata alle Scienze Economiche e Sociali, in acronimo AMASES, \u00e8 una societ\u00e0 scientifica italiana fondata nel 1976 con lo scopo di promuovere la ricerca e favorire l'informazione e la formazione scientifica relativamente alle applicazioni della Matematica nello studio dell'Economia, la Finanza, le Assicurazioni, le decisioni individuali, collettive, strategiche, aziendali e, in senso pi\u00f9 ampio, ai problemi delle scienze sociali, attraverso l'utilizzo di modelli matematici, il cui studio si avvale di principi, metodi e tecniche di varie branche della matematica.\nAMASES con SIMAI e AIRO forma la Federazione Italiana di Matematica Applicata (FIMA).\nAMASES \u00e8 membro istituzionale dell'European Mathematical Society (EMS) sotto la denominazione \"Italian Association of Mathematics Applied to Economic and Social Sciences\".\nAttivit\u00e0.\nL'associazione cura la pubblicazione della rivista scientifica \"Decisions in Economics and Finance\", contenente lavori di tipo sia metodologico sia applicativo nei quali si esplorano argomenti di matematica (o computazionali) direttamente motivati da problemi delle scienze economiche e sociali o che contribuiscono all'analisi di tali problemi. In precedenza, dal 1978 al 1999, la rivista aveva assunto il nome di \"Rivista di Matematica per le Scienze Economiche e Sociali\".\nDal 1977 organizza un convegno annuale.\nAMASES bandisce inoltre premi per i migliori articoli tratti da tesi di dottorato di ricerca e premi per le migliori presentazioni al convegno annuale da parte di giovani studiosi.\nStoria.\nL'associazione \u00e8 stata ufficialmente fondata il 27 luglio 1976. Le sue radici affondano in una consolidata tradizione italiana di matematica applicata all'economia, finanza e scienze attuariali, con numerosi studiosi che fin dalla seconda met\u00e0 dell'Ottocento hanno contribuito attivamente a queste discipline. Lo studioso pi\u00f9 rappresentativo \u00e8 senza dubbio Bruno de Finetti (1906-1985) che nel 1983 fu nominato presidente onorario dell'AMASES.\nAnche grazie al suo apporto, negli anni Sessanta gli scambi fra mondo accademico e istituzioni economiche, finanziarie e assicurative si intensificarono, e un gruppo di matematici che operavano nelle facolt\u00e0 di Economia sentirono l'esigenza di creare un'associazione che contribuisse a coordinare e promuovere ricerche di matematica applicata all'economia, la finanza, la ricerca operativa, le assicurazioni e le scienze sociali. la prima riunione esplorativa si tenne a Trieste nel 1966, alla quale parteciparono 15 studiosi: Bruno de Finetti, Giuseppe Ottaviani, Remo Cacciafesta e Bruno Tedeschi (professori all'Universit\u00e0 di Roma), Luciano Daboni e Claudio de Ferra (Trieste), Dario Furst (Firenze), Mario Volpato (Venezia), Giuseppe Avondo Bodino (Milano), Eugenio Levi (Parma), Ettore Del Vecchio (Torino), Giuseppe Varoli (Bologna), Francesco Cacace (Genova), Giuseppe Lordi (Napoli), Angelo Pistoia (Pavia).\nDopo numerose e pi\u00f9 affollate riunioni si arriv\u00f2 alla fondazione ufficiale del 1976 in cui figuravano 37 soci fondatori: Luigi Albano, Enzo Aparo, Fulvio Arcangeli, Giuseppe Avondo-Bodino, Paolo Bortot, Francesco Brioschi, Francesco Cacace, Remo Cacciafesta, Giovanni Castellani, M.Alberto Coppini, Lucio Crisma, Michele Critani, Luciano Daboni, Claudio de Ferra, Bruno de Finetti, Mario Di Lazzaro, Alessandro Di Lorenzo, Filippo Emanuelli, Dario Furst, Guido Lisei, Umberto Magnani, Paolo Malesani, Paolo Manca, Ferruccio Minisola, Giuseppe Ottaviani, Massimiliano Ottaviani, Riccardo Ottaviani, Angelo Pistoia, Vittorio Provenza, Guido Rossi, Luigi Santoboni, Giorgio Szeg\u00f6, Mario Trovato, Giuseppe Varoli, Mario Volpato, Ernesto Volpe Di Prignano, Attilio Wedlin.\nPoi nel corso della prima riunione allargata dell'associazione fu eletto il primo presidente Luciano Daboni, allievo a Trieste di Bruno de Finetti.\nFin dalla sua creazione la sede ufficiale dell'associazione si trova a Milano, presso l'Universit\u00e0 Commerciale Bocconi.\nDal 1977 l'AMASES tiene una conferenza annuale, solitamente nel mese di settembre, presso una sede universitaria italiana. I convegni tenuti finora si sono svolti a: Pisa nel 1977, Montegrotto Terme (PD) nel 1978, Napoli nel 1979, Roma nel 1980, Perugia nel 1981, Marina di Campo (Isola d'Elba) nel 1982, Acireale (CT) nel 1983, Modena, Parma e Bologna nel 1984, Levico Terme (TN) nel 1985, Siena nel 1986, Aosta nel 1987, Palermo nel 1988, Verona nel 1989, Pescara nel 1990, Grado (GO) nel 1991, Treviso nel 1992, Ischia (NA) nel 1993, Modena nel 1994, Pugnochiuso (FG) nel\n1995, Urbino (PU) nel 1996, Roma nel 1997, Genova nel 1998, Rende (CS) nel 1999, Padenghe sul Garda (BS) nel 2000, Firenze nel 2001, Verona nel 2002, Cagliari\nnel 2003, Modena nel 2004, Palermo nel 2005, Trieste nel 2006, Lecce nel 2007, Trento nel 2008, Parma nel 2009, Macerata nel 2010, Pisa nel 2011, Foggia nel 2012, Stresa\n(VB) nel 2013, Reggio Calabria nel 2014, Padova nel 2015.\nIn ogni convegno annuale, oltre alle relazioni brevi svolte dai soci in sessioni parallele dedicate a metodi matematici per l'economia, finanza matematica, teoria delle decisioni, teoria dei giochi, matematica attuariale, vengono invitati alcuni studiosi di fama, italiani o stranieri, per tenere conferenze plenarie.\nL'attenzione dell'associazione \u00e8 anche rivolta verso metodi computazionali, settore nel quale gi\u00e0 de Finetti diede importanti contributi, e anche il secondo presidente onorario Mario Volpato (1915-2000), nominato nel 1995, \u00e8 stato uno dei fondatori e vicepresidente del CINECA, il maggior centro di calcolo attualmente operativo in Italia.\nDal 1978 l'AMASES pubblica una rivista scientifica dal titolo \"Rivista di Matematica per le Scienze Economiche e Sociali\" fino al 1999 che poi dal 2000 \u00e8 diventata \"Decisions in Economics and Finance: A Journal of Applied Mathematics\" pubblicata in lingua inglese dalla Springer-Verlag\nPresidenti.\nL'attuale presidente \u00e8 Achille Basile, in carica dal 2011.\nPrecedenti presidenti sono stati:\nSono stati inoltre presidenti onorari: Bruno de Finetti (1983-1985) e Mario Volpato (1995-2000)"}
{"id": "70152", "revid": "125136742", "url": "https://it.wikipedia.org/wiki?curid=70152", "title": "Ultima Cena (Dal\u00ed)", "text": "L'Ultima Cena \u00e8 un dipinto (olio su tela) di 167 \u00d7 268\u00a0cm realizzato nel 1955 dal pittore catalano Salvador Dal\u00ed, conservato nella National Gallery of Art di Washington.\nDescrizione.\nIn questa tela Dal\u00ed si accosta ad un tema topico dell'arte sacra, avendo sicuramente in mente l'affresco di Leonardo e gli altri esempi celebri di un soggetto cos\u00ec diffusamente trattato nella storia dell'arte. Appare evidente il desiderio di Dal\u00ed di scompaginare l'iconografia tradizionale, a cominciare dalla provocazione (ritenuta da molti blasfema) di dare a Ges\u00f9 il volto della moglie Gala.\nLa figura del Cristo \u00e8 come attraversata da una intensa sorgente luminosa che proviene dall'incantevole paesaggio alle sue spalle (che Dal\u00ed dipinge avendo negli occhi la baia vicino alla sua casa di Port Lligat). I dodici apostoli, simmetricamente disposti attorno al Maestro, sono genuflessi, i volti abbassati in preghiera. Nessuno di essi (neppure Giuda) \u00e8 riconoscibile. Sulla tavola, nuda ed immensa, non vi \u00e8 nient'altro che un pane spezzato ed un calice (o, meglio, un bicchiere) di vino. Alle spalle del Cristo, sopra il paesaggio, si libra il torso nudo di una figura umana: una palese richiamo ad un altro soggetto dell'arte sacra, quello della \u201ctrasfigurazione\u201d.\nAnalisi.\nLa voluta \"scompaginazione iconografica\" che punta alla fascinazione del surreale ha bisogno, tuttavia, di un ulteriore decisivo elemento: quello della ambientazione, assolutamente singolare, della scena all'interno di un dodecaedro. Dal\u00ed am\u00f2 giustapporre la figura del Cristo a strutture matematiche, che, per cos\u00ec dire, servono a proiettare la vita terrena di Ges\u00f9 in una dimensione metafisica. Richiesto di commentare il quadro, l'autore parl\u00f2 di una \u00ab\"cosmologia aritmetica e filosofica basata sulla sublime paranoia del numero dodici\"\u00bb. Per quanto l'espressione appaia oscura, essa lascia intendere i molti e sofisticati richiami simbolici che il pittore catalano aveva in mente.\nIl dodecaedro \u00e8 uno dei cinque poliedri platonici, che il filosofo greco pone alla base di una fantasiosa cosmologia in grado di dar conto della perfezione matematica dell'Universo. Se gli altri quattro poliedri sono associati agli elementi base del cosmo (aria, acqua, terra, fuoco), il dodecaedro \u00e8 assunto da Platone come emblema della perfezione stessa del cosmo, come essenza ultima delle sue armonie. Il poliedro che fa da sfondo alla scena ha dodici facce: dodici come il numero degli apostoli.\nTuttavia, se a proposito di questa tela si deve parlare della paranoia di un numero, essa si riferisce soprattutto al numero \u03a6, il \u201crapporto aureo\u201d, che i Greci intendevano come proporzione ideale.\nDi questo Dal\u00ed doveva essere consapevole. Se guardiamo le facce pentagonali del poliedro, ci viene subito da pensare che il rapporto che lega il lato del pentagono al cerchio circoscritto \u00e8 appunto \u03a6. Se poi esplorassimo le altre propriet\u00e0 metriche del dodecaedro ci imbatteremmo ancora pi\u00f9 volte nel numero \u03a6. Non pare dunque un caso che le due dimensioni del quadro stiano tra loro nel medesimo rapporto."}
{"id": "70153", "revid": "256896", "url": "https://it.wikipedia.org/wiki?curid=70153", "title": "AMASES", "text": ""}
{"id": "70154", "revid": "619191", "url": "https://it.wikipedia.org/wiki?curid=70154", "title": "AIRO", "text": ""}
{"id": "70161", "revid": "834", "url": "https://it.wikipedia.org/wiki?curid=70161", "title": "Super-G", "text": ""}
{"id": "70162", "revid": "123771025", "url": "https://it.wikipedia.org/wiki?curid=70162", "title": "Bisiacaria", "text": "La Bisiacaria (\"Bisiacar\u00eca\" in dialetto bisiaco) \u00e8 la denominazione attribuita ad una zona geografico-linguistica posta nella parte meridionale della provincia di Gorizia (geograficamente Friuli, ma ascrivibile anche alla ottocentesca Venezia Giulia), inclusa in un immaginario triangolo avente per lati il golfo di Panzano, il fiume Isonzo dalla foce a Sagrado e il limite occidentale dell'Altopiano Carsico. Questo territorio trova una sua definizione pi\u00f9 dal punto di vista linguistico che geografico essendo infatti l'area in cui si parla il dialetto bisiaco, una particolare variante autoctona del veneto fortemente influenzata da friulano e sloveno. Il territorio rientrava nell'UTI Carso Isonzo Adriatico.\nGeografia.\nDal punto di vista amministrativo corrisponde agli attuali comuni di:\nTuttavia il comune di Sagrado non farebbe storicamente parte della Bisiacaria (seppur oggi venga dai pi\u00f9 considerato parte) in quanto il termine della stessa, la quale ha acquisito le sue peculiarit\u00e0 linguistiche sotto il dominio della Repubblica di Venezia, coinciderebbe con l'attuale confine fra il comune di Fogliano Redipuglia e quello appunto di Sagrado; dove ancora oggi \u00e8 rimasto visibile sulla SR 305 il cippo confinario austroveneto (1753) che appunto divideva storicamente la Serenissima dall'Arciducato d'Austria. Il comune di Sagrado ha infatti mantenuto per pi\u00f9 secoli una connotazione linguistica similare ai vicini comuni friulanofoni della destra Isonzo. In passato, \u00e8 interessante ricordare inoltre, che fra gli stessi anziani abitanti della Bisiacaria, era in uso l'appellativo di \"cunf\u00ecn\" (confine) riferendosi appunto al cippo confinario in questione; definendo ci\u00f2 che si trovava oltre non facente parte del \"territorio\".\nStoria.\nLa storia della Bisiacaria rimase legata per secoli alla storia del Friuli, con cui divise le sorti. Fece parte del Ducato longobardo friulano (568-776 d.C.), poi del Marchesato franco del Friuli (776-952 d.C.), e dello Stato Patriarcale friulano (1077-1420). A nord di Monfalcone verso il 1122 si separ\u00f2 dai territori patriarcali la vasta Contea di Gorizia. Verso il 1411 Venezia dichiar\u00f2 guerra allo stato patriarcale, che sconfitto nel 1420 fu infine incorporato col nome di Patria del Friuli nel corpo dei domini veneti di terraferma.\nDopo l'estinzione dei Conti di Gorizia-Tirolo (1500) ci furono aspre contese tra Repubblica Veneta e Casa degli Asburgo per definire la spartizione territoriale della regione, in un susseguirsi di guerre che si conclusero appena nei primi anni del Seicento. Nel 1521 con la \u201cDieta di Worms\u201d il territorio friulano venne comunque spartito in modo che ai veneziani restassero il Friuli centrale, Monfalcone ed il Friuli occidentale mentre all\u2019Austria and\u00f2 il Friuli orientale con Gorizia ed Aquileia. Monfalcone e il suo territorio si trovarono quindi a formare un'enclave veneziana totalmente circondata da terre arciducali. Nel 1797 Napoleone pose fine alla Repubblica di Venezia e con il Congresso di Vienna del 1815, la Bisiacaria pass\u00f2 all'Austria all'interno della contea di Gorizia mentre il resto del Friuli entr\u00f2 nell'ambito del Regno Lombardo-Veneto.\nNel 1866 il Friuli centrale e occidentale pass\u00f2 all'Italia, mentre la Bisiacaria, continu\u00f2 a far parte dell'austriaca Contea di Gorizia e Gradisca fino alla fine della prima guerra mondiale. Dopo il passaggio all'Italia nel 1919, venne inclusa nella Provincia di Gorizia ma durante il fascismo venne spostata sotto la provincia di Trieste (1923-1943), con l'eccezione di Sagrado, aggregata prima a Udine quindi a Gorizia. Torn\u00f2 a far parte della Provincia di Gorizia nel secondo dopoguerra, a causa del distacco dall'Italia del Territorio di Trieste, amministrato allora da un governo militare alleato. La Bisiacaria rientra quindi sia nella definizione di Friuli storico, che in quella di Venezia Giulia (come il resto della provincia di Gorizia e la bassa friulana ex austriaca).\nOrigine del nome.\nPer alcuni, fra cui lo studioso Silvio Domini, il nome ha un'origine slava e potrebbe derivare dal termine sloveno \"bezjak\" con il significato di \"profugo\", \"esule\".\nQuesto termine slavo originario, tuttavia, potrebbe aver avuto anche un significato differente da \"esule\". L'Enciclopedia Treccani, infatti, alla voce dell'aggettivo \"bislacco\", riporta che esso deriva \"forse dal ven. \"bislaco\", soprannome che si dava ai Veneti del Friuli e agli Slavi dell'Istria, dallo slov. \"bezjak\" \u00absciocco\u00bb\". Anche i dizionari di lingue slave oggi riportano che il termine anticamente significasse in effetti \"stupido\". Pertanto un'altra possibilit\u00e0 di etimologia, resa ancor pi\u00f9 credibile dal fatto che, come riporta la prestigiosa enciclopedia, l'aggettivo in passato era associato proprio ai veneti del Friuli - quali a tutti gli effetti i bisiachi erano - \u00e8 che il nome derivi da questo tipo di appellativo.\nFin dall'Ottocento, inoltre, ha goduto d'immeritata fortuna una falsa etimologia che riconduceva il termine a un'assai improbabile locuzione latina latino medioevale \"bis aquae\" (\u00e8 infatti grammaticalmente impossibile associare un sostantivo a un avverbio moltiplicativo, in latino si direbbe casomai \"binae aquae\"), ovvero tra i due fiumi, Isonzo e Timavo. Secondo altri, ma si tratta di una supposizione poco convincente[Citazione?], la terminologia rivelerebbe una numerosa presenza di serpenti nella zona, chiamati in dialetto \"bisse\".\nSociet\u00e0.\nLingue e dialetti.\nLa parlata tradizionale della Bisiacaria \u00e8 il bisiaco, un dialetto di tipo veneto con una importante presenza di vocaboli friulani e sloveni. L'idioma difatti risulta sorto dalla fusione del veneto con un substrato originario di tipo friulano. Avendo la Serenissima insediato in zona, a partire dal XVI secolo, genti provenienti dalla zona del Piave, si possono individuare nel Bisiaco anche molti tratti comuni al veneto settentrionale ed in particolare al liventino in uso presso la costa veneziana tra Piave e Livenza.\nNon andrebbe quindi ascritto al gruppo dei dialetti veneti coloniali diffusisi col tempo a Trieste, Gorizia ed altri centri del Friuli, che ricalcano piuttosto il modello veneziano. Il bisiaco da pi\u00f9 di un secolo sta attraversando una certa decadenza ed \u00e8 quasi del tutto scomparso nel linguaggio parlato, soppiantato dal dialetto triestino; i centri pi\u00f9 conservativi risultano oggi Turriaco, Pieris, Begliano, San Canzian Fogliano e San Pier d'Isonzo. Nei comuni di Monfalcone, Ronchi dei Legionari e Sagrado \u00e8 riconosciuto come lingua minoritaria lo sloveno. Monfalcone (dove \u00e8 attivo anche un \"fogol\u00e2r\") e Sagrado riconoscono anche il friulano.\nEconomia.\n\u00c8 una zona che coniuga una fiorente attivit\u00e0 agricola ed artigianale con le risorse costiere: nautiche, turistiche e commerciali. In particolare si sottolinea la presenza dei cantieri navali di Monfalcone, specializzati nella costruzione di navi da crociera di elevato tonnellaggio, che hanno segnato sin dalla loro nascita lo sviluppo economico del territorio."}
{"id": "70166", "revid": "125474656", "url": "https://it.wikipedia.org/wiki?curid=70166", "title": "VI secolo a.C.", "text": ""}
{"id": "70168", "revid": "1745361", "url": "https://it.wikipedia.org/wiki?curid=70168", "title": "Frigia", "text": "La Frigia () era una regione storica dell'Anatolia centro-occidentale, abitata dalla popolazione indoeuropea dei Frigi, che si stabilirono nella zona nel 1200 - 1100 a.C. circa, estendendosi ad oriente fino al fiume Halys e a occidente alle coste del Mare Egeo, stabilendo la loro capitale a Gordio.\nI Frigi inizialmente vivevano nei Balcani meridionali, secondo Erodoto, sotto il nome di Brigi (Briges), mutandolo poi in \"Frigi\" dopo essere migrati in Anatolia, attraverso l'Ellesponto.\nDurante il periodo della fiorente citt\u00e0-stato di Troia, una parte dei Brigi emigrava in Anatolia come alleati dei Troiani o sotto la protezione di Troia. La lingua troiana non \u00e8 sopravvissuta; di conseguenza, la sua esatta relazione con la lingua frigia e l'affinit\u00e0 della societ\u00e0 frigia con quella di Troia sono questioni che restano ancora aperte. Similmente, la data della migrazione e la relazione dei Frigi con l'impero ittita sono sconosciute. Essi sono, comunque, spesso considerati parte di un gruppo \"tracio-frigio\". Per la fine dell'impero ittita viene spesso utilizzata la data convenzionale del 1200 a.C. circa. \u00c8 certo che la Frigia fosse situata in territorio ittita, anche se non molto al suo centro, nella grande curva del fiume Halys, dove adesso si trova Ankara.\nLo Stato della Frigia sorse successivamente, nell'VIII secolo a.C. con la sua capitale a Gordio. Durante questo periodo, i Frigi si estesero verso est invadendo il regno di Urartu, discendente dagli Hurriti, precedentemente rivale degli Ittiti.\nSuccessivamente il regno frigio venne sopraffatto dagli invasori iranici, i Cimmeri, nel 690 a.C. circa, per un breve periodo conquistati dalla vicina Lidia, prima di passare successivamente sotto il dominio dell'impero persiano di Ciro e fare parte poi cos\u00ec dell'impero di Alessandro e dei suoi successori; infine venne inclusa nel regno degli Attalidi di Pergamo, entrando poi a far parte dell'impero romano. Le ultime menzioni della lingua risalgono al V secolo d.C. ed \u00e8 probabile che venne a estinguersi gi\u00e0 dal VII secolo d.C.\nIl popolo.\nIl popolo dei Frigi, di origine indoeuropea, secondo la tradizione greca erano affini ai Macedoni e ai Traci.\nEconomia.\nErano agricoltori, pastori e allevatori di bestiame (celebri le lane frigie) e dediti allo sfruttamento delle miniere d'oro, dalle quali prende forse origine le leggenda di re Mida.\nGeografia.\nOmero.\nI Frigi sono menzionati da Omero come dimoranti in due regioni anatoliche:\nSuccessivamente, la Frigia venne concepita come situata a ovest del fiume Halys (adesso K\u0131z\u0131l) ed a est delle regioni di Misia e Lidia.\nCultura e religione.\nLa \"Grande Madre\" era la dea principale dei Frigi; essa era conosciuta, con tutti i suoi attributi, con il nome di Cibele dai greci e dai romani. Originariamente adorata nelle montagne della Frigia, dove era conosciuta come la \"Madre della montagna\". Nella sua tipica forma frigia, indossava una lunga veste munita di cintura, un \"polos\" (un alto copricapo cilindrico), e un velo coprente l'intero corpo. La versione successiva di Cibele venne stabilita dall'allievo di Fidia, lo scultore Agoracrito, diventando cos\u00ec l'immagine pi\u00f9 largamente adottata nella sua successiva diffusione, sia nel mondo Egeo che a Roma. Viene mostrata umanizzata, bench\u00e9 sempre incoronata, la sua mano adagiata su un leone guardiano e l'altra che tiene il \"tympanon\", un tamburo di forma circolare, simile a un tamburello.\nI Frigi veneravano anche Sabazio, il cielo e il dio-padre raffigurato a cavallo. Sebbene i Greci associassero Sabazio a Zeus, le sue raffigurazioni, anche in tempi romani, lo mostrano come un dio cavaliere. I suoi conflitti con la Dea Madre indigena, la cui creatura era il toro lunare, possono essere ipotizzati dal modo in cui il cavallo di Sabazio colloca la zampa sulla testa di un toro, in una scultura romana al Museum of Fine Arts di Boston.\nLa Frigia svilupp\u00f2 una progredita cultura nell'et\u00e0 del bronzo. Le tradizioni pi\u00f9 antiche di musica greca derivano dalla Frigia, transmesse attraverso le colonie greche in Anatolia, e comprendono il modo frigio, considerato il modo adatto al guerriero. Il frigio Mida, il re dal \"tocco dorato\", secondo il mito era stato istruito nella musica dallo stesso Orfeo. Un'altra invenzione musicale proveniente dalla Frigia era l'aulos, uno strumento a fiato a due canne (doppio flauto). Marsia, il satiro che per primo invent\u00f2 lo strumento, utilizzando le corna incavate di un cervo, era un seguace di Cibele; egli volendo imprudentemente competere in una gara di musica con Apollo Olimpio perse inevitabilmente, venendo da questi scorticato vivo; in modo provocatorio Apollo appese la pelle di Marsia sull'albero specificamente sacro a Cibele, un pino.\nLa Frigia conservava un'identit\u00e0 culturale separata. L'iconografia greca classica identificava il Paride troiano come personaggio di origine non greca, con il berretto frigio (sovrastato dalla mitra) sopravvissuto nell'immaginario moderno (attraverso la mediazione romana) come il \"berretto della libert\u00e0\" durante la rivoluzione americana ma soprattutto durante la francese.\nI frigi parlavano una lingua indoeuropea. \nSebbene i frigi adottassero l'alfabeto dei fenici, le molte dozzine di iscrizioni in lingua frigia trovate restano intradotte, e cos\u00ec molto di ci\u00f2 che ci \u00e8 noto della Frigia \u00e8 un'informazione di seconda mano fornita da fonti greche.\nArte.\nCi sono giunte testimonianze monumentali, per quanto riguarda l'arte: lungo il corso superiore del fiume Sangario, due imponenti monumenti portano l'iscrizione: \"Mida il re\". Vi \u00e8 poi l'esistenza di monumenti sepolcrali scavati nella roccia, la cui facciata \u00e8 sormontata da leoni rampanti, e di altri ricoperti di disegni geometrici.\nPassato mitico.\nI mitici re della Frigia sono stati Gordio e Mida. Alcune fonti identificano anche Tantalo come re di Frigia, punito eternamente nel Tartaro, per la colpa di avere ucciso suo figlio Pelope offrendolo in sacrificio agli dei olimpi, un riferimento alla soppressione del sacrificio umano. Nella mitica et\u00e0 precedente la guerra troiana, durante un periodo di interregno, Gordio (o Gordia), un agricoltore frigio, divenne re, adempiendo una profezia oracolare. I Frigi, senza un capo, per avere un re si rivolsero all'oracolo di Sabazio (\"Zeus\" per i greci) di Telmisso, citt\u00e0 della Frigia che pi\u00f9 tardi divenne parte del territorio della Galazia. Furono cos\u00ec istruiti dall'oracolo di acclamare loro re il primo uomo che fosse salito al tempio del dio su di un carro trainato da buoi. Quell'uomo fu Gordia (Gordio, Gordios), un contadino, il quale consacr\u00f2 nel tempio il suo carro, legato alla sua lancia con il \"nodo gordiano\". Gordio fond\u00f2 una nuova capitale eponima (Gordio) nell'Anatolia centro-occidentale, situata lungo il vecchio tracciato che divenne poi la \"strada reale\" persiana di Dario, che va da Pessinunte ad Ancyra, non molto discosta dal fiume Sangario.\nI miti che circondano il primo re Mida lo collegano a Sileno e ad altri satiri e a Dioniso, che gli concedette il famoso \"tocco aureo\". In un altro episodio lo troviamo giudice in una gara musicale tra Apollo, suonatore di lira, e Pan, che suonava il suo rustico flauto. Mida, essendo stato favorevole a Pan nel suo giudizio, venne ricompensato dall'adirato Apollo con due orecchie d'asino.\nIl mitico Mida di Tracia, accompagnato da un gruppo del suo popolo, viaggi\u00f2 attraverso l'Asia Minore per lavare via il l\"infezione\" del suo importuno \"tocco aureo\" nel fiume Pattolo, lasciando cos\u00ec l'oro nei sedimenti delle sue sabbie fluviali. Trovandosi in Frigia, il trace Mida venne adottato dal suo re Gordio, privo di prole, che lo prese sotto la protezione di Cibele. Avendo la funzione di rappresentante visibile di Cibele e sottoposto alla sua autorit\u00e0, sembrerebbe che un re frigio potesse cos\u00ec designare il suo successore.\nSecondo l\"Iliade\", i Frigi erano alleati dei troiani durante la guerra troiana. La Frigia dell\"Iliade\" di Omero, comunque, sembra essere localizzata nell'area che abbraccia il lago Ascanio e il corso settentrionale del Sangario, quindi molto meno estesa rispetto alla Frigia classica. Nell\"Iliade\" di Omero \u00e8 inclusa anche una reminiscenza del re troiano Priamo, che nella sua giovinezza era venuto ad aiutare i Frigi contro le Amazzoni. Durante questa vicenda (una generazione prima della guerra troiana), si diceva che i Frigi fossero condotti da Otreo e Migdone. Entrambi sembrano essere poco pi\u00f9 che eponimi: c'era un sito sul lago Ascanio chiamato Otrea, nei pressi del luogo dove poi sorger\u00e0 Nicea. I migdoni erano un popolo dell'Asia Minore, che risiedeva vicino al lago Dascylitis (c'era anche una Migdonia in Macedonia). Durante la guerra troiana, i Frigi mandarono forze per aiutare Troia, condotte da Ascanio e Forci, figlio di Aretaone. Asio, figlio di Dimante e fratello di Ecabe, \u00e8 un altro nobile frigio che combatt\u00e9 davanti a Troia. Quinto Smirneo menziona un altro principe frigio, chiamato Corebo, figlio di Migdone, che pure combatt\u00e9 per Troia; egli chiese la mano della principessa troiana Cassandra. La moglie del re Priamo Ecabe era considerata frigia di nascita, essendo una figlia del re Dimante.\nLa Sibilla frigia era la sacerdotessa che presiedeva all'oracolo apollineo in Frigia.\nSecondo Erodoto, il faraone egiziano Psammetico II mise due figli in isolamento per capire quale fosse la lingua originaria degli uomini. Gli fu riferito che i bambini pronunciassero \"bekos\" che in frigio significa \"pane\", cos\u00ec Psammetico riconobbe che i Frigi fossero un popolo pi\u00f9 antico degli egiziani.\nFlavio Giuseppe affermava che Frigi fossero riconducibili al personaggio biblico Togarma, nipote di Jafet e figlio di Gomer: \"e Trugramma i trugrammi, che, come i greci ammettono, erano chiamati i Frigi\".\nStoria.\nMigrazione.\nDopo il collasso dell'impero ittita all'inizio del XII secolo a.C., il vuoto politico nell'Anatolia centro-occidentale venne riempito dall'ondata di migranti indoeuropei e dai cosiddetti \"popoli del Mare\", inclusi i Frigi, che si stabilirono nel loro regno, con una probabile capitale a Gordio. Non \u00e8 ancora noto se i Frigi fossero attivamente coinvolti nel crollo della capitale ittita \u1e2aattu\u0161a, o se essi si fossero mossi semplicemente a causa del vuoto seguito al collasso dell'egemonia ittita. Un particolare tipo di ceramica \u00e8 stato trovato dagli archeologi nei siti di questo periodo nell'Anatolia occidentale. Secondo i mitografi greci, il primo Mida frigio era stato re dei Moschi (Mushki), noti anche come Brigi, situati nella parte occidentale della Tracia arcaica.\nDall'VIII al VII secolo.\nLe fonti assire dell'VIII secolo a.C. parlano di un re Mita dei mushki, identificato con re Mida di Frigia. Un'iscrizione assira riporta Mita come alleato di Sargon di Assiria nel 709 a.C. Una caratteristica ceramica frigia definita \"lucidata\" appare nell'VIII secolo a.C. I Frigi fondarono un regno potente che dur\u00f2 fino all'ascesa lidia (VII secolo a.C.) Sotto i suoi re, alternativamente chiamati Gordio e Mida, secondo quanto riferisce l'antica storiografia greca, il regno indipendente frigio dell'VIII e VII secolo a.C. mantenne stretti contatti commerciali con i suoi vicini ad oriente e con i greci ad occidente. La Frigia sembra sia stata capace di coesistere con qualsiasi altra potenza contemporanea dominante l'Anatolia orientale.\nTra la fine del VIII e l'inizio del VII secolo a.C., l'invasione dell'Anatolia da parte dei cimmeri si dimostr\u00f2 fatale per l'indipendenza della Frigia. Secondo la leggenda, la pressione cimmerica e i successivi attacchi culminarono con il suicidio del suo ultimo re, Mida. Gordio cadde in mano ai cimmeri nel 696 a.C. che la saccheggiarono bruciandola, come venne riferito successivamente da Erodoto.\nUna serie di scavi hanno portato alla luce Gordio, uno dei siti archeologici pi\u00f9 rivelatori della Turchia. Gli scavi confermano una violenta distruzione di Gordion intorno al 675 a.C. Una tomba del periodo dell'ultimo Mida, popolarmente identificata come \"Tomba di Mida\" rivela una struttura in legno sepolta in profondit\u00e0 sotto una grande tumulo, contenente oggetti funerari, una bara, arredi e offerte di cibo (Museo Archeologico di Ankara). Il sito di Gordio contiene un considerevole progetto di un successivo edificio, forse di Aliatte, re lidio, del VI secolo a.C.\nRegni frigi minori continuarono ad esistere dopo la fine dell'impero frigio, e l'arte e la cultura frigia continuarono a prosperare. I popoli cimmeri si stanziarono in Anatolia, ma non sembra che abbiano creato un loro proprio regno. I Lidi respinsero i Cimmeri verso il 620 a.C. e la Frigia venne sottomessa per un breve periodo all'impero lidio. La parte orientale del precedente impero frigio cadde nelle mani dei Medi nel 585 a.C.\nImpero lidio di Creso.\nSotto il re Creso, proverbialmente ricco (regnante dal 560 al 546 a.C.), la Frigia rimase parte dell'impero lidio che si estendeva a oriente fino al fiume Halys. Probabilmente vi \u00e8 l'eco di un conflitto con la Lidia e forse un riferimento velato agli ostaggi reali, nella leggenda di Adrasto (figlio di un certo re Gordio e della regina Eurinome), doppiamente sfortunato, poich\u00e9 accidentalmente uccise suo fratello. And\u00f2 allora volontariamente in esilio nella Lidia, dove re Creso lo accolse, ma, ancora una volta, Adrasto accidentalmente uccise il figlio di Creso, morendo infine suicida.\nImpero persiano.\nLa Frigia aveva perduto la propria indipendenza passando sotto il dominio della Lidia e quindi dei persiani, quando Creso venne sconfitto da Ciro nel 546 a.C. In seguito Dario salito al trono nel 521 a.C., ristruttur\u00f2 l'antica strada commerciale (\"Strada Reale\" persiana) apportando riforme amministrative che includevano l'istituzione di satrapie. La capitale della satrapia frigia venne stabilita a Dascilion.\nSotto il dominio persiano, i Frigi sembrano avere perduto la loro indipendenza culturale ed intellettuale, venendo dunque rappresentati, attraverso gli occhi dei Greci e dei Romani, come un popolo stereotipicamente passivo ed ottuso.\nAlessandro e i successori.\nAlessandro Magno arrivando a Gordio nel 333 a.C., tagli\u00f2 il famoso nodo gordiano nel tempio di Sabazio (\"Zeus\"). La leggenda (possibilmente diffusa dalla propaganda di Alessandro) diceva che chiunque fosse stato capace di sciogliere il nodo sarebbe diventato padrone dell'Asia. Con Gordio situato sulla strada reale persiana che conduceva attraverso il cuore dell'Anatolia, la profezia avrebbe potuto avere qualche plausibilit\u00e0 geografica. Dopo la conquista di Alessandro e la battaglia di Ipso del 301 a.C., la Frigia divenne parte del pi\u00f9 vasto mondo ellenistico. Alla morte di Alessandro, i suoi successori iniziarono a lottare per i domini anatolici, e la Frigia pass\u00f2 infine sotto il dominio dei Seleucidi.\nI Galli o Galati avevano devastato la parte orientale della Frigia che divenne parte della Galazia. L'originaria capitale, Gordio, venne assalita e distrutta dai Galli subito dopo, sparendo cos\u00ec dalla storia. Ai tempi dell'impero macedone, soltanto un piccolo villaggio esisteva nel sito, e, nel 188 a.C., il rimanente della Frigia pass\u00f2 sotto il controllo di Pergamo. Nel 133 a.C., la Frigia occidentale pass\u00f2 nelle mani della Repubblica Romana.\nRoma.\nPer gli scopi dell'amministrazione provinciale i romani divisero il territorio della Frigia, annettendo la parte nord-orientale alla provincia di Galazia e la porzione occidentale alla provincia d'Asia. La Frigia cess\u00f2 di esistere sulla carta geografica, mentre il suo nome continu\u00f2 in modo sporadico ad essere usato fino al collasso dell'impero bizantino nel 1453."}
{"id": "70170", "revid": "122959588", "url": "https://it.wikipedia.org/wiki?curid=70170", "title": "Varo (dipartimento)", "text": "Il dipartimento del Varo (in francese \"Var\") \u00e8 un dipartimento francese della regione Provenza-Alpi-Costa Azzurra (\"Provence-Alpes-C\u00f4te d'Azur\"). Il nome del dipartimento deriva dal fiume omonimo, il cui letto segnava il confine orientale del dipartimento fino al 1860, quando fu creato il dipartimento delle Alpi Marittime, che tolse una parte del territorio (compresa la zona fluviale) al dipartimento.\nIl territorio del dipartimento confina con i dipartimenti: Bocche del Rodano (\"Bouches-du-Rh\u00f4ne\") a ovest, Vaucluse a nord-ovest, Alpi dell'Alta Provenza a nord e Alpi Marittime (\"Alpes-Maritimes\") a est. A sud \u00e8 bagnato dal Mar Mediterraneo.\nIl dipartimento \u00e8 stato creato dopo la rivoluzione francese, il 4 marzo del 1790, in applicazione della legge del 22 dicembre del 1789, a partire dal territorio della provincia di Provenza.\nIl suo capoluogo fu Tolone, ma dopo il tradimento della citt\u00e0, offertasi al Regno Unito, per un breve periodo di tempo Grasse (1793 - 1795) ricopr\u00ec tale ruolo, seguita da Brignoles (1795 - 1797) e poi da Draguignan (dal 1797) per circa due secoli. Tolone ritorn\u00f2 a essere capoluogo nel 1974.\n\u00c8 l'unico dipartimento francese che prende il nome da un elemento geografico non facente parte del territorio individuato."}
{"id": "70175", "revid": "287204", "url": "https://it.wikipedia.org/wiki?curid=70175", "title": "Aaiun", "text": ""}
{"id": "70177", "revid": "124216848", "url": "https://it.wikipedia.org/wiki?curid=70177", "title": "Calvados", "text": "Il Calvados \u00e8 un dipartimento francese della regione della Normandia.\nEtimologia.\nNel XVIII secolo si riteneva che il nome derivasse dalla trasformazione di quello di una delle navi dell'Invincibile Armata spagnola, naufragata presso Arromanches-les-Bains, il \"Salvador\". Il nome \u00e8 tuttavia presente in una carta del 1675, in corrispondenza delle scogliere della costa e indica probabilmente due dossi (\"dorsa\") coperti da una rada vegetazione, e dunque definiti come \"calva\", che, ben visibili dal mare, dovevano servire da punto di riferimento per la navigazione lungo la costa.\nSuddivisione amministrativa.\nIl territorio del dipartimento confina con i dipartimenti di Eure, Orne e Manica. La costa settentrionale \u00e8 bagnata dal Canale della Manica. Il ponte di Normandia attraversa l'estuario della Senna collegando il Calvados con il dipartimento della Senna Marittima.\nIl dipartimento comprende quattro circoscrizioni, 49 cantoni e 705 comuni. Le principali citt\u00e0, oltre al capoluogo Caen, sono Bayeux, Lisieux, Vire, Deauville e Falaise.\nIl dipartimento \u00e8 stato creato durante la rivoluzione francese, il 4 marzo del 1790, in applicazione della legge del 22 dicembre del 1789, a partire da una parte della provincia di Normandia. Inizialmente prese il nome di \"Orne-Inf\u00e9rieure\".\nGeografia fisica.\nIl dipartimento \u00e8 distinto in due zone geologiche differenti: a sud-ovest i rilievi di antica formazione che appartengono al massiccio armoricano (gr\u00e9s, scisto, granito), mentre a est e a nord est le regioni pianeggianti o collinari che fanno parte del bacino parigino con terreni di formazione terziaria o quaternaria.\nVerso ovest la regione del Bessin, nei dintorni di Bayeux, \u00e8 costituita da un altopiano percorso da vallate. A sud-ovest il paesaggio diventa pi\u00f9 ondulato e intagliato dai fiumi (Orne e Vire) in gole profonde che hanno valso alla regione il nome di \"Suisse Normande\" (Svizzera normanna). Verso il centro del dipartimento la pianura di Caen, percorsa ancora dal fiume Orne, si prolunga verso sud in quella di Falaise. Verso est la regione dell'Auge con le valli della Dives della Touques e della Risle.\nLa costa \u00e8 a tratti alta e frastagliata e a tratti bordata da lunghe spiagge sabbiose.\nStoria.\nAll'epoca della conquista romana nel territorio del dipartimento avevano sede le trib\u00f9 galliche dei Baiocassi (\"Augustodurum\", oggi Bayeux) verso ovest, dei Viducassi (\"Aregenua\", oggi Vieux) al centro e dei Lexoviensi (\"Noviomagus\", oggi Lisieux) verso est. Queste popolazioni hanno lasciato menhir, dolmen e tumuli funerari (tumulo di La Hogue, presso Caen).\nDopo la conquista della Gallia da parte delle legioni di Cesare la regione entr\u00f2 a fare parte della Gallia Lugdunense. Il cristianesimo vi si diffuse lentamente, prima nelle citt\u00e0 e solo pi\u00f9 tardi nelle campagne. I due vescovati di Bayeux e di Lisieux facevano parte della provincia ecclesiastica di Rouen, che corrispondeva alla Gallia Lugdunense II dell'ordinamento provinciale instaurato da Diocleziano.\nIl territorio fece parte del regno di Neustria e sub\u00ec a partire dall'et\u00e0 carolingia periodiche incursioni dei Vichinghi. Nell'anno 911, con il trattato di Saint-Clair-sur-Epte, la parte orientale della Normandia venne ceduta al capo vichingo Rollone con la creazione del ducato di Normandia. Inizialmente nel ducato era compresa solo la regione dell'Auge, ma presto vi fu annesso il resto del dipartimento. Il duca risiedeva a Bayeux e a Falaise, a cui si aggiunse presto Caen. Nel 1066 il duca di Normandia Guglielmo il Conquistatore sconfisse i Sassoni nella battaglia di Hastings e divenne re di Inghilterra. L'XI e il XII secolo furono periodi di grande prosperit\u00e0, con numerose fondazioni di chiese, abbazie e castelli.\nIl ducato di Normandia pass\u00f2 quindi al regno di Francia sotto Filippo Augusto nel 1204. Durante la guerra dei cent'anni, nel 1346, la regione venne saccheggiata dal re Edoardo III d'Inghilterra Durante una nuova occupazione inglese venne fondata nel 1436 l'Universit\u00e0 di Caen. Gli inglesi furono infine sconfitti nel 1450 nella battaglia di Formigny presso Bayeux.\nNel periodo delle guerre di religione francesi, a causa del peso eccessivo delle imposte la regione fu percorsa dalla rivolta dei Gauthiers, e quindi da quella de \"Nu-pieds\" (\"Piedi scalzi\"), del 1639.\nNel XIX secolo si ebbe un forte sviluppo agricolo (formaggi, sidro). L'apertura delle linee ferroviarie che collegavano Parigi con Cherbourg e con Granville favor\u00ec l'inizio del turismo balneare (Trouville, Deauville, Cabourg). Dopo la prima guerra mondiale, che vide un elevatissimo numero di caduti e un conseguente arresto dello sviluppo economico, il turismo costiero continu\u00f2 a crescere e vi si aggiunse inoltre il turismo religioso legato alla figura di Teresa di Lisieux.\nDurante la seconda guerra mondiale le coste del dipartimento furono teatro dello sbarco in Normandia (6 giugno 1944), con il quale circa 150.000 uomini delle forze alleate, costituite da americani, britannici e canadesi, liberarono il territorio dall'occupazione tedesca. Nei combattimenti, durati per circa cento giorni dopo lo sbarco, perirono pi\u00f9 di 30.000 militari e pi\u00f9 di 20.000 civili. Le citt\u00e0 di Caen, Vire, Falaise e Lisieux furono distrutte per pi\u00f9 di met\u00e0.\nA partire dagli anni 1960 lo sviluppo industriale ha considerevolmente accresciuto la popolazione delle citt\u00e0 di Caen, Lisieux e Vire."}
{"id": "70179", "revid": "115454217", "url": "https://it.wikipedia.org/wiki?curid=70179", "title": "Orne", "text": "L'Orne \u00e8 un dipartimento francese della regione della Normandia (\"Normandie\").Il nome del dipartimento deriva dal nome del fiume omonimo che scorre nel suo territorio.\nDescrizione.\nIl territorio del dipartimento confina con i dipartimenti dell'Eure a nord-est, dell'Eure-et-Loir a est, della Sarthe a sud-est, della Mayenne a sud-ovest, della Manica (\"Manche\") a ovest e del Calvados a nord.\nLe principali citt\u00e0, oltre al capoluogo Alen\u00e7on, sono Argentan, Flers, L'Aigle, Vimoutiers, S\u00e9es, La Fert\u00e9-Mac\u00e9 e Mortagne-au-Perche.\nIl dipartimento \u00e8 stato creato durante la Rivoluzione francese, il 4 marzo del 1790, in applicazione della legge del 22 dicembre del 1789, a partire dal territorio delle province di Normandia e Perche."}
{"id": "70182", "revid": "15756", "url": "https://it.wikipedia.org/wiki?curid=70182", "title": "Premio Locus", "text": "Il premio Locus (\"Locus Award\") \u00e8 un premio della letteratura fantascientifica e fantastica che viene assegnato ogni anno, a partire dal 1971, dalla rivista specializzata \"Locus\" in base alla votazione dei lettori. Tale modalit\u00e0 di attribuzione differenzia il premio da molti altri che, invece, vengono assegnati in base alle votazioni di una giuria di esperti del settore. Pur non avendo collegamenti con esso il premio Locus \u00e8 stato sin dalla sua prima edizione pensato per dare indicazioni alla giuria del premio Hugo circa le opere maggiormente meritorie da premiare.\nStoria.\nIl premio Locus \u00e8 stato conferito per la prima volta nel 1971 per opere pubblicate nel 1970.\nI lettori della rivista \"Locus\" esprimono le loro preferenze sulle opere contenute all'interno di alcune categorie; in base ai giudizi espressi vengono assegnati dei punteggi la cui somma identifica il vincitore per ciascuna categoria. A partire dal 2006 in poi la cerimonia di premiazione si tiene al Science Fiction Museum and Hall of Fame di Seattle.\nIl premio Locus viene assegnato nelle seguenti categorie:\nAlcune categorie di premi, assegnati nel passato, oggi non sono pi\u00f9 previsti:\nIl premio.\nFino al 2017, il premio Locus consisteva in una placca in metallo contenente il logo della rivista, ovvero la scritta \"Locus\" con la modifica della lettera \"O\" stilizzata in un sole e all'interno un razzo e cinque stelle stilizzate, la targa contiene le informazioni del vincitore, ovvero l'anno, la categoria, il nome dell'opera e infine quello dell'autore.\nIn occasione del \"2018 Locus award\" ai vincitori degli annuali premi Locus, \u00e8 stato assegnato un nuovo trofeo, disegnato da Francesca Myman e realizzato da Shaun Tan. Il nuovo trofeo \u00e8 apparso per la prima volta sul sito ufficiale il 20 giugno 2018 in un post di presentazione. Il nuovo trofeo andr\u00e0 a sostituire il precedente design.\nIl premio \u00e8 composto da una parte in vetro, di forma ogivale piatta, poggiata in verticale su un piedistallo nero rettangolare, la parte superiore \u00e8 occupata da un'incisione che ritrae un razzo, una luna ovale e otto stelle, il tutto stilizzato. Sotto l'incisiome la scritta \"Locus award\", l'anno, la categoria, il nome dell'opera e infine quello dell'autore\nRegolamento.\n\"Aggiornato al 1\u00ba febbraio 2019\"\nOgni anno, sul sito ufficiale Locus e sulla rivista, in un'apposita sezione denominata \"Locus Poll and Survey\" viene pubblicato il regolamento seguito dall'apposita scheda per il voto, online o cartaceo, del concorso per i premi Locus. Il regolamento \u00e8 inerente ai vincoli di voto per le opere apparse l'anno precedente.\nAl 49\u00b0 concorso dei premi Locus (2019) sono presenti 16 differenti categorie. In ogni categoria possono essere votate fino a cinque opere o candidati, classificandoli da 1 (primo posto) fino a 5 (quinto posto), utilizzando il sistema di voto Carr.\nLe opzioni di voto sono basate su un'apposita lista di letture raccomandate, facilitando enormemente il conteggio dei risultati, nonostante la lista, l'elettore pu\u00f2 utilizzare delle apposite caselle di scrittura per votare altri titoli e candidati non elencati, in qualsiasi categoria.\nNon \u00e8 possibile votare pi\u00f9 di un'opera in una categoria con lo stesso rango (ad esempio, due selezioni classificate al 1\u00b0 posto), se lo scrutinio evidenziasse delle anomalie oppure un doppio rango, i voti verranno ignorati in quella categoria. Non \u00e8 possibile votare per la stessa opera pi\u00f9 di una volta, eccetto il premio Locus per il miglior romanzo, che potrebbe anche essere indicato anche come premio Locus per la miglior opera prima.\nA differenza dei premi Hugo e Nebula i premi Locus hanno requisiti di eleggibilit\u00e0 in qualche modo diversi, sono aperti a pubblicazioni o opere che sono apparse per la prima volta, in qualsiasi parte del mondo, durante l'anno solare, con un margine di preavviso per i piccoli editori o le pubblicazioni in ritardo.\nL'elettore ha la possibilit\u00e0 di lasciare alcune categorie vuote o di compilarle parzialmente, nonch\u00e9 quella di compilare l'intero sondaggio.\nLa scadenza per i voti \u00e8 sancita per il 15 aprile.\nTutti i voti, sia degli abbonati che dei non abbonati, sono da considerarsi validi a condizione che vengano inclusi il nome, l'e-mail e le informazioni del sondaggio e non violino le regole di voto.\nSondaggio del 2012 per le migliori opere del XX e XXI secolo.\nNel novembre 2012 Locus Online ha ospitato una serie di sondaggi per definire i migliori romanzi di fantascienza e fantasy e racconti del XX e XXI secolo con cinque categorie in ogni secolo:\nPer le categorie del XX secolo sono stati ammessi 10 voti per categoria mentre per quelle del XXI secolo sono stati ammessi 5 voti per categoria. I risultati sono dipesi dal grado di voti all'interno di ogni categoria, attraverso l'utilizzo di algoritmi per rendere il voto pi\u00f9 equilibrato (un voto al primo posto corrisponde al doppio dei punti di un voto al quinto o al decimo posto).\nIl sondaggio della durata di un mese, ha avuto un totale di 625 voti considerati validi, tre quarti degli ultimi quattro giorni di novembre. I risultati dei romanzi sono stati pubblicati il 21 dicembre mentre l'intera classifica \u00e8 stata pubblicata il 29 dicembre\nVincitori.\nAntologia.\nIl premio viene consegnato con cadenza annuale dal 1971 ad eccezione del 1978.\nSebbene la continuit\u00e0 di assegnazione del premio, nel corso degli anni la categoria ha cambiato denominazione:"}
{"id": "70183", "revid": "1226", "url": "https://it.wikipedia.org/wiki?curid=70183", "title": "Locus Award", "text": ""}
{"id": "70186", "revid": "33689", "url": "https://it.wikipedia.org/wiki?curid=70186", "title": "Trasformazionalismo", "text": ""}
{"id": "70187", "revid": "44403", "url": "https://it.wikipedia.org/wiki?curid=70187", "title": "Chief Executive Officer", "text": ""}
{"id": "70188", "revid": "1226", "url": "https://it.wikipedia.org/wiki?curid=70188", "title": "Prix Apollo", "text": ""}
{"id": "70191", "revid": "2175", "url": "https://it.wikipedia.org/wiki?curid=70191", "title": "Bisiacheria", "text": ""}
{"id": "70193", "revid": "1718925", "url": "https://it.wikipedia.org/wiki?curid=70193", "title": "Netscape Navigator", "text": "Netscape Navigator fu il primo web browser grafico di successo della storia dell'informatica. Negli anni novanta fu per un periodo il browser con percentuali di utilizzo pi\u00f9 elevate; successivamente queste percentuali si ridussero notevolmente, fino a registrare nel 2002 la quasi scomparsa.\nIl crollo nel mercato di Netscape fu una premessa fondamentale del processo antitrust, in tribunale, contro Microsoft, nel quale la Corte ebbe a dichiarare che l'abbinamento, da parte di Microsoft Corporation, di Internet Explorer con il sistema operativo Windows era una pratica commerciale monopolistica e illegale. La decisione venne tuttavia troppo tardi per Netscape, poich\u00e9 Internet Explorer era ormai diventato il browser dominante in Windows.\nDalla versione 8 il suo nuovo nome \u00e8 Netscape Browser. L'ultima versione \u00e8 la 9 per la quale non \u00e8 previsto alcun successore: il 1\u00ba marzo 2008 AOL, la societ\u00e0 che ne detiene i diritti, ha infatti dichiarato la fine del progetto Netscape.\nStoria - \"Prima guerra dei browser\".\nIl browser nasce nel 1994 per l'iniziativa di Netscape Communications Corporation, societ\u00e0 fondata da Jim Clark e Marc Andreessen, quest'ultimo uno degli sviluppatori che avevano creato il web browser NCSA Mosaic presso il National Center for Supercomputing Applications. Chiamato inizialmente \"Mosaic Navigator\", a seguito di problemi legali con NCSA riguardo all'utilizzo del nome fu subito rinominato Netscape Navigator. La sua impostazione ha dato il nome a uno stile grafico per il sistema operativo Linux, ed \u00e8 stato fonte di ispirazione per la prima generazione di interfacce grafiche di Java.\nIl suo successo immediato e le capacit\u00e0 superiori rispetto al Mosaic fecero crescere la societ\u00e0 in modo esponenziale fino a divenire una multinazionale in breve tempo.\nPer vari anni \u00e8 stato il web browser di riferimento per i navigatori di Internet. Netscape Navigator, ha visto poi per\u00f2 la sua popolarit\u00e0 declinare progressivamente per mancanza di fondi e volont\u00e0 di crescere. Dalla posizione di assoluta preminenza detenuta fino al 1998, grazie sia alla mancanza di valide alternative, sia ad alcune importanti innovazioni tecniche \u2014 quale, ad esempio, l'adozione del protocollo SSL \u2014 ha perso terreno nei confronti del suo pi\u00f9 grande rivale, Microsoft Internet Explorer. Questi, infatti, che aveva debuttato nel 1993 con la versione 1.0, ma all'epoca non era ancora in grado di competere con la suite di Netscape sia in termini di funzionalit\u00e0, sia in precisione nella resa grafica delle pagine web sia per evidenti errori nelle pagine visualizzate sia per la sua pericolosit\u00e0 che per la sua esasperante lentezza.\nInternet Explorer era poi giunto alla versione 4.0 con notevoli miglioramenti, lo stesso numero di versione che nel frattempo aveva raggiunto Netscape, ma non era ancora fornito di serie con Microsoft Windows. L'azienda di Bill Gates non lo considerava un prodotto strategico e non ne aveva spinto la diffusione, continuando a considerarlo un modulo applicativo esterno al sistema operativo, con il proposito di venderlo separatamente con un prezzo dissociato da quello di Windows ad un'altra ditta. Tale proposito non ebbe poi mai alcuna realizzazione pratica, visto l'enorme successo della scelta della diffusione gratuita di Netscape fatta per spingere commercialmente il Server Netscape.\nCon un rovesciamento della strategia, agli inizi del 1997, e poi nel giugno del 1998 con Windows 98, la Microsoft pubblic\u00f2 nuove versioni di Internet Explorer tanto profondamente integrate nel sistema operativo che, a detta della stessa societ\u00e0 di Redmond, i due prodotti erano diventati inscindibili. La presenza di un browser web come IE all'interno di ogni nuovo computer, gi\u00e0 configurato e funzionante decret\u00f2 il pieno successo del browser di Microsoft. Allo stesso tempo sollev\u00f2 molte critiche da chi riteneva l'introduzione di IE come parte del sistema operativo una mossa puramente commerciale per imporre il proprio browser nel mercato sfruttando la posizione di monopolio. Nonostante la rapida evoluzione e maturazione Internet Explorer non era all'altezza delle potenzialit\u00e0 di Netscape e alcuni utenti continuavano ad usare Netscape, ma la diffusione e la popolarit\u00e0 del browser di Microsoft divennero ben presto inarrestabili.\nNel frattempo in casa Netscape le vicissitudini societarie e la mancanza di un solido \"business model\" in grado di supportarne lo sviluppo cominciarono a mettere in crisi l'azienda rallentando enormemente lo sviluppo di nuove versioni del prodotto. Diventava evidente a tutti come non fosse possibile costruire un'impresa sana e profittevole attorno al nuovo prodotto Server Netscape con la semplice pubblicit\u00e0 di un prodotto, il browser Netscape, distribuito gratuitamente in Internet con un concorrente come IE. Ci vollero quasi 5 anni prima che una nuova versione di Netscape, la versione 6.0, vedesse la luce. La versione 5 venne saltata integralmente per pubblicare direttamente la versione 6, basata sul codice di Mozilla. Quest'ultima versione offriva molte interessanti migliorie tecniche, tra cui un nuovo layout engine Gecko, lo stesso utilizzato dai browser della Mozilla Foundation, e alcuni strumenti utili al navigatore, tra cui la memorizzazione delle password e la gestione dei cookie. Nel complesso il nuovo browser risultava piuttosto pesante per i computer dell'epoca, richiedendo molta memoria RAM, ma offriva in cambio significativi miglioramenti in termini di fruibilit\u00e0.\nLa versione 7.0, seguita poi dalla 7.1 e 7.2 che erano principalmente dei bug-fix, ebbe successo, . In queste versioni era stato aggiunto il \"tabbed browsing\" ed era stato realizzato anche qualche piccolo miglioramento, nel complesso i problemi che affliggevano la versione 6 vennero eliminati nella versione 7, ma anche quest'ultima fu poi abbandonata per mancanza di supporto dovuto alla penuria di denaro.\nIl 19 maggio 2005 AOL (America On Line, all'epoca il pi\u00f9 noto \"internet provider\" statunitense) annunci\u00f2 la disponibilit\u00e0 di Netscape 8 che, nonostante il nome, non era pi\u00f9 sviluppato dalla Netscape Corporation, ma si basava su un codice completamente riscritto. Gli sviluppatori avevano infatti basato Netscape su Mozilla Firefox, il browser open source che nel frattempo stava guadagnando popolarit\u00e0 tra gli utenti di Internet, grazie ad una serie di nuove funzionalit\u00e0.\nCaratteristiche di Netscape 8.\nLa versione finale \u00e8 basata su Firefox 1.0.3, quindi, come dichiar\u00f2 anche Ben Goodger di Mozilla Foundation, Netscape 8.0 contiene una falla di sicurezza poi risolta velocemente con la versione 1.0.4 del browser open source; il 23 maggio 2005 viene infatti pubblicato un piccolo aggiornamento per colmare questa lacuna. Come per Firefox, se si vuole aggiornare il browser alla versione 8.0.1 \u00e8 necessario scaricare l'intero pacchetto: ogni aggiornamento infatti corrisponde ad una nuova release del software.\nIl fatto che AOL abbia deciso di pubblicare Netscape 8.0 e, nel giro di poche ore, questo primo aggiornamento, \u00e8 stato oggetto di molte critiche da parte degli utenti di Explorer: l'opinione comune, infatti, \u00e8 che sarebbe stato meglio che AOL pubblicasse Netscape 8 con un giorno o due di ritardo ma gi\u00e0 comprensivo della versione pi\u00f9 aggiornata di Firefox. Presumibilmente questo \u00e8 accaduto in quanto AOL prevedeva di pubblicare Netscape 8.0.1 con pi\u00f9 calma, magari nel corso della settimana seguente, ma \u00e8 stata costretta ad accelerare i tempi in seguito alla comparsa, nei giorni imminenti al lancio, di exploit capaci di sfruttare tutte e tre le falle di Firefox 1.0.3.\nA parte questa piccola d\u00e9faillance iniziale, Netscape 8 apporta diverse nuove funzionalit\u00e0. La novit\u00e0 pi\u00f9 originale, e forse interessante, rispetto a Firefox \u00e8 costituita, come detto prima, dal nuovo motore di rendering. Esso garantisce, infatti, una gestione avanzata di ogni sito web, permettendo di scegliere quale layout engine usare: Gecko-Firefox o Internet Explorer. In altre parole c'\u00e8 la possibilit\u00e0 di utilizzare il \"classico\" motore Gecko oppure le tecnologie messe a disposizione da Microsoft per Internet Explorer, in modo da risolvere i problemi di visualizzazione di siti \"ottimizzati per Internet Explorer\". Questa fruizione delle caratteristiche di Internet Explorer consente inoltre di utilizzare le tecnologie ActiveX, anche in questo caso mettendo da una parte Gecko e utilizzando quanto fatto da Microsoft per il proprio browser. Questa scelta sollev\u00f2 diverse polemiche da parte dei detrattori di Internet Explorer, perch\u00e9 non si riteneva corretto alimentare, con l'utilizzo di tale tecnologia, il proliferare di siti ottimizzati per un unico browser e di fatto sostenere lo sviluppo e la predominanza di Microsoft.\nBisogna inoltre considerare che questa compatibilit\u00e0 con Internet Explorer aveva comportato l'abbandono della filosofia multipiattaforma che era tipica dei prodotti Netscape. La versione 8 infatti \u00e8 installabile solo su sistemi Windows, e soprattutto, se si vogliono sfruttare le caratteristiche di Explorer, richiede che quest'ultimo sia installato nella sua ultima versione, vale a dire la 6.\nPochi giorni dopo l'uscita di Netscape 8.0.1 viene rilevato un altro fastidioso bug che impedisce l'utilizzo di Internet Explorer dopo l'installazione del nuovo browser. In pratica Netscape andava a corrompere una chiave del registro di Windows bloccando il caricamento dei siti da parte del browser della Microsoft. Dopo circa un mese, comunque, la nuova versione 8.0.2 ha risolto questo problema. L'ultima versione disponibile \u00e8 la 8.0.3.1 che si basa su Firefox 1.0.5 ed elimina inoltre quattro bug di sicurezza, alcuni relativi alla stabilit\u00e0 e uno inerente alla errata gestione della cronologia.\nOltre alla caratteristica appena citata, la nuova versione consente inoltre di specificare il profilo di sicurezza di ogni sito, attivandone o disattivandone le caratteristiche a rischio, grazie ad un database sempre aggiornato. Questa funzionalit\u00e0 viene offerta automaticamente dal browser che blocca i siti non sicuri. In pratica \u00e8 prevista la gestione da parte di AOL di una \"blacklist\" contenente siti noti per attivit\u00e0 di phishing, spyware e diffusione virus: qualora l'utente voglia visitare tali indirizzi sar\u00e0 avvisato da un apposito messaggio.\nAltre novit\u00e0 introdotte sono:\nNovit\u00e0 di Netscape 8.1a.\nDopo quasi 8 mesi dalla pubblicazione di Netscape 8, AOL ha pubblicato, il 26 gennaio 2006, la versione 8.1 che comprende una serie di patch atte a risolvere bug vari scoperti nei mesi precedenti, e alcune migliorie.\nViene introdotta una nuova funzionalit\u00e0 che verifica automaticamente i file scaricati dall'utente tentando di riconoscerne quelli malevoli (spyware, adware). Tale caratteristica pu\u00f2 essere estesa a monitorare l'intero hard disk utente per una maggiore sicurezza. Il nuovo Dynamic Security Center funziona quasi come un \"pannello di controllo\", da cui si possono personalizzare tutti i tipi di azioni e filtri del browser. Ritorna una funzionalit\u00e0 gi\u00e0 presente nelle vecchie versioni, ovvero la possibilit\u00e0 per pi\u00f9 utenti di collegarsi attraverso profili differenti avendo a disposizione ciascuno i propri preferiti e le proprie impostazioni. Altre migliorie sono presenti in tutto il programma e riguardano in particolare la maggiore semplicit\u00e0 d'utilizzo e un migliore supporto alle applicazioni web (miglior rendering dei siti e supporto RSS migliorato).\nL'uscita di Netscape 9 e la fine del progetto.\nAd ottobre 2007 viene pubblicato Netscape 9 basandolo finalmente sulla versione 2.x di Mozilla Firefox. Tra le funzionalit\u00e0 introdotte il Link Pad, una finestra a scomparsa dove trascinare le URL da valutare per poi aggiungerle con calma ai segnalibri; raggiunta maggiore compatibilit\u00e0 con le estensioni di Firefox; presente anche una cronologia per le ultime schede chiuse e altre migliorie. Rispetto alla versione 8, il programma \u00e8 nuovamente compatibile con Mac OS X e Linux.\nIl 28 dicembre 2007, nel blog ufficiale del browser, viene per\u00f2 annunciata la fine del progetto per il primo febbraio 2008. AOL dichiara che, nonostante i piccoli sforzi compiuti per rilanciare il marchio Netscape contro lo storico rivale Microsoft Internet Explorer, il progetto non \u00e8 riuscito a raggiungere gli obiettivi preposti per mancanza di volont\u00e0 e soldi, invitando gli utenti Netscape ad adottare come browser preferito Firefox o Flock, che hanno volont\u00e0 di crescere e soldi a disposizione. La data di fine del supporto \u00e8 stata successivamente posticipata e a partire dal 1\u00ba marzo 2008 il software non \u00e8 pi\u00f9 ufficialmente supportato. \nCuriosit\u00e0.\nI download di Netscape reperibili.\nL'ultima versione di Netscape \u00e8 la 9.0.0.6 pubblicata il 20 febbraio 2008. Tale versione, al pari delle precedenti, \u00e8 tuttora reperibile nei server di AOL, sebbene sia chiarito come non venga fornito pi\u00f9 alcun supporto, adeguamento tecnico o aggiornamento di sicurezza, ragion per non \u00e8 garantita la funzionalit\u00e0 del browser n\u00e8 ne \u00e8 suggerito l'uso. \nCronologia delle versioni.\nMolte versioni sono ancora disponibili nel web"}
{"id": "70194", "revid": "599", "url": "https://it.wikipedia.org/wiki?curid=70194", "title": "Archita di Taranto", "text": ""}
{"id": "70195", "revid": "287204", "url": "https://it.wikipedia.org/wiki?curid=70195", "title": "Hector Oesterheld", "text": ""}
{"id": "70197", "revid": "125475137", "url": "https://it.wikipedia.org/wiki?curid=70197", "title": "Cultura di Golasecca", "text": "La cultura di Golasecca (IX-IV secolo a.C.) \u00e8 una cultura della prima et\u00e0 del Ferro dell'Italia settentrionale che prende il nome dalla localit\u00e0 di Golasecca in provincia di Varese in Lombardia, presso il Ticino.\nAgli inizi del XIX secolo, l'abate Giovanni Battista Giani effettu\u00f2, nell'area del Monsorino, i primi ritrovamenti: circa cinquanta tombe con ceramiche e oggetti metallici. Le testimonianze materiali si trovano sparse in un ampio territorio di 20.000\u00a0km\u00b2 a sud delle Alpi, compreso tra i fiumi Po, Serio e Sesia delimitato a nord dai valichi alpini. La maggiore densit\u00e0 demografica si \u00e8 sempre avuta nella fascia collinare subalpina, con una continuit\u00e0 di circa un millennio, ed \u00e8 questa l'area che ha visto lo sviluppo dei due epicentri della cultura stessa, le zone di Sesto Calende-Golasecca-Castelletto Ticino e quella nei dintorni di Como.\nNel territorio della cultura di Golasecca sono state effettuate scoperte che hanno modificato sensibilmente la conoscenza della protostoria europea. Nel territorio di Castelletto sopra Ticino \u00e8 stato ritrovato, ad esempio, un masso iscritto, databile entro il VII secolo a.C., con la pi\u00f9 antica iscrizione in lingua celtica su pietra finora nota: lettura probabile \"Chothios\", interpretabile come \"il figlio dell'anziano\". Il cippo \u00e8 attualmente conservato presso la sede della \"Biblioteca civica castellettese\".\nFonti archeologiche.\nIl nome di Cultura di Golasecca trae la sua origine dai primi ritrovamenti tratti dagli scavi effettuati a partire dal 1822, in alcuni siti del territorio di Golasecca, dall'antiquario abate Giovanni Battista Giani (1788-1857) che erroneamente identific\u00f2 le tombe da lui rinvenute, che erano non romane, come resti di una battaglia combattuta tra Annibale e Publio Cornelio Scipione (Battaglia del Ticino, 218 a.C.).\nNel 1865 Louis Laurent Gabriel de Mortillet, uno dei padri fondatori dell'archeologia europea, giustamente assegn\u00f2 le stesse tombe ad una cultura pre-romana, della prima et\u00e0 del ferro, con un probabile substrato celtico come illustrato dalle similarit\u00e0 riscontrate con i ritrovamenti della Cultura di Hallstatt. Mortillet comp\u00ec diversi viaggi in Italia riportando in Francia parte della Collezione dell'abate Giani, che and\u00f2 ad arricchire il \"Mus\u00e9e des Antiquit\u00e9s nationales\" di cui egli era Vice-curatore.\nL'ambito degli scavi golasecchiani si allarg\u00f2 a vari altri siti per tutto il tardo XIX secolo. Alexandre Bertrand, anch'egli curatore del Mus\u00e9e des Antiquit\u00e9s nationales, si rec\u00f2 sul posto nel 1873 per condurre personalmente degli scavi. Con la collaborazione di numerosi archeologi francesi, italiani e tedeschi si pervenne, al Congresso Archeologico di Stoccolma del 1874, a stabilire la periodizzazione della Cultura di Golasecca, divisa in tre periodi dal 900 al 380 a.C. e conclusa con l'invasione gallica della Pianura padana nel 388 a.C.\nLa moderna ricognizione del Golasecca \u00e8 dovuta alle campagne di scavi intraprese nel periodo 1965-69 nell'area del Monsorino sotto la direzione di Angelo Mira Bonomi.\nStudi cronologici pi\u00f9 recenti sull'argomento sono stati prodotti da Raffaele C. De Marinis.\nNell'area di Castelletto sopra Ticino, tra il 2001 e il 2003, una campagna di scavi condotta sotto la direzione di Filippo Maria Gambari ha riportato alla luce in localit\u00e0 Croce Pietra (Via del Maneggio, Via Aronco, Via Repubblica) la pi\u00f9 antica necropoli gentilizia del Piemonte, sviluppatasi tra la fine del IX ed il VII secolo a.C., trasformata intorno al 670 a.C. in area di culto dinastico del primo centro protourbano del Piemonte. Delle 44 tombe individuate negli scavi, 33 erano ancora pressoch\u00e9 intatte. Dopo una lunga attivit\u00e0 di catalogazione e restauro, i reperti (urne e corredi funerari) sono stati esposti fra il 2009 e il 2010 presso la sala polivalente \"Albino Calletti\" di Castelletto sopra Ticino in una grande mostra dal titolo \"L'alba della citt\u00e0 - Le prime necropoli del centro protourbano di Castelletto Ticino\".\nPeriodizzazione.\nLe successive fasi della Cultura di Golasecca sono cos\u00ec periodizzate:\nAlla Cultura di Golasecca succede poi gradualmente in un po' tutto il Nord Italia, con un aumento progressivo, la Cultura di La T\u00e8ne, portata dai Galli transalpini, pur con il permanere di forti tradizioni golasecchiane, ben attestata dai ritrovamenti di Ornavasso.\nLa Ca' Morta \u00e8 la necropoli che ha dato non solo la pi\u00f9 completa documentazione dell'et\u00e0 del Ferro italiana fino alla conquista Romana, ma \u00e8 anche quella che si prolunga pi\u00f9 a lungo nel tempo.\nStoria.\nDal punto di vista archeologico sono attribuiti alla Cultura di Golasecca i ritrovamenti databili dal IX al IV secolo a.C. Tuttavia le origini di questa cultura si riallacciano direttamente alle precedenti fasi dell'et\u00e0 del bronzo recente (Cultura di Canegrate, XIII secolo a.C.) e finale (Cultura del protogolasecca, dal XII al X secolo a.C.). Parimenti gli studi effettuati negli ultimi anni (in particolar modo gli studi cronologici condotti da Raffaele De Marinis) hanno dimostrato una notevole continuit\u00e0 culturale anche dopo la grande invasione dei Galli Transalpini del 388 a.C.\nIl Neolitico rappresenta un periodo di \"optimum climatico\", dal 1600 a.C. circa il clima si raffredda, e diviene pi\u00f9 umido, fino a raggiungere i massimi negativi tra il 1400-1300 a.C. (et\u00e0 del bronzo) ed il 900-300 a.C. (et\u00e0 del ferro). Tra il 900 ed il 300 a.C. i ghiacciai ritornano anche a quote relativamente basse, dove l'uomo si era gi\u00e0 da tempo insediato, la piovosit\u00e0 aumenta su tutta l'Europa ed il periodo \u00e8 segnato, tra l'altro, dalla migrazione delle popolazioni celtiche verso zone pi\u00f9 calde.\nLa possibilit\u00e0 di un facile accesso ai valichi alpini del San Gottardo, San Bernardino e Spluga, attraverso il corso dei fiumi e laghi insubrici allora pi\u00f9 ricchi d'acqua, fa di questa regione il ponte di collegamento naturale tra il resto d'Italia ed il Mediterraneo da una parte con l'Europa centro-occidentale dall'altra. A sua volta il vicino territorio elvetico agisce come punto di raccordo delle vie fluviali di Reno, Rodano e Danubio.\nNell'insediamento di Golasecca la cultura fior\u00ec particolarmente per le favorevoli circostanze geografiche. Qui infatti il Ticino esce dal Lago Maggiore, e questa posizione agevol\u00f2 lo sviluppo del commercio di sale, in cui gli abitanti di Golasecca facevano da tramite tra Etruschi e la Cultura di Hallstatt (Austria). Nel VII secolo a.C. il comprensorio Sesto Calende-Golasecca-Castelletto Ticino non conta meno di tremila abitanti.\nNel VI secolo a.C. i Golasecchiani, grazie al controllo delle vie d'acqua e dei valichi alpini, diventano gli intermediari dei commerci Greci ed Etruschi con i Celti dell'Europa centrale. Le mediazioni commerciali si allargarono poi fino ad includere il mondo greco (olio e vino, oggetti di bronzo, ceramica attica, incenso e corallo) e il mondo transalpino (stagno della Cornovaglia e della Galizia Atlantica, ambra proveniente dal Baltico).\nSempre nel corso del VI secolo a.C. si evolvono fenomeni di sviluppo protourbano, comunque gi\u00e0 presenti fin dall'VIII secolo a.C., in particolare nel circondario di Como, che conferiscono a questo centro un ruolo commerciale particolare ed un primato culturale sul territorio circostante. Il fenomeno della gerarchizzazione del territorio si accompagna a modifiche strutturali della comunit\u00e0, attraverso un processo di stratificazione sociale, con la formazione di stabili \u00e9lite, fenomeno gi\u00e0 visibile fin dall'VIII secolo a.C. e che si accentua progressivamente.\nA quest'epoca (met\u00e0 del VI e fine VI-inizio V secolo a.C.) risalgono anche le prime testimonianze scritte, con iscrizioni su ceramica e su pietra, redatte nel cosiddetto alfabeto leponzio, derivato dai caratteri alfabetici nord etruschi. A questo periodo appartiene probabilmente un primo centro protourbano di Milano, punto di arrivo di un itinerario che partendo dall'emporio etrusco di Genova percorreva la valle del torrente Scrivia.\nOltre all'uso della scrittura, la cultura di Golasecca presenta altre caratteristiche delle prime societ\u00e0 storiche evolute, per esempio la conoscenza della ruota (rinvenuta nella tomba con carro conosciuta come \"Tomba del Guerriero\" a Sesto Calende) o l'uso specializzato di materiali diversi. Le prime abitazioni, per esempio, erano costruzioni circolari di legno poste nell'area alluvionale del fiume; poggiavano su fondamenta in pietra con un focolare centrale; la pavimentazione era costituita da ciottoli infissi nell'argilla, e ricoperti con stuoie intrecciate. Sono stati ritrovate anche ceramiche (modellate senza l'uso di un tornio) decorate in gesso, ma a partire dal VI secolo a.C. la ceramica migliora come qualit\u00e0 ed \u00e8 prodotta al tornio lento con impasti pi\u00f9 depurati.\nCon il Golasecchiano III A (V secolo a.C.), contemporaneamente al declino del comprensorio di Golasecca ed all'accentuarsi dell'importanza di Como dove numerose iscrizioni del periodo sono note, giunge al culmine il processo di incremento demografico della popolazione golasecchiana testimoniato dal numero di siti occupati, circa novanta, numero di gran lunga maggiore di ogni periodo.\nLa formazione dell\"'Etruria padana\" e l'espansione etrusca anche a nord del Po lungo l'asse del Mincio (e quindi lungo la pedemontana Brescia\u2013Bergamo\u2013Como, pi\u00f9 tardi nota come \"Strada gallica\"), poco dopo la met\u00e0 del VI secolo a.C., unito all'abbandono delle rotte dei traffici verso l'Europa centrale attraverso Marsiglia e l'Etruria tirrenica determinarono un notevole incremento della ricchezza e importanti cambiamenti culturali nell'area golasecchiana. L'uso della scrittura appare ora diffuso ampiamente sulle ceramiche.\nLe invasioni galliche del 391-386 a.C., molto probabilmente procedute da significative infiltrazioni nell'arco di almeno tre generazioni di cui vi \u00e8 qualche traccia archeologica, provocarono la fine dell'Etruria Padana e di conseguenza anche dei traffici tra mondo mediterraneo, Etruria Padana, Como e Mondo transalpino. Da questo momento in poi la Cultura di Golasecca si trasforma gradualmente sotto l'influsso gallico per uniformarsi a quella di La T\u00e8ne.\nAll'interno del territorio \"golasecchiano\" divenuto Gallia cisalpina, oggi ricompreso in aree appartenenti a due regioni italiane (Lombardia e Piemonte) ed alla Svizzera, si osservano alcune zone che presentano una maggiore concentrazione di ritrovamenti e che corrispondono a grandi linee alle diverse \"facies\" archeologiche attestate nell'ambito della Cultura di Golasecca. Esse coincidono, in maniera significativa, con i territori occupati da quei gruppi tribali i cui nomi sono riportati dagli storici e geografi latini e greci:\nArte funeraria.\nLa cultura di Golasecca \u00e8 nota principalmente per le usanze funebri, bench\u00e9 negli ultimi anni siano aumentati gli scavi nelle aree di abitato.\nLe aree funerarie erano distinte da quelle insediative e spesso erano collocate lungo le vie di comunicazione, talora in prossimit\u00e0 di torbiere e aree paludose non destinate ad usi agricoli.\nLe sepolture pi\u00f9 importanti erano probabilmente collocate in posizioni pi\u00f9 elevate e potevano essere circondate da circoli o allineamenti di pietra, definiti, in maniera impropria, \"Cromlech\", per le somiglianze con le omonime strutture megalitiche. Talora pi\u00f9 sepolture si succedevano all'interno della stessa struttura, probabilmente in ragione di vincoli familiari.\nIl rito funerario prevalente, se non esclusivo, era la cremazione indiretta, con la salma combusta su una pira funeraria diversa dal luogo di sepoltura. I casi di inumazione sono rari e per lo pi\u00f9 concentrati in alcune aree, probabilmente soggette ad influssi esterni, come il Canton Ticino, e negli orizzonti cronologici pi\u00f9 recenti. Le ossa, i resti degli ornamenti personali e le ceneri erano raccolte in urne che potevano essere deposte in semplici pozzetti in nuda terra o, pi\u00f9 frequentemente, protetti da ciottoli o lastrine di pietre, ovvero collocate assieme al corredo in vere e proprie ciste costruite con lastre di pietra. Presso il parco comunale \"Giovanni Sibilia\" di Castelletto sopra Ticino sono state fedelmente ricostruite alcune tombe venute alla luce in area castellettese. In particolare si possono visitare due recinti circolari e uno rettangolare, in ciottoli di fiume, provenienti dalla necropoli golasecchiana di Via del Maneggio, databili tra il IX e l'VIII secolo a.C., una tomba a cassone litico, risalente al VII secolo a.C., venuta alla luce in localit\u00e0 Motto Falco, e una sepoltura in grandi lastre di pietra proveniente dalla necropoli di via Fosse Ardeatine, databile tra la fine del VII e la seconda met\u00e0 del VI secolo a.C.\nUsualmente le urne erano coperte da una ciotola con funzione di coperchio.\nIl corredo funebre, che variava in base allo stato sociale, poteva comprendere oltre all'urna una vasta gamma di oggetti in bronzo (fibule, spilloni, bracciali, anelli, orecchini, pendenti, collane), ferro (armi e utensili), ceramica locale e di importazione, ambra, ecc.\nIl periodo Golasecca I si caratterizza archeologicamente per le sue urne biconiche a decorazioni triangolari incise (a \"denti di lupo\"), vasetti tondeggianti, fibule di bronzo. Golasecca II si caratterizza per urne ovoidali, a forma di situle, vasetti carenati e elementi arieggianti a modelli delle culture di Este e Bologna nonch\u00e9 per la presenza di oggetti di tipo etrusco o greco e armi e fibule, non pi\u00f9 solo in bronzo ma ora anche in ferro. Golasecca III presenta urne a olla ovoidali decorate a stralucido, vasi a tulipano, piccole olle con ansa a occhiello, bicchieri a doppi tronchi di cono sovrapposti.\nUna tomba, a Pombia, ha restituito i resti della pi\u00f9 antica birra con luppolo del mondo.\nNel tempo il grado di diversificazione e complessit\u00e0 dei corredi aumenta e indica tutta una serie di dislivelli di ricchezza che sono espressione di una sempre pi\u00f9 articolata differenziazione socio-economica. L'onore di sepolture sontuose si estende anche alle donne, anzi l'esibizione della ricchezza e del prestigio diventa nettamente prevalente nelle tombe femminili, soprattutto nella fase Golasecca II B (fine VI - inizi V secolo).\nDemografia e geografia del territorio golasecchiano.\nLa popolazione golasecchiana appare stanziata sul suo territorio, in base ai ritrovamenti effettuati, fin dal XIII secolo a.C. Nel XII-XI secolo sembra notarsi un calo demografico, particolarmente accentuato nell'XI, mentre il X secolo rappresenta un periodo di sviluppo ed espansione. IX e VIII secolo segnano nuovamente una battuta d'arresto e regresso demografici, seguiti, a partire dalla fine dell'VIII, da un costante, progressivo, incremento che giunge al culmine nel corso del V secolo a.C.\nLa maggiore densit\u00e0 demografica tra le popolazioni golasecchiane si \u00e8 sempre avuta nella fascia collinare subalpina che appare popolato con continuit\u00e0 per circa un millennio. Nel corso del VII secolo a.C. appaiono segni di una ripresa del popolamento nella zona prealpina e nell'alta pianura, il fenomeno si espande ancor di pi\u00f9 nel VI secolo e nel V cresce anche il popolamento delle aree alpine.\nIl problema etnografico.\nLa posizione del leponzio in seno alla famiglia celtica e, pi\u00f9 in particolare, il suo rapporto con la variante dialettale gallica detta \u201ccisalpina\u201d sono stati oggetto di controversie tra gli studiosi. L\u2019opinione comune attuale condivide la tesi di Michel Lejeune, che nel 1971 classific\u00f2 il leponzio come lingua celtica continentale (la pi\u00f9 anticamente attestata) sulla base di alcune isoglosse comuni ad altre lingue celtiche. Una minoranza di studiosi invece si allinea alla posizione pi\u00f9 recente (1998) di Joseph Eska, secondo il quale il leponzio non sarebbe una lingua indipendente, ma rappresenterebbe una forma antica di gallico, una variante dialettale del nord Italia detta \u201cgallico cisalpino\u201d. L\u2019opinione prevalente fino agli anni \u201870 vedeva piuttosto il leponzio come una lingua indoeuropea affine al Ligure."}
{"id": "70198", "revid": "3831", "url": "https://it.wikipedia.org/wiki?curid=70198", "title": "Fondazione celtica di Milano", "text": ""}
{"id": "70200", "revid": "287204", "url": "https://it.wikipedia.org/wiki?curid=70200", "title": "Pierre Varignon", "text": "Biografia.\nStudi\u00f2 teologia e filosofia al collegio gesuita di Caen, quindi venne ordinato sacerdote. Al suo arrivo a Parigi nel 1686 si dedic\u00f2 agli studi di matematica. Insegn\u00f2 questa materia al collegio Mazarino di Parigi e divenne membro della sezione di geometria dell'Accademia francese delle scienze nel novembre 1688. Venne nominato primo titolare da Luigi XIV il 28 gennaio 1699. Fu vicedirettore dal 1710 al 1712, poi direttore di questa accademia fino al 1719.\nStudi di matematica.\nS'interess\u00f2 al nuovo calcolo infinitesimale messo a punto nel Settecento, sviluppando alcune trattazioni di algebra, di geometria analitica e di analisi infinitesimale.\nFra l'altro ha enunciato il teorema geometrico che porta il suo nome, dimostrando che la figura ottenuta congiungendo i centri dei lati di un quadrilatero qualunque \u00e8 un parallelogramma.\nStudi di fisica e statica.\nStatica.\nRisalgono a Varignon la formulazione dei principi della statica. Nell'opera \"Proyect d'une nouvelle mechanique\" del 1688 formul\u00f2 la prima definizione di risultante di pi\u00f9 forze e di momento statico, e dimostr\u00f2 razionalmente le due regole fondamentali della statica:\nLa regola del parallelogramma era gi\u00e0 stata in parte anticipata da Simone Stevin e fu poi sviluppata anche da Isaac Newton nel suo trattato sui principi della meccanica (1687).\nLe teorie statiche di Varignon sono alla base della scienza delle costruzioni, disciplina ideata da Galileo Galilei (1638) e sviluppatasi nei secoli successivi.\nCinematica.\nNelle due comunicazioni all'Accademia Reale delle Scienze di Parigi, il 5 luglio 1698 e il 20 gennaio 1700, defin\u00ec il concetto di velocit\u00e0 istantanea (che egli chiama velocit\u00e0 in ogni istante) e quello di accelerazione applicandovi il calcolo differenziale di Leibniz."}
{"id": "70202", "revid": "125851418", "url": "https://it.wikipedia.org/wiki?curid=70202", "title": "Determinismo", "text": "Il determinismo, in filosofia e filosofia della scienza, indica quella concezione per cui in natura nulla avviene per caso, invece tutto accade secondo rapporti di causa-effetto e quindi per necessit\u00e0: associato dunque alla teoria della causalit\u00e0, sulla quale esso si appoggia, dal punto di vista ontologico, indica il dominio della necessit\u00e0 causale in senso assoluto e nega quindi nel contempo l'esistenza del caso.\nDescrizione.\nEscludendo qualsiasi forma di casualit\u00e0 nelle cose, il determinismo individua una spiegazione di tipo fisico per tutti i fenomeni, riconducendo il tutto alla catena delle relazioni causa-effetto (principio di causalit\u00e0). La principale conseguenza \u00e8 che, date delle condizioni iniziali, tutto quel che accadr\u00e0 nel futuro \u00e8 determinato dalle leggi fisiche dell'Universo.\nCi\u00f2 non vuol dire che si sia in grado di pre-determinare gli eventi: per poterlo fare si dovrebbe conoscere con precisione lo \"stato\" di tutte le particelle dell'universo in un dato istante e tutte le leggi che lo governano. Inoltre, ammettendo che ci\u00f2 sia possibile, l'osservatore che misura questi stati, con lo stesso atto della misurazione influenzerebbe la misura, in quanto esso stesso \u00e8 parte del sistema. Quindi non vi \u00e8, in linea di principio, alcun modo per stabilire in modo inequivocabile il determinismo o il probabilismo dei fenomeni fisici.\nAl contrario si chiama indeterminismo o probabilismo la concezione filosofica che ammette l'esistenza in natura di eventi non determinati da cause precedenti ma frutto del caso e in quanto tali imprevedibili.\nAlcuni dei filosofi che hanno trattato questo tema sono Democrito, Epicuro (341-270 a.C.), Lucrezio (97-55 a.C.), Omar Khayyam (1048-1131), Thomas Hobbes (1588-1679), Renato Cartesio (1596-1650), Baruch Spinoza (1632-1677), David Hume (1711-1776), Paul Henri Thiry d'Holbach (1723-1789), Immanuel Kant (1724-1804), Arthur Schopenhauer (1788-1860), Pierre Simon Laplace (1749-1827), Paul Vidal de la Blache (1845-1918) e, pi\u00f9 di recente, John Searle (1932 -).\nInoltre, il determinismo ha avuto un'importanza fondamentale nello sviluppo degli studi economici sul capitalismo di Karl Marx e nella nascita della psicoanalisi. Sigmund Freud coni\u00f2 la definizione \"determinismo psichico\" per indicare quell'insieme di processi inconsci che influiscono sulle azioni umane che prima di allora venivano considerate libere e pienamente coscienti.\nDeterminismo e libero arbitrio.\nIl significato del termine \"determinismo\" \u00e8 stato oggetto di varie interpretazioni. Alcuni ritengono che il determinismo e il libero arbitrio si escludano a vicenda e che conseguenza del determinismo sarebbe che il libero arbitrio \u00e8 un'illusione; altri, invece, chiamati compatibilisti, credono che le due idee possano coesistere. Gran parte delle controversie deriva anche dal fatto che anche la definizione di libero arbitrio, come quella di determinismo, non \u00e8 univoca.\nAlcuni sostengono che il libero arbitrio si riferisca alla verit\u00e0 metafisica dell'agire indipendente, mentre altri lo definiscono come la percezione di essere attore (in senso etimologico) che gli esseri umani hanno mentre agiscono. Per esempio, David Hume sosteneva che \u00e8 possibile che gli esseri umani non possano formare liberamente (indipendentemente dal contesto) i propri desideri e convinzioni, ma l'unica \"libert\u00e0\" sia connessa con la possibilit\u00e0 di tradurre desideri e convinzioni in azioni volontarie.\nUna parte fondamentale del dibattito \"libero arbitrio contro determinismo\" \u00e8 il problema della causa prima. Il deismo, una filosofia espressa nel XVII secolo, sostiene che l'universo sia pre-determinato fin dalla sua creazione e ne attribuisce la creazione ad un Dio metafisico definito come \"causa prima\" il quale dopo aver creato l'universo \u00e8 rimasto al di fuori della catena deterministica degli eventi senza intervenire pi\u00f9. Secondo questa concezione, Dio pu\u00f2 aver avviato il processo, ma non ha pi\u00f9 influito sugli eventi successivi (determinati dalla catena causa-effetto).\nLa visione del deismo, che ammette la presenza di una causa prima trascendente per la realt\u00e0, non presenta il problema fondamentale che caratterizza invece ogni concezione di determinismo che non ammetta l'esistenza di un Dio: o l'intero spazio-tempo \u00e8 comparso, a un certo punto, senza una causa precedente, e questo negherebbe alla base del processo il concetto stesso di determinismo, oppure lo spazio-tempo \u00e8 sempre esistito, e questo a sua volta non risolve il problema dell'infinito. Tutto ci\u00f2 implica aspetti prettamente cosmogonici e cosmologici. In relazione al fatto che la \"necessit\u00e0\" assoluta (alla pari di un dio \"volont\u00e0 assoluta\"), implica la natura divina della necessit\u00e0, qualcuno ha parlato di Dio-Necessit\u00e0 per indicare sia la base teorica del determinismo degli stoici che di quello di Spinoza e di quello di Hegel.\nDeterminismo strutturale \nLa filosofia ha esplorato, da millenni, il concetto di determinismo, che discende dal principio di causalit\u00e0. Ma i filosofi, spesso, non distinguono, nettamente, tra la natura cosmica, la natura umana e la realt\u00e0 storica. La realt\u00e0 storica \u00e8 definita, dagli antropologi, come sinonimo di cultura. Essa si dispiega in una classifica di svariate tipologie di societ\u00e0, dopo il superamento della \u201csociet\u00e0 di natura\u201d, identificabile con il superamento della societ\u00e0 priva di qualsiasi struttura (e, dunque, coerente con la natura delle specie animali, dotate di una socialit\u00e0 dissimile, ed una elaborazione psichica propria). Al contrario, le societ\u00e0 strutturate sono basate su meccanismi culturali, vale a dire su meccanismi diversi dalle pulsioni naturali, le quali pulsioni sono comuni a tutti gli animali sociali. Gi\u00e0 per alcune specie animali, con capacit\u00e0 intellettiva simile all\u2019homo sapiens, si possono notare elementi di strutture, ossia elementi delle societ\u00e0 delle orde, oppure delle societ\u00e0 tribali o di quelle dotate di stratificazioni sociali stabili. Tali elementi strutturali, in quanto artificiali, od estranei alla natura della specifica specie in cui emergono, costituiscono fattori di determinazione esterna, ossia di forzatura, sulle: pulsioni, desideri, bisogni e finalit\u00e0 degli individui di quella determinata specie.\nGli esseri umani contemporanei, essendo, generalmente, inseriti in una realt\u00e0 sociale dotata di strutture, di tipo organico-stratificata, basata sul concetto, e sull\u2019essenza, dello stato, e quindi definibile come: realt\u00e0 strutturale statuale, subiscono, da tale realt\u00e0 strutturale, una influenza determinante, la quale \u00e8 tale da determinare, pressoch\u00e9 interamente, il loro carattere, il loro pensiero ed il loro comportamento.\nDi tale influenza determinante, gli esseri umani sono assai poco, o per nulla, a conoscenza e, quindi, ancor meno coscienti, e possono rendersene conto solo attraverso approfonditi studi filosofici, e riflessioni individuali. Individualmente, possono, almeno parzialmente, astrarsi da tale influenza determinante, solo se si auto-emarginano dalla realt\u00e0 di queste stesse strutture, nella specifica manifestazione che queste ultime assumono, nell\u2019epoca storica in cui uno specifico individuo si trovi a vivere. Tale emarginazione, non implica, necessariamente, l\u2019isolamento sociale, che ne provochi il rifugiarsi nell\u2019a-socialit\u00e0, ma nel rinunciare a farsi coinvolgere, attivamente, nella logica dello specifico momento storico in cui l\u2019individuo si trovi a vivere e, quindi, ancor pi\u00f9, astraendosi dalla logica gerarchica, basata sul principio di autorit\u00e0, che \u00e8 caratteristico della realt\u00e0 strutturale, storicamente determinatasi e, a sua volta, determinante: sugli individui e sui popoli.\nCrisi del determinismo.\nLa ragione profonda della crisi filosofica del determinismo risiede nel progressivo declino del positivismo, nell'ambito del quale si era sviluppato, inteso come incondizionata fede nell'illimitato progresso del sapere, sia nel settore delle scienze esatte (matematica, fisica, chimica, biologia ecc.) che in quello delle scienze umane (sociologia, psicologia, storia, ecc.), progresso che avrebbe infine liberato l'uomo da ogni forma di limite e assoggettamento.\nIn fisica, le nozioni di determinismo e d'indeterminismo hanno una chiara definizione: \nL'indeterminismo viene introdotto nella fisica moderna dalle disuguaglianze di Heisenberg:\nIn effetti, le relazioni d'indeterminazione implicano la non validit\u00e0 del \"determinismo\" (come si evince fin dal nome di tali relazioni), \"non\" della \"causalit\u00e0\". Questa distinzione non era chiara tra la fine degli anni '20 e i primi anni '30 del Novecento. Max Born scrisse in un articolo del 1927 su indeterminazione quantistica e perdita della causalit\u00e0 in modo analogo ad Heisenberg: \u00ab\"L'impossibilit\u00e0 di misurare esattamente tutti i dati di uno stato impedisce la predeterminazione dello svolgimento successivo. Di conseguenza, il principio di causalit\u00e0 perde, nella sua comune formulazione, ogni senso. Infatti, se \u00e8 impossibile per principio conoscere tutte le condizioni (cause) di un processo, diventa un modo di dire vuoto che ogni evento ha una causa.\"\u00bb\nMa in seguito lo stesso Born cambi\u00f2 opinione: nella meccanica quantistica \u00ab\"non \u00e8 la causalit\u00e0 propriamente detta ad essere eliminata, ma soltanto una sua interpretazione tradizionale che la identifica con il determinismo.\"\u00bb Basta infatti riscrivere l'indeterminazione posizione/momento \nnella forma\nper rendersi conto che non si pu\u00f2 avere, in linea di principio, conoscenza esatta delle condizioni formula_3 del sistema ad un dato istante formula_4: tanto pi\u00f9 si tenta di ridurre l'incertezza sulla variabile formula_5, tanto pi\u00f9 aumenta l'incertezza su formula_6 (relazione di proporzionalit\u00e0 inversa tra le due). Ci si trova nel primo dei due casi possibili d'indeterminismo: \"lo stato presente non \u00e8 completamente definibile\". \nLe disuguaglianze di Kennard e di Robertson mostrano un ulteriore significato dell'indeterminazione quantistica. Mentre le disuguaglianze di Heisenberg implicano sempre una misura, e il conseguente disturbo da questa provocata su misure dell'osservabile coniugata (\"indeterminismo operazionale\"), quelle di Kennard e Robertson evidenziano propriet\u00e0 caratteristiche dei sistemi quantistici (\"indeterminismo intrinseco\"). L'indeterminazione passa dall'essere un fenomeno inerentemente legato agli strumenti e alle misure, ad essere una peculiarit\u00e0 della meccanica quantistica. \u00c8 il formalismo matematico della teoria (spazi di Hilbert a infinite dimensioni) ad implicare l'indeterminismo quantistico, secondo le tesi del \"realismo strutturale\".\nO in alternativa si tratta di una caratteristica degli enti quantistici (fotoni, particelle massive), che si differenziano anche per questo \"indeterminismo intrinseco\" dagli enti della fisica classica (onde o particelle macroscopiche), come sostiene il \"realismo scientifico\". In entrambi i casi, l'indeterminazione risulta essere una peculiarit\u00e0 fondativa ed essenziale della meccanica quantistica.\nDue citazioni, una del 1763 di Ruggero Giuseppe Boscovich (che scriveva della descrizione dinamica di un insieme di punti materiali) e l'altra, di due secoli dopo, del premio Nobel Murray Gell-Mann mostrano l'enorme differenza epistemologica che separa la fisica classica dalla meccanica quantistica:\nSe in meccanica classica si poteva immaginare l'universo come un sistema consequenziale, causativo, univoco e quindi prevedibile, con l'introduzione della meccanica quantistica non \u00e8 pi\u00f9 epistemologicamente possibile darlo per scontato, ma \u00e8 necessario tenere conto che fenomeni basilari della realt\u00e0 \nsono descrivibili solo in termini probabilistici. Dato che l'intero universo \u00e8 composto da particelle quantiche e che pertanto tutti gli eventi e i fenomeni ne sono condizionati, il principio di indeterminazione si proietta sull'intero campo dello scibile umano con forti conseguenze sul piano filosofico e teoretico.\nIn particolare il determinismo fisico \u00e8 stato messo in dubbio in fisica quantistica a causa del paradosso dell'informazione del buco nero."}
{"id": "70203", "revid": "122946738", "url": "https://it.wikipedia.org/wiki?curid=70203", "title": "Teoria della comunicazione", "text": "La teoria della comunicazione \u00e8 lo studio teorico sui fondamenti della trasmissione di segnali tra un sistema e un altro di uguale o diversa natura.\nDescrizione.\nDefinizioni.\nComunicare, dal latino \"communis\" = \"che appartiene a tutti\", significa propriamente condividere, \"mettere qualcosa in comune con gli altri\". L'atto della comunicazione ha infatti lo scopo di trasmettere a qualcuno informazioni e messaggi. \u00c8 comunemente accettato tuttavia che \"non \u00e8 possibile non comunicare\", secondo un'idea centrale del lavoro di Paul Watzlawick. Anche la comunicazione non efficiente \u00e8 una comunicazione. Rifiutare di comunicare \u00e8 comunicare che non si vuole comunicare.\nIn questo senso si differenzia dalla Teoria dell'informazione, che pu\u00f2 riguardare anche la comunicazione tra macchina e macchina. In ambito umano, per esempio, non esistono ridondanza o rumore, quel che viene comunicato in eccesso ha comunque valore connotativo.\nI modi di comunicare sono numerosi e vari, come varie e numerose sono le informazioni che si possono trasmettere. Tuttavia, al di l\u00e0 di tanta variet\u00e0, \u00e8 possibile individuare il meccanismo della comunicazione e le caratteristiche fondamentali che sono comuni a ogni atto comunicativo.\nLa relazione tra chi parla e chi ascolta \u00e8 sempre \"bilaterale\", nel senso che riguarda entrambi coloro che si relazionano al messaggio, possono scambiarsi di posto e si adattano a riconsiderare il codice comune (negli atti principali e reciproci di comprensione e apprendimento), sia a livello verbale sia a livello non verbale.\nLa teoria della comunicazione ha inoltre a che fare con la sociologia (formazione e conformazione alle norme sociali del linguaggio), l'estetica (accuratezza della forma), psicologia (relazioni interpersonali svolte attraverso gli atti e gli eventi comunicativi) ecc.\nIl principio di Shannon e Weaver.\nClaude Shannon e Warren Weaver, in ambito matematico, avevano elaborato nel 1949 una teoria matematica della comunicazione basata sugli esperimenti di trasmissione elettrica di informazioni.\nIl loro schema prevede:\nfonte \u2192codifica \u2192canale \u2192decodifica \u2192destinazione\novvero: la fonte codifica un \"messaggio\", che diventa un \"segnale\" (eventualmente privato di parte o tutta la ridondanza) che viaggia su un \"canale\" (che pu\u00f2 introdurre rumore) e diventa \"segnale ricevuto\", che va decodificato affinch\u00e9 diventi il \"messaggio ricevuto\" in forma comprensibile dal destinatario.\nJakobson e le sei funzioni della comunicazione.\nIl linguista Roman Jakobson ha schematizzato sei aspetti fondamentali della comunicazione verbale, che sono tuttavia riconducibili anche ad altre forme di comunicazione, comprese quelle che utilizzano un linguaggio non verbale ma che si servono, ad esempio, di suoni o di gesti.\nEgli ha individuato:\nSecondo Jakobson, ai sei fattori della comunicazione verbale corrispondono sei funzioni del linguaggio:\nSi ha \"funzione referenziale\" (puntamento verso ci\u00f2 di cui si parla) quando, nel comunicare qualcosa, il parlante collega due serie di elementi: le parole con i referenti, compiendo un'operazione che \u00e8 alla base del linguaggio, la referenza. Il parlante, per poter compiere questo processo, deve possedere una conoscenza extra-linguistica che gli permetta di comprendere e utilizzare il fenomeno della correferenza oltre che condividere il codice per una competenza testuale comune.\nSi ha \"funzione emotiva\" quando il \"mittente\" cerca di mostrare, nel proprio messaggio, lo stato d'animo, utilizzando vari mezzi, come una particolare elevazione o modulazione del tono della voce, espressioni \"forti\" o alterazione del normale ordine delle parole.\nSi ha \"funzione conativa\" (dal latino \"conari\" = intraprendere, tentare) o persuasiva quando il mittente cerca di influire sul destinatario, come mediante l'uso del vocativo o dell'imperativo.\nSi ha \"funzione f\u00e0tica\" (dal latino \"fari\" = pronunciare, parlare e dalla radice di grado forte \"\u03c6\u03b1-\" del verbo greco \"\u03c6\u03b7\u03bc\u03af\") quando ci si orienta sul canale attraverso il quale passa il messaggio e si cerca di richiamare l'attenzione dell'ascoltatore sul funzionamento dello stesso (\"pronto?\", \"mi senti?\", \"attenzione, prova microfono!\").\nSi ha \"funzione poetica\" quando, orientandoci sul messaggio, si pone al centro dell'attenzione l'aspetto fonico delle parole, la scelta dei vocaboli e della costruzione formale. Questa funzione poetica non appare solamente nei testi poetici e letterari, ma anche nella lingua di tutti i giorni, nel linguaggio infantile o in quello della pubblicit\u00e0.\nSi ha \"funzione metalinguistica\" quando all'interno del messaggio sono presenti elementi che definiscono o ridefiniscono il codice stesso, come chiedere e fornire chiarimenti su termini, parole e grammatica di una lingua.\nQueste funzioni non compaiono quasi mai isolatamente, e sono in potenza sempre presenti tutte, ma pu\u00f2 accadere che un messaggio sia volutamente e contemporaneamente emotivo e conativo, oppure poetico ed emotivo.\nM.A.K. Halliday e le tre funzioni fondamentali nel linguaggio dell'adulto.\nM.A.K. Halliday, linguista britannico, individua nel linguaggio dell'adulto tre funzioni fondamentali:\nIl fenomeno del linguaggio umano \u00e8 complesso e inesauribile e molti sono gli studi ad esso riferiti, studi che inglobano e accomunano discipline diverse, non solo la linguistica, ma anche la psicologia, la sociologia, la filosofia, l'antropologia.\nComunicazione narrativa.\nIn narratologia, che studia la comunicazione narrativa e letteraria, il modello si complica con altre figure, per cui il mittente reale ha un \"mittente modello\" (la propria rappresentazione all'interno del testo) e un \"lettore modello\" (come si immagina sia il proprio lettore) diverso dal destinatario reale, il quale a sua volta ricostruisce un suo modello di autore.\nQuesti studi hanno coinvolto studiosi come Seymour Chatman, G\u00e9rard Genette, Umberto Eco e, in particolare nello studio dei personaggi Vladimir Propp, Claude Bremond, Gerald Prince, Algirdas Julien Greimas e altri.\nComunicare in psicologia.\nOltre ad avere \"contenuto\", infatti, un atto di comunicazione ha un livello che pu\u00f2 essere persino indifferente a cosa sta dicendo di per s\u00e9, ma che in genere \u00e8 ben incastrato dentro il messaggio stesso, questo \u00e8 il piano della \"relazione\". La comunicazione quindi \u00e8 un'interazione interpersonale e psicologica. Parlando si decidono le leadership, influenzando il rapporto tra i comunicanti.\nValgono in questo settore i concetti di \"classe\", \"individuo\", \"regola\", \"ridondanza\", \"persuasione\", \"variazione lessicale\", come usare o meno una sintassi condivisa, riferire termini tecnici o stabilire attraverso il linguaggio gerarchie e posizioni di privilegio, anche attraverso prossemica e cinesica.\nOltre a parlare di \"codice\", si parla qui anche di \"repertorio linguistico\", come insieme di risorse che pu\u00f2 essere impiegato o meno, e di \"patrimonio linguistico\", come regole di interpretazione delle conoscenze comuni. In questo senso si considera, come a livello sociologico, la comunicazione come \"scambio\", negoziato, offerta di inferenza e, come in estetica, di quali limiti siano accettabili nell'atteggiamento interpretativo.\nComunicazione in pedagogia.\nAlcuni studi sulla comunicazione riguardano la formazione del linguaggio nei bambini, come si sviluppa dalle prime reazioni alla voce della madre ai propri suoni di lallazione, attraverso i processi di educazione e istruzione, fino alla competenza linguistica adulta.\nComunicare in sociologia, etnografia e antropologia.\nSe comunicare \u00e8 mettere in comune, esiste un ambito di analisi che riguarda la comunicazione come rapporto tra linguaggio e societ\u00e0, con la concezione rituale e di conservazione della societ\u00e0 che attraverso la comunicazione instaura pratiche di conferma dei propri riti.\nInsomma, la comunicazione avviene sempre all'interno di una situazione sociale. In questo senso si vedano gli studi di Erving Goffman o Barnett W. Pearce. E si consideri anche la funzione del dialetto e di altre comunit\u00e0 linguistiche.\nNelle relazioni dialogiche e possono esserci \"alternanza\", in cui si parla selezionado linguaggi diversi, \"co-occorrenza\", in cui nella conversazione si sovrappongono linguaggi diversi, o \"sequenza\", in cui vige l'ordine di norme a cui riferirsi.\nAnche nel rapporto con il potere (come suo strumento e nella relazione con il segreto), la comunicazione \u00e8 un controllo sociale, con procedure di esclusione, verificabilit\u00e0, organizzazione rituale delle discipline e indottrinamento coatto. In questo ambito gli studi di Michel Foucault possono fornire una prima analisi.\nComunicazione e mass-media.\n\u00c8 opinione di alcuni storici che senza i giornali n\u00e9 la rivoluzione francese n\u00e9 quella americana avrebbero avuto luogo. Infatti nel XVIII secolo entrarono in uso due concetti: quello di \"opinione pubblica\" e quello di \"propaganda\", che andarono crescendo e assestandosi all'interno della comunicazione pubblica fino alla prima guerra mondiale, quando non era segreto, ma aveva comunque il suo effetto, che ogni governo avesse un proprio ufficio di propaganda bellica. La manipolazione dell'opinione pubblica divent\u00f2 dunque un'attivit\u00e0 scientifica e vennero create varie teorie della comunicazione applicate a quella che venne definita la \"psicologia di massa\". Tra tecniche di marketing, studi sull'inconscio dei gruppi, orientamenti di tipo psicologico visivo e auditivo (complice lo sviluppo della radio e i regimi dittatoriali europei), gestione di informazioni per la creazione di \"opinion leader\" ecc. si arriv\u00f2 persino a definire l'et\u00e0 dell'\"uomo comune\" intorno ai 13 anni.\nCon la seconda met\u00e0 del XX secolo, l'avvento della televisione e lo sviluppo della sociologia applicata ai mass media, le teorie della comunicazione di massa andarono sviluppandosi ulteriormente. Contributi decisivi vennero dati da Harold Innis, Walter J. Ong, Vance Packard, Marshall McLuhan, Erving Goffman, Noam Chomsky, e pi\u00f9 recentemente Joshua Meyrowitz e Philippe Breton. In particolare la televisione venne accusata di essere uno strumento di perdita di controllo sociale da parte di altre istituzioni come la scuola, i partiti politici e le chiese. Filosofi come Karl Popper e politologi come Giovanni Sartori si trovarono d'accordo nel condannare la degenerazione culturale che passa in televisione, ritenuto uno strumento pericoloso di consenso artificiale e omologazione.\nSolo con il nuovo millennio e i canali tematici delle televisioni non pi\u00f9 di monopolio, come pure con l'accesso globale attraverso i satelliti e soprattutto con internet, si \u00e8 spostata l'attenzione dal \"pericolo\" televisivo a nuovi studi di comunicazione, con la creazione di dipartimenti universitari di \"media studies\" e lo scambio di teorie scientifiche sulla comunicazione attuale, su come viene modellato il nostro senso del mondo anche attraverso l'informazione incontrollata, essendo l'eccesso di disponibilit\u00e0 una nuova preoccupazione."}
{"id": "70206", "revid": "36426", "url": "https://it.wikipedia.org/wiki?curid=70206", "title": "Palio rionale", "text": "Il Palio rionale era una forma di palio corso con i cavalli nel territorio dei rioni cittadini della citt\u00e0 di Siena, in voga fino alla met\u00e0 del XVIII secolo.\nNel 1729 Violante Beatrice di Baviera, governatrice di Siena in nome dei Lorena, eman\u00f2 un editto (\"Nuova divisione dei confini delle Contrade\") relativo ai confini delle contrade. Questo editto, passato \"tout-court\" nell'ordinamento legislativo del Regno d'Italia al momento dell'annessione della Toscana, stabiliva in modo (allora) chiaro su quali strade ogni contrada avesse giurisdizione.\nQuesto chiarimento sul territorio di competenza aveva fatto sentire le contrade autorizzate a \"gestire\" il proprio territorio in modo pi\u00f9 autonomo: questue, celebrazioni religiose, feste avevano il loro spazio ben delineato.\nOltre al Palio alla tonda, che andava assumendo la forma attuale, in occasione delle feste rionali per la ricorrenza del Santo patrono della contrada, si era sviluppata la consuetudine di festeggiare con una corsa di cavalli il giorno festivo. Questi palii venivano organizzati anche dai Comunelli dell Masse, le comunit\u00e0 a ridosso della citt\u00e0 di Siena, ma che non avevano la cittadinanza senese perch\u00e9 fuori dalle mura.\nA questo \"palio rionale\" venivano invitate le altre contrade e il premio in palio era molto ricco.\nIl 3 agosto 1754 il \"comunello suburbano di Valli\", a sud della citt\u00e0, appena fuori Porta Romana, organizz\u00f2 una corsa di cavalli in occasione della festa della Madonna delle Nevi e invit\u00f2 le Contrade. La contrada dell'Aquila conserva ancora il palio vinto."}
{"id": "70208", "revid": "125431572", "url": "https://it.wikipedia.org/wiki?curid=70208", "title": "Roman Jakobson", "text": "Biografia.\nRoman Jakobson nasce a Mosca in una famiglia di religione ebraica. Il padre, Iosif (Osip) Abramovi\u010d Jakobson, ingegnere chimico e mercante della prima gilda, era nato nei territori dell'Impero Austro-ungarico e si era laureato al Politecnico di Riga. La madre, Anna Jakovlevna Vol'pert, era originaria di Riga. \nNel 1914, dopo il diploma conseguito presso l'Istituto Lazarevskij di Lingue orientali, Roman si iscrive all'Universit\u00e0 di Mosca, dove si laurea nel 1918. Nel 1915 fonda, insieme ad altri studenti, il \u00abCircolo Linguistico di Mosca\u00bb, di cui \u00e8 presidente fino al 1920. Dal 1918 al 1920 lavora presso l'Universit\u00e0 di Mosca. In quegli anni viene a conoscenza degli studi di Ferdinand de Saussure e comincia ad elaborare i concetti di quella che sar\u00e0 poi la sua teoria della comunicazione.\nNel febbraio del 1920 si reca a Revel' come . Da l\u00ec, nel luglio dello stesso anno, si trasferisce in Cecoslovacchia in qualit\u00e0 di interprete per la missione della Croce rossa che si occupa del rimpatrio dei prigionieri di guerra. Il 1920 \u00e8, per la Russia, un anno politicamente difficile e Jakobson \u00e8 costretto a trasferirsi a Praga per continuare i suoi studi di dottorato.\nIn seguito inizia a lavorare presso l'ambasciata sovietica nella capitale boema. Il viceministro degli esteri cecoslovacco Vaclav Girsa considera Jakobson \"un informatore, una spia e un provocatore della missione sovietica\". Nel gennaio del 1923 la polizia cecoslovacca emette contro di lui un mandato di perquisizione per sospetta attivit\u00e0 di spionaggio .\nNello stesso mese di gennaio viene promosso responsabile dell'ufficio stampa dell'ambasciata. Il 16 settembre del 1927 viene rimosso dall'incarico, in quanto non iscritto al partito, su delibera della Segreteria del CC [Comitato Centrale] del Partito Comunista dell'Unione Sovietica, ma continua a lavorare in ambasciata fino al dicembre del 1928, dopodich\u00e9 all'ambasciatore Ant\u00f3nov-Ovs\u00e9enko viene inoltrato un richiamo formale da parte dell'Ufficio Organizzativo dello stesso CC del PCUS .\nA Praga, si affianca al suo pi\u00f9 anziano collega Vilelm Mathesius, con il quale fonda il circolo linguistico della Scuola di Praga (1926), ricoprendone il ruolo di vicepresidente. Al PLK (\"pra\u017esk\u00fd lingvistick\u00fd krou\u017eek\" - circolo linguistico di Praga) si aggregano altri due ex-membri della scuola di Mosca: Nikolaj Trubeckoj, Sergej Karcevskij, ma anche l'anglista Bohumil Trnka, lo slavista e boemista Bohuslav Havr\u00e1nek, e il celebre studioso di estetica Jan Muka\u0159ovsk\u00fd.\nNello stesso periodo comincia a svolgere un ruolo di intermediazione tra il governo cecoslovacco e quello sovietico, nel momento in cui quest'ultimo intima a Praga di riconoscere immediatamente l'URSS, pena l'applicazione di sanzioni .\nNel 1930 discute la tesi di dottorato presso l'universit\u00e0 tedesca di Praga (titolo: \u00dcber den Versbau der serbokroatischen Volksepen [la versificazione nelle epopee popolari serbo-croate]). Nel 1931 si trasferisce a Brno, dove insegna storia della lingua russa e letteratura ceca antica presso l'universit\u00e0 Masaryk, in qualit\u00e0 di assistente dal 1933 al 1934, di visiting professor dal 1934 al 1937, e di professore ordinario dal 1937 al 1939. Nel 1937 ottiene la cittadinanza cecoslovacca. Per partecipare a convegni e a congressi scientifici internazionali compie numerosi viaggi in Europa, finanziati dal Ministero degli Esteri cecoslovacco.\nIl soggiorno praghese incentiv\u00f2 Jakobson ad applicarsi a ricerche nel campo della fonetica che lo aiutarono a sviluppare meglio le sue teorie nell'ambito della struttura e funzione del linguaggio.\nInsegn\u00f2 alla Universit\u00e0 Carolina di Praga e all'Universit\u00e0 Masaryk di Brno.\nNegli anni Trenta Jakobson aderisce all'eurasiatismo. Uno dei leader del movimento, Trubeckoj, \u00e8 in contatto epistolare con Jakobson e ne condivide il pensiero in campo linguistico, mentre un altro importante esponente, P\u00ebtr Savickij, \u00e8 suo padrino di battesimo in occasione della sua conversione al cristianesimo ortodosso, nel 1938.\nUno degli amici pi\u00f9 cari di Jakobson fu Majakovskij, che lo introdusse all'opera di Chlebnikov e che fu un grande estimatore delle sue note critiche su questo poeta. Majakovskij fece riferimento a Jakobson nella poesia \"Al compagno Nette\" e nel saggio \"Ho viaggiato\". Jakobson a sua volta scrisse un articolo in morte di Majakovskij, dal titolo \"La generazione che ha dissipato i suoi poeti\" (1931).\nCon l'invasione tedesca della Cecoslovacchia, Jakobson, in quanto non ariano, dovette lasciare il paese per la Scandinavia e insegn\u00f2 nelle prestigiose universit\u00e0 di Oslo, Copenaghen, Uppsala.\nIl 3 settembre 1939 lavora a Oslo, presso l'Instituttet for sammenlignende kulturforskning [Istituto di culturologia comparativa] e viene nominato membro effettivo dell'Accademia norvegese delle scienze. Il 9 aprile 1940, appena avuto notizia dell'invasione della Norvegia da parte delle truppe naziste, Jakobson e la moglie, senza fare neanche in tempo a passare da casa per prendere i documenti, fuggono al confine con la Svezia e fanno il loro ingresso nel paese in qualit\u00e0 di rifugiati. \nQuindi nel maggio del 1941 si reca con la moglie a New York viaggiando sulla nave mercantile Remmaren (con loro viaggiano il filosofo Ernst Cassirer e la moglie Toni). Il 4 giugno la nave raggiunge il porto di New York, citt\u00e0 dove entr\u00f2 a far parte della comunit\u00e0 degli intellettuali emigrati. Alla \"\u00c9cole Libre des Hautes \u00c9tudes\", una specie di \"Universit\u00e0 francofona in esilio\", comincia a collaborare con Claude L\u00e9vi-Strauss, il maggiore esponente dello strutturalismo. Ha quindi modo di frequentare molti linguisti americani e antropologi come Franz Boas, Benjamin Lee Whorf e Leonard Bloomfield.\nDal 1943 al 1946 \u00e8 visiting professor presso la Columbia University, dove insegna linguistica. Nel frattempo ricopre il ruolo di collaboratore dell'intelligence militare cecoslovacca negli USA . Nel 1944 \u00e8 uno dei fondatori del Circolo linguistico di New York e della sua rivista, Word. Nel 1946 la Columbia University istituisce la cattedra di studi cecoslovacchi [Chair of Czekoslovak Studies], che Jakobson occupa fin dal giorno della sua fondazione. Nel 1948 pubblica una confutazione punto per punto dell'ipotesi di non autenticit\u00e0 del \u00abCantare delle gesta di Igor'\u00bb avanzata da Andr\u00e9 Mazon. Il dibattito scientifico sorto intorno a questa pubblicazione incontra seri problemi di natura politica, soprattutto in Francia, in quanto, secondo le stesse parole di Jakobson, \u00absono in molti a non credere a Mazon, ma a usare la sua opera di demitizzazione della tradizione culturale russa come una comoda arma a favore della campagna anticomunista\u00bb . Gli studenti della Columbia University distribuiscono volantini con l'accusa a Jakobson di sostenere nel suo saggio sul \u00abCantare\u00bb una linea filocomunista . Nel 1949, quindi, prende la decisione di lasciare l'universit\u00e0 a causa delle continue accuse di simpatie filocomuniste di cui \u00e8 oggetto.\nIl 17 novembre 1952 viene naturalizzato cittadino americano.\nNel 1959 fonda la rivista International Journal of Slavic Linguistics and Poetics e ne diventa direttore.\nNel 1962 \u00e8 candidato al Premio Nobel per la letteratura .\nNel 1982 muore nella sua casa di Cambridge (Massachusetts). \u00c8 sepolto nel cimitero di Mount Auburn. Sulla sua lapide \u00e8 scritto in lingua russa: \u00abRoman Jakobson, russkij filolog\u00bb.\nContributo scientifico.\nCon la sua operosa attivit\u00e0 ovunque si ritrovasse a soggiornare (Mosca, Praga, New York), Jakobson organizzava circoli linguistici che contribuivano in modo sostanziale (e spesso cruciale a livello non solo nazionale, ma mondiale) allo sviluppo della linguistica come scienza: nello specifico, il Circolo linguistico di Mosca, l'Opojaz, il Circolo linguistico di Praga. Fu uno dei promotori dello strutturalismo applicato alla linguistica e alla scienza del testo. Alcune sue opere sono di grande interesse per la psicolinguistica.\nRoman Jakobson, insieme a Claude L\u00e9vi-Strauss, introdusse il concetto secondo cui la lingua ha avuto origine da una combinazione di gesti e di suoni, destinati a diventare fonemi.\nLa prima opera significativa di Jakobson \u00e8 uno studio sulle particolarit\u00e0 stilistiche nella produzione del poeta futurista Velimir Chlebnikov (1919). Mettendo a confronto il linguaggio poetico con quello naturale, Jakobson dichiara che \u00abla poesia \u00e8 linguaggio in funzione estetica\u00bb, ragion per cui \u00ab\u00e8 indifferente verso l'oggetto che descrive\u00bb. Questa tesi costituisce la base teorica del primo formalismo russo, che rivoluziona il rapporto tradizionale tra forma e contenuto in letteratura. In un saggio successivo (1928), scritto in collaborazione con Tynjanov, Jakobson sostiene che, nonostante la scienza del testo operi secondo specifiche norme proprie, queste stesse sono applicabili anche ad altri ambiti culturali, come la politica, l'economia, la religione e la filosofia.\nNel saggio dedicato al confronto tra il sistema di versificazione russo e quello ceco (1923), Jakobson focalizza l'attenzione sulle unit\u00e0 sonore, chiamati \u201cfonemi\u201d, che compongono le parole: nonostante i fonemi siano privi di un significato proprio, la loro sequenza all'interno della frase costituisce il mezzo espressivo principale del linguaggio poetico. Fu l'interesse per l'elemento fonetico della lingua a spingere Jakobson a fondare, con la collaborazione di Trubeckoj, una nuova branca della linguistica, la fonologia, avente come oggetto di studio i tratti distintivi dei suoni che costituiscono i fonemi. Jakobson individua dodici segni acustici binari in opposizione fonologica che, sostiene, costituiscono dei veri e propri universali linguistici e sono alla base di \"qualsiasi\" lingua. Il metodo dell'analisi strutturale in termini di opposizioni fonologiche ebbe una grande influenza sul pensiero dell'antropologo Claude L\u00e9vi-Strauss, che lo applic\u00f2 nell'analisi dei miti, segnando l'inizio dello strutturalismo francese.\nLe basi di un'ulteriore nuova branca della linguistica, la neurolinguistica, furono poste invece dall'opera di Jakobson sull'afasia (\"Child Language, Aphasia and Phonological Universals\", 1941), in cui lo studioso collega i disturbi del discorso (le patologie del linguaggio) ai dati neurologici sulla struttura del cervello. Questa ricerca fornisce una dimostrazione su base fisiologica della sua dottrina sulla metafora (asse della combinazione) e sulla metonimia (asse della selezione), viste come due modalit\u00e0 contrapposte di ordinamento delle unit\u00e0 linguistiche, determinanti, fra l'altro, per individuare le differenze tra poesia e prosa. Questa contrapposizione divenne ben presto parte integrante dell'apparato terminologico della moderna scienza del testo.\nStruttura del linguaggio.\nLa sua teoria pi\u00f9 nota \u00e8 un modello generale per la comunicazione linguistica, che integra modelli precedenti di Karl B\u00fchler e Bronis\u0142aw Malinowski, proponendo la suddivisione delle funzioni del linguaggio in sei: \nLa funzione emotiva \u00e8 incentrata sull'emittente. Viene posta in essere quando l'emittente dell'atto linguistico ha come fine l'espressione dei suoi stati d'animo (per questo \u00e8 stata imparentata al \"discours\" di \u00c9mile Benveniste e usata nella poesia lirica). La funzione f\u00e0tica \u00e8 incentrata sul canale di comunicazione. Essa si realizza quando un partecipante dell'atto di comunicazione desidera controllare se il canale \u00e8, per cos\u00ec dire, aperto (esempio: domande del tipo \"Mi segui?, mi ascolti?\"). La funzione conativa \u00e8 focalizzata sul ricevente. Essa avviene quando tramite un atto di comunicazione l'emittente cerca di influenzare il ricevente, come per esempio in un ordine (esempio: \"Va' da lei!\") o nei casi linguistici del vocativo e dell'imperativo. La funzione poetica \u00e8 incentrata sul messaggio e valorizza il piano del significante. Avviene quando il messaggio che l'emittente invia all'ascoltatore ha una complessit\u00e0 tale da obbligare il ricevente a ridecodificare il messaggio stesso (ne sono un esempio molte frasi pubblicitarie o frasi di poesia del tipo \"Nel mezzo del cammin di nostra vita mi ritrovai per una selva oscura\"). La funzione metalinguistica \u00e8 quella riferita al codice stesso. Ossia quando il codice \"parla\" del codice (un esempio lampante sono le grammatiche o le didascalie in un testo teatrale). La funzione referenziale infine \u00e8 incentrata sul contesto. Essa \u00e8 posta in essere quando viene data un'informazione sul contesto (esempio: \"L'aereo parte alle cinque e mezza\") e viene imparentata al \"r\u00e9cit\" di Benveniste.\nPrincipali opere.\nLe sue opere spaziano dalla teoria generale della lingua alla fonologia, dalla morfologia alla grammatica, dalla lingua russa alla letteratura russa, dalla poetica alla slavistica, dalla psicolinguistica alla semiotica, e abbracciano anche molti altri settori del sapere umanistico.\nJakobson scrisse nel 1923 \"Sul verso ceco\", nel 1929 \"Il folklore come un particolare modo di creazione\", in collaborazione con P\u00ebtr Grigor'evi\u010d Bogatyr\u00ebv; nel 1931 \"Principi di fonologia storica\"; nel 1941 \"Linguaggio infantile, afasia e leggi fonetiche universali\"; nel 1945 \"Sulle fiabe russe\" e \"Gli inizi dell'autodeterminazione nazionale in Europa\"; nel 1949 \"Sulla teoria delle affinit\u00e0 fonologiche tra le lingue\"; nel 1955 \"L'afasia come problema linguistico\"; nel 1966 \"Alla ricerca dell'essenza del linguaggio\" (sulla rivista \"Diog\u00e8nes\"); e tra gli anni 1962 e 1982 la sua raccolta pi\u00f9 conosciuta, i \"Saggi di linguistica generale\", comprendente diversi articoli apparsi su riviste, tra cui:\nAltri riconoscimenti.\nNel 1980 l'Accademia dei Lincei gli ha conferito il Premio Internazionale Feltrinelli per la Filologia e la Linguistica."}
{"id": "70209", "revid": "9586613", "url": "https://it.wikipedia.org/wiki?curid=70209", "title": "Mullah Omar", "text": ""}
{"id": "70213", "revid": "709565", "url": "https://it.wikipedia.org/wiki?curid=70213", "title": "Dante Ferretti", "text": "Celebre a livello internazionale grazie alle sue numerose collaborazioni in importanti produzioni hollywoodiane. Vincitore di vari riconoscimenti, tra cui tre premi Oscar.\nBiografia.\nGli inizi italiani.\nDante Ferretti nasce il 26 febbraio 1943 a Macerata, figlio di un piccolo mobiliere, dove frequenta con profitto mediocre l'Istituto d'arte, iniziando presto ad avvicinarsi al mondo del cinema e, in particolare, alla scenografia. Finiti gli studi scolastici si trasferisce a Roma, mentre si diploma presso l'Accademia delle Belle Arti, lavora in qualit\u00e0 di assistente scenografo a fianco dell'architetto Aldo Tomassini Barbarossa. Successivamente, come assistente dello scenografo Luigi Scaccianoce, partecipa alla lavorazione di alcuni film di Pier Paolo Pasolini quali \"Il Vangelo secondo Matteo\" (1964), \"Uccellacci e uccellini\" (1966), \"Edipo re\" (1967). Sempre con Pasolini firma \"Medea\" (1969), il suo primo lavoro di scenografo, iniziando cos\u00ec una collaborazione che lo vedr\u00e0 impegnato fino all'ultima opera del grande regista, \"Sal\u00f2 o le 120 giornate di Sodoma\" (1975). Le sue grandi capacit\u00e0 vengono notate fin dai primi esordi.\nIn seguito lavora con importanti registi italiani come Marco Bellocchio, Elio Petri, Sergio Citti, Liliana Cavani, Marco Ferreri, Luigi Comencini, Ettore Scola e Franco Zeffirelli, mentre si afferma anche come scenografo teatrale, allestendo numerose opere nei teatri di tutto il mondo. Particolarmente fortunato il sodalizio con Federico Fellini durato cinque film, da \"Prova d'orchestra\" (1979) fino a \"La voce della Luna\" (1990), ultima opera del maestro riminese. Le sue imponenti scenografie si rivelano congeniali alla vena fantastica e onirica delle atmosfere felliniane.\nLa scena internazionale.\nVerso la met\u00e0 degli anni ottanta, Ferretti sposta la sua attenzione all'estero; arriva cos\u00ec la consacrazione a livello internazionale con film dalle atmosfere affascinanti o fantastiche come \"Il nome della rosa\", quando collabora con il regista Jean-Jacques Annaud per la versione cinematografica del romanzo omonimo di Umberto Eco, \"Le avventure del barone di Munchausen\" dell'ex-Monty Python Terry Gilliam, per il quale ottiene la prima candidatura all'Oscar. Nel 1990, firma le scenografie dell\"Amleto\" di Franco Zeffirelli, ottenendo la seconda candidatura all'Oscar, entrambe insieme alla moglie Francesca Lo Schiavo, arredatrice di set e sua abituale collaboratrice.\nL'approdo a Hollywood e i successi.\nNel 1993 inizia con il film \"L'et\u00e0 dell'innocenza\" (che gli vale la terza candidatura all'Oscar), la collaborazione con Martin Scorsese, conosciuto anni prima a Cinecitt\u00e0, sul set del film \"La citt\u00e0 delle donne\" di Fellini (di cui Scorsese era un grande ammiratore), un legame che consente a Ferretti di sbrigliare liberamente la propria fantasia e la propria creativit\u00e0, ideando scenografie indimenticabili: da \"Casin\u00f2\" (1995) a \"Kundun\" (1997) (scenografie e costumi che gli valgono la quinta candidatura agli Oscar), da \"Gangs of New York\" (2002) (per il quale ha ricostruito la New York di fine '800 nei teatri di posa di Cinecitt\u00e0) a \"The Aviator\" (2004) che questa volta frutta a lui e alla moglie Francesca l'ambita statuetta.\nFerretti firma anche le scenografie di altre grandi produzioni americane come \"Intervista col vampiro\" (1994) di Neil Jordan (sua quarta candidatura), \"Titus\" (1999) di Julie Taymor, \"Ritorno a Cold Mountain\" (2003) per la regia di Anthony Minghella; successivamente ha collaborato con Tim Burton, regista creativo e visionario, nel film \"Sweeney Todd - Il diabolico barbiere di Fleet Street\", per il quale, nel 2008 vince di nuovo l'Oscar. Nel 2009 torna a lavorare con Scorsese, creando le scenografie di \"Shutter Island\". Nel 2012 ottiene il terzo Premio Oscar della carriera, grazie alle scenografie di \"Hugo Cabret\", l'ennesima collaborazione con il regista italo-americano.\nNel 2005 ha presieduto la giuria internazionale della 62\u00aa Mostra internazionale d'arte cinematografica di Venezia.\nTeatro.\nFerretti ha curato le scene di svariate opere liriche, sua altra grande passione, nei pi\u00f9 importanti teatri del mondo, tra cui il Teatro alla Scala di Milano, il Teatro Regio di Torino, il Metropolitan Opera House di New York, l'Op\u00e9ra national de Paris di Parigi, la Royal Opera House di Londra, il Teatro Col\u00f3n di Buenos Aires e altri ancora. Tra le opere si ricorda \"La traviata\" nell'allestimento del 1992 per la regia di Liliana Cavani, ancora rappresentata; ha in seguito disegnato le scene de \"La mosca\" di Howard Shore per la regia di David Cronenberg, opera tratta dall'omonimo film, rappresentata nel \"Th\u00e9\u00e2tre du Ch\u00e2telet\" a Parigi.\nIl 25 luglio 2008 ha esordito come regista allo Sferisterio di Macerata, sua citt\u00e0 natale, con un nuovo allestimento dell'opera \"Carmen\" di Georges Bizet. In questa regia, Ferretti ha riambientato la storia nella Spagna franchista degli anni '30 e le scene e i costumi, molto austeri, ricordano molto i film di registi quali Pasolini, Rossellini, Fellini, De Sica. Nel cast dell'opera spiccavano Nino Surguladze (Carmen), Irina Lungu (Micaela), Philippe Do (Don Jos\u00e8), SImone Alberghini (Escamillo), Carlo Montanaro (direttore).\nSuccessivamente collabora alla realizzazione delle scenografie del parco Tematico Cinecitt\u00e0 World.\nTributi.\nA partire dal 2009 il Bari International Film Festival intitola a Ferretti il premio per la migliore scenografia. Nell'autunno del 2013 il Museum of Modern Art di New York lo ha celebrato con una rassegna di film.\nFa parte della Fondazione Italia USA.\nNel 2016 ha progettato gli apparati decorativi e scenografici dell'atrio e della sala principale per l'ammodernamento e la riapertura, avvenuta il 20 gennaio 2018, del famoso Cinema Fulgor di Rimini. Sono stati creati in stile \"Los Angeles\", ispirati alle sale cinematografiche hollywoodiane degli anni \u201930 e \u201940 con l'utilizzo di materiali di qualit\u00e0 come legno e marmo.\nAltri progetti.\nDante Ferretti \u00e8 stato scelto come production designer del nuovo parco divertimenti di Roma Cinecitt\u00e0 World di propriet\u00e0 di Luigi Abete."}
{"id": "70214", "revid": "1543377", "url": "https://it.wikipedia.org/wiki?curid=70214", "title": "Canis latrans", "text": "Il coyote (Canis latrans ), adattato a volte in coiote (pl. \"-ti\"), detto anche lupo della prateria, \u00e8 un canide lupino indigeno del Nord America. In confronto al lupo grigio, il coyote \u00e8 un animale pi\u00f9 piccolo e filogeneticamente pi\u00f9 antico, paragonabile allo sciacallo dorato dell'Eurasia, bench\u00e9 ne sia pi\u00f9 grande e con istinti pi\u00f9 predatori. Viene classificato dalla IUCN tra le specie a rischio minimo, dato che ha un vastissimo areale che dal Nord America scende a includere il Messico e l'America Centrale. \u00c8 una specie molto adattabile, il cui areale si \u00e8 ampliato in mezzo alle modificazioni ambientali umane. Questo incremento \u00e8 ancora in corso ed \u00e8 probabile che colonizzer\u00e0 il Sud America, come dimostrato dalla presenza di coyote oltre il Canale di Panama nel 2013. A partire dal 2005 se ne conoscono 19 sottospecie.\nGli antenati del coyote si diversificarono da quelli del lupo grigio 6.000-117.000 anni fa. La sua organizzazione sociale \u00e8 molto flessibile, vivendo sia in famiglie nucleari che in branchi di individui non imparentati. Ha una dieta piuttosto varia, ma che consiste principalmente di animali come gli ungulati, i lagomorfi, i roditori, gli uccelli, i rettili, gli anfibi, i pesci e gli invertebrati; occasionalmente pu\u00f2 anche nutrirsi di frutta e vegetali. \u00c8 un animale conosciuto per i suoi continui urli, fra i quali il grido pi\u00f9 rappresentativo \u00e8 un ululato prolungato in forma di lamento, emesso da individui solitari. Oltre agli esseri umani, gli unici nemici pericolosi del coyote sono i puma e i lupi grigi. Tuttavia i coyote talvolta si sono accoppiati con quest'ultima specie, producendo ibridi comunemente chiamati, in lingua inglese, \"coywolves\".\nIl coyote \u00e8 un personaggio consueto nel folclore e nella mitologia dei nativi americani (USA sudoccidentali e Messico), normalmente raffigurato come un imbroglione che assume alternativamente la forma di un vero e proprio coyote e quella umana. Analogamente ad altri soggetti ingannatori, il coyote si comporta come un eroe picaresco che si ribella alle convenzioni sociali con i suoi stratagemmi e l'umorismo. L'animale era particolarmente rispettato nella cosmologia mesoamericana come simbolo di potenza militare, con alcuni studiosi che hanno rintracciato l'origine del dio azteco Quetzalcoatl in una divinit\u00e0 pre-azteca modellata sul coyote. Dopo la colonizzazione europea delle Americhe, fu svalutato nella cultura angloamericana come una creatura codarda e inaffidabile. Al contrario del lupo grigio, che ha subito un miglioramento radicale della propria immagine pubblica, gli atteggiamenti culturali verso il coyote rimangono ampiamente negativi.\nDescrizione.\nI maschi di norma pesano 8-20 chili, mentre le femmine pesano 7-18 chili, bench\u00e9 la taglia sia incline a variare geograficamente. Le sottospecie settentrionali, che solitamente pesano 18 chili, tendono a essere pi\u00f9 grandi di quelle del Messico, che pesano 11,5 chili. I maschi adulti misurano 1-1,35 metri di lunghezza, con una coda di 40\u00a0cm, mentre le femmine propendono ad essere pi\u00f9 corte in lunghezza e altezza alla spalla. Il coyote pi\u00f9 grande segnalato fu un maschio abbattuto presso Afton (Wyoming) nel 1937, misurando 1,6 metri dal naso alla coda e pesante 33,9 chili. La superficie superiore della base della coda \u00e8 fornita di ghiandole odorifere di color bluastro scuro.\nIl colore e la consistenza del pelo variano geograficamente. Il colore predominante \u00e8 grigio chiaro o fulvo, inframmezzato sulla schiena con bianco e nero. I coyote abitanti in territori piuttosto elevati tendono ad avere pelame con pi\u00f9 sfumature nere e grigie dei loro cugini nei deserti, che sono pi\u00f9 fulvi o grigi biancastri. Il suo pelo consiste in sottopelo corto e soffice, e lunghi peli di guardia ispidi. L'albinismo \u00e8 raro nel coyote; tra il 22 marzo del 1938 e il 30 giugno 1945, furono rinvenuti solo due esemplari albini su 750.000 coyote abbattuti da cacciatori federali e cooperativi.\nIl coyote \u00e8 tipicamente pi\u00f9 piccolo del lupo grigio, con orecchie pi\u00f9 lunghe, un neurocranio pi\u00f9 grande, e una corporatura e un muso pi\u00f9 snelli. Il coyote inoltre tiene la coda gi\u00f9 mentre cammina o corre, invece che orizzontale come fa il lupo. Le impronte del coyote sono pi\u00f9 lunghe e meno rotonde di quelle del cane. Il colore del pelo tende a variare individualmente di meno rispetto a quello del lupo.\nEtimologia.\nLa descrizione scritta pi\u00f9 antica della specie proviene dal libro \"Plantas y Animales de la Nueva Espa\u00f1a\" (1651) di Francisco Hern\u00e1ndez, che lo descrisse come una \"volpe spagnola\" o \"sciacallo\". Il primo uso della parola \"coyote\" (la cui radice \u00e8 l'azteco \"coy\u014dtl\") viene da \"Historia de M\u00e9xico\" (1780) di Francisco Javier Clavijero. Il suo primo uso in lingua inglese fu in \"Six months' residence and travels in Mexico\" (1824) di William Bullock, dove fu trascritto come \"cayjotte\" e \"cocyotie\". La forma definitiva \"coyote\" fu standardizzata durante gli anni 1880. In Italia, il termine \"Coi\u00f2te\" viene usato per lo sciacallo dorato in lingua friulana.\nStoria.\nAll'epoca della colonizzazione europea delle Americhe, i coyote erano limitati alle pianure aperte e le regioni aride della parte occidentale del continente. \u00c8 spesso difficile distinguere i coyote dai lupi nei resoconti post-Colombiani. Un resoconto risalente al 1750 di Kaskaskia, Illinois, scritto da un prete locale, descrisse come i \"lupi\" incontrati fossero pi\u00f9 piccoli e meno aggressivi di quelli europei. Un altro resoconto dei primi anni 1800 della Contea di Edwards descrisse gli ululati di lupi durante la notte, ma \u00e8 pi\u00f9 probabile che fossero coyote. La specie fu incontrata numerose volte durante la spedizione di Lewis e Clark (1804-1806), bench\u00e9 fosse gi\u00e0 ben conosciuto da commercianti pressi il fiume Missouri. Scrivendo il 5 maggio, 1805 nel Montana nordorientale, Lewis descrisse il coyote nei seguenti termini:\nI piccoli lupi, o cani scavatori delle praterie, sono quasi invariabilmente abitanti delle pianure aperte; girano di solito in bande di dieci, dodici o di pi\u00f9, e costruiscono le loro tane presso qualche valle o una zona molto frequentata da selvaggina; non essendo in grado di abbattere un cervo o una capra da soli, si incontrano raramente da soli, ma cacciano in branchi; spesso osservano e attaccano le loro prede presso le loro tane; allevano i loro cuccioli in queste tane, dove fuggono se inseguiti; talvolta abbaiano se una persona si avvicina, le loro note essendo uguali a quelle d'un piccolo cane. Sono intermedi in taglia fra la volpe e il cane, e sono molto attivi e di forma snella; le orecchie sono larghe e erette, la testa \u00e8 lunga e appuntita come quella della volpe; la coda \u00e8 lunga; . . . anche i capelli e i peli ricordano quelli della volpe, ma sono pi\u00f9 ispidi e inferiori. Sono d'un colore rossiccio-bruno pallido. Gli occhi, piccoli e penetranti, sono d'un colore verde marino scuro. I loro artigli sono piuttosto pi\u00f9 lunghi di quelli del lupo comune o di quello degli stati atlantici, nessuno di essi presenti in questa regione...\nIl coyote fu descritto scientificamente per la prima volta da Thomas Say nel 1819 a Council Bluffs durante la spedizione di Stephen Harriman Long.\nTassonomia e evoluzione.\nIl coyote rappresenta una forma di \"Canis\" pi\u00f9 primitiva del lupo grigio, come dimostrato dalla sua taglia inferiore e il suo cranio e mandibole pi\u00f9 snelle, che mancano la forza necessaria per immobilizzare le prede grandi favorite dai lupi. Ci\u00f2 viene ulteriormente corroborato dalla cresta sagittale, che \u00e8 meno sporgente di quello del lupo, cos\u00ec indicando un morso meno possente. Il coyote non \u00e8 un carnivoro specializzato come il lupo, come dimostrato dalle superfici pi\u00f9 grandi dei molari, riflettendo la dipendenza relativa della specie dai vegetali. In tal senso, pi\u00f9 del lupo, il coyote assomiglia i progenitori primitivi del genere \"Canis\". La filogenesi moderna posiziona il coyote tra il lupo grigio e lo sciacallo dorato:\nL'evoluzione del coyote \u00e8 notevolmente ben documentata e pu\u00f2 essere rintracciata in una linea ininterrotta fino a \"Eucyon davisi\". \u00c8 probabile che il coyote abbia avuto origine da una popolazione di et\u00e0 blancana di \"C. lepophagus\"; bench\u00e9 fossero simili al coyote odierno, i \"C. lepophagus\" avevano per\u00f2 gli arti pi\u00f9 corti, il che indica una minor attitudine alla corsa. I coyote anatomicamente moderni ebbero origine durante il Pleistocene medio, dimostrando una variazione geografica superiore a oggi. In confronto ai loro cugini moderni, i coyote del Pleistocene (\"C. l. orcutti\") erano pi\u00f9 grandi e robusti, probabilmente come adattamento contro prede e concorrenti grossi. I coyote del Pleistocene erano anche carnivori pi\u00f9 specializzati dei loro discendenti, dal momento che i loro denti erano pi\u00f9 adatti a tagliare carne che a macinare vegetali. La loro diminuzione di grandezza avvenne entro 1.000 anni dalle estinzioni del Quaternario, quando le loro prede pi\u00f9 massicce si estinsero. I coyote grandi furono inoltre incapaci di riempire la nicchia ecologica della caccia grossa dopo l'estinzione di \"C. dirus\", che fu rapidamente monopolizzata dai lupi grigi, i quali probabilmente cacciavano i coyote grandi, cos\u00ec assecondando la selezione naturale in favore della forma gracile moderna.\nSottospecie.\nDal 2005, la MSW riconosce 19 sottospecie. La variazione geografica del coyote non \u00e8 grande, ma tutto sommato, le sottospecie orientali (\"thamnos\" e \"frustor\") sono animali grossi e scuri, con un graduale schiarimento in colore e una diminuzione in taglia verso l'occidente e il nord (\"texensis\", \"latrans\", \"lestes\" e \"incolatus\"), un intensificamento nelle sfumature ocra verso la costa pacifica (\"ochropus\", \"umpquensis\"), un'ulteriore diminuzione in taglia negli Stati Uniti sudoccidentali (\"microdon\", \"mearnsi\"), colori scuri rossicci e musi corti nelle popolazioni messicane e dell'America Centrale. Non incluso nella lista sotto \u00e8 \"C. l. \"var.\"\", un frutto d'accoppiamenti tra coyote e lupi orientali (vedi \"Ibridi\").\nIbridi.\nI coyote si sono talvolta accoppiati con i cani, producendo prole meticcia addestrabile. Tali accoppiamenti sono rari allo stato selvatico, poich\u00e9 i cicli riproduttivi dei coyote e dei cani non coincidono, e perlopi\u00f9 i coyote sono antagonistici verso i cani; persino gli esemplari in cattivit\u00e0 dimostrano una certa riluttanza nell'accoppiarsi con loro. Gli incroci tendono a verificarsi in zone dove i coyote sono pochi di numero e i cani sono le uniche opzioni. Anche in questo caso, il tasso di mortalit\u00e0 dei cuccioli risultanti \u00e8 alto, dal momento che i cani non formano legami con i coyote con cui si accoppiano e rendono cos\u00ec difficile per la madre allevare la prole. In cattivit\u00e0, i cuccioli ibridi di prima generazione tendono a essere pi\u00f9 ribelli dei cuccioli di cane, e sono ancora meno affidabili dei lupi ibridi. Gli ibridi tendono a variare in aspetto, ma generalmente ritengono il mantello color zibellino da adulti, il pelo nero da neonati, la ghiandola odorifera sulla coda, e il pelo bianco sulla faccia. Gli ibridi di prima generazione tendono ad avere tratti intermedi tra i coyote e i cani, mentre quelli della seconda generazione tendono a variare di pi\u00f9. Sul lato comportamentale, sia gli ibridi di prima che seconda generazione ritengono la diffidenza e l'aggressione verso membri dello stesso sesso del coyote. Gli ibridi di ambo i sessi sono fertili, e possono ritenere questa fertilit\u00e0 per almeno quattro generazioni. I coyote melanici devono il loro pelo nero a una mutazione che deriva dai cani. Una popolazione di coyote bianchi non albini in Terranova devono il loro colore a un gene ereditato dai golden retriever.\nI coyote si sono incrociati con i lupi in vari gradi, soprattutto negli USA orientali e nel Canada orientale. I cosiddetti \"coyote orientali\" del Nord America nordorientale sono stati confermati di essere derivati da incroci tra i coyote e i lupi, probabilmente risalenti in conseguenza allo sterminio dei lupi nel nordoriente, cos\u00ec permettendo ai coyote di colonizzare zone una volta tenute dai lupi per poi accoppiarsi con i superstiti rimasti. Questi ibridi sono pi\u00f9 piccoli dei lupi, e mantengono territori meno vasti, ma sono d'altra parte pi\u00f9 grandi dei coyote puri, e pattugliano territori pi\u00f9 ampi. Sin dal 2010, la composizione genetica del coyote orientale si \u00e8 stabilizzato, con minima influenza da parte di lupi o coyote puri. I coyote orientali sono pi\u00f9 grossi dei coyote puri; persino le femmine superano il peso dei coyote maschi puri per 21%. Anche da neonati, i coyote orientali pesano pi\u00f9 dei loro cugini puri; mentre i coyote neonati puri pesano 250-300 grammi, i neonati dei coyote orientali pesano 349-360 grammi. All'et\u00e0 di 35 giorni, i cuccioli di coyote orientale pesano 1590 grammi, 200 grammi di pi\u00f9 dei cuccioli di coyote puro. Le differenze fisiche diventano pi\u00f9 notevoli a questa et\u00e0; i cuccioli orientali hanno gli arti pi\u00f9 lunghi di quelli puri, e la crescit\u00e0 dei denti accade molto dopo. Non ci sono grandi differenze tra i coyote orientali e puri nel loro comportamento aggressivo, bench\u00e9 i coyote orientali tendano a lottare di meno e giocare di pi\u00f9. Al contrario dei cuccioli puri, che lottano prima di giocare, le lotte fra i giovani coyote orientali accadono molto dopo il gioco. I coyote orientali tendono a raggiungere la maturit\u00e0 sessuale all'et\u00e0 di due anni, molto dopo i coyote puri. Nel 2011, un'analisi di 48.000 dei polimorfismi a singolo nucleotide nei genomi di varie popolazioni di coyote e lupo rivelarono che il lupo orientale (indigeno del Parco Provinciale di Algonquin) e il lupo rosso (indigeno del Carolina del Nord), entrambi in passato classificati come specie a parte del lupo grigio, sono prodotti di vari gradi d'incrocio con i coyote. La miscelazione tra le due specie che risult\u00f2 nella nascita del lupo orientale, probabilmente accadde circa 600-900 anni fa tra i lupi grigi e una popolazione ormai estinta di coyote pre-Colombiani. Sin da allora, il lupo orientale si \u00e8 retromisto estensivamente con il lupo grigio. L'origine del lupo rosso invece risale probabilmente a molto dopo, a circa 287-430 anni fa, quando gran parte degli USA sudorientali furono deforestati e i predatori cacciati spietatamente. Durante questo periodo, le popolazioni in declino di lupo sarebbero state costrette ad accoppiarsi con i coyote, con gli incroci risultanti accoppiandosi con i coyote, con la scomparsa definitiva dei lupi, fino al punto che il genoma attuale del lupo rosso \u00e8 al 75-80% di origine coyote.\nComportamento.\nComportamenti sociali e riproduttivi.\nCome il suo cugino, lo sciacallo dorato, il coyote \u00e8 un animale gregario, ma non cos\u00ec dipendente dai conspecifici come il lupo grigio. \u00c8 probabile che questo sia dovuto al fatto che il coyote non \u00e8 un cacciatore specializzato di prede grosse come lo \u00e8 il lupo. L'unit\u00e0 sociale d'un branco di coyote \u00e8 una famiglia nucleare centrata attorno ad una femmina riproduttiva. Talvolta per\u00f2, coyote non imparentati possono unirsi al gruppo per compagnia o per abbattere prede troppo grandi da attaccare singolarmente. Tali branchi \"non imparentati\" sono solo temporanei, e possono consistere di esemplari celibi, o adolescenti. Le famiglie sono formate nel mezzo dell'inverno, quando le femmine entrano in calore. La formazione delle coppie avviene 2-3 mesi prima dell'accoppiamento. Le femmine in calore attraggono i maschi attraverso il marcamento territoriale e l'ululare ripetutamente. Una femmina in calore pu\u00f2 attrarre fino a sette maschi, che talvolta la seguono per un intero mese. Bench\u00e9 ci possano essere lotte fra i maschi, una volta che uno viene scelto dalla femmina, i maschi rifiutati non intervengono e vanno altrove in cerca di altre femmine in calore. Al contrario del lupo, che pratica accoppiamenti sia monogami che bigami, il coyote \u00e8 esclusivamente monogamo. Le femmine che non riescono ad accoppiarsi tendono ad assistere le loro sorelle o madri nell'allevare le loro cucciolate fino a che non rientrano in calore. Una volta formata, una coppia stabilisce un territorio e scava una tana, ma talvolta riusa le vecchie tane di tassi, marmotte o moffette. Durante la gravidanza, il maschio spesso caccia da solo e riporta il cibo alla femmina. La femmina riempie la tana con fieno o pelo strappato dalla sua pancia. La gravidanza dura 63 giorni, con una cucciolata media di sei piccoli, bench\u00e9 il numero dipenda da fattori come il numero di coyote che vivono in una zona e l'abbondanza di cibo.\nI cuccioli nascono in tane, alberi cavi, o sotto le rupi, e pesano 200-250 grammi. Nei loro primi 10 giorni di vita, sono totalmente dipendenti al latte materno. Gli incisivi crescono dopo circa 12 giorni, i canini dopo 16, e i secondi premolari dopo 21. Aprono gli occhi dopo 10 giorni, a tal punto i cuccioli diventano sempre pi\u00f9 attivi, camminando dopo 20 giorni e correndo all'et\u00e0 di sei settimane. I genitori cominciano a rigurgitare cibo solido per i cuccioli dopo 12-15 giorni. All'et\u00e0 di 4-6 settimane, quando i denti di latte sono completamente cresciuti, i cuccioli vengono dati cibi come topi, conigli o pezzi di carcasse d'ungulato, con un graduale decremento nel consumare latte dopo due mesi. Al contrario dei cuccioli di lupo, i cuccioli di coyote cominciano a lottare seriamente fra di loro prima di giocare. All'et\u00e0 di tre settimane, i cuccioli si mordono senza inibizione, al contrario dei lupi. All'et\u00e0 di 4-5 settimane, i cuccioli hanno stabilito le loro gerarchie, quindi cominciano a giocare pacificamente invece di lottare. Il maschio svolge un ruolo attivo nel nutrire, lavare e proteggere i cuccioli, ma li abbandoner\u00e0 se la femmina muore prima che i cuccioli siano completamente svezzati. La tana viene lasciata nel periodo giugno-luglio, e i cuccioli accompagnano i genitori durante le pattuglie territoriali e le cacce. I cuccioli tendono a lasciare i genitori in agosto, ma possono anche rimanere pi\u00f9 a lungo. I cuccioli ottengono dimensioni adulte dopo otto mesi, e il peso adulto un mese dopo.\nComportamenti territoriali.\nI territori tendono a variare in areale dai 0.38 ai 62 chilometri quadrati, con il numero d'individui dipendendo all'abbondanza di cibo, rifugi sufficienti, e la concorrenza con altri predatori. Al di fuori della stagione di gravidanza, il coyote tende a non difendere il suo territorio, ed \u00e8 molto meno aggressivo verso le intrusioni dei lupi, limitandosi a inseguirli o morderli, ma raramente ucciderli. I conflitti per\u00f2 possono aumentare durante i periodi di carestia.\nCome il lupo, il coyote utilizza una tana (normalmente le tane abbandonate di altri animali) durante la gravidanza e la cura dei cuccioli, ma pu\u00f2 anche partorire sotto i cespugli in zone aperte. Le tane di coyote si possono trovare nei canyon, le golene, i coulee, le costiere, le scogliere, o su terra piatta. Certe tane sono state scoperte sotto case abbandonate, granai, tubature, i binari, tronchi cavi, gli arbusti, e i cardi. La tana viene continuamente pulita dalla femmina prima del parto. Se la tana viene disturbata o infestata di pulci, i cuccioli vengono trasportati a un'altra tana. Una tana pu\u00f2 avere varie entrate e passaggi che ramificano dalla sala centrale. Una sola tana pu\u00f2 essere usata ripetutamente per anni.\nComportamenti alimentari e venatori.\nQuando caccia prede grosse, il coyote spesso lavora in coppia o in un piccolo gruppo. Il successo nell'abbattere gli ungulati grossi dipende da fattori come la profondit\u00e0 della neve. Gli esemplari pi\u00f9 giovani tendono a non partecipare in tali imprese, lasciando il lavoro ai genitori. Al contrario del lupo, che tende ad attaccare le prede grosse alle spalle, il coyote assale la preda di fronte, lacerandole la testa e la gola. Come gli altri canidi, il coyote nasconde il cibo che non riesce a mangiare immediatamente. Le prede piccole come i topi sono catturate con un balzo, mentre le marmotte vengono inseguite. Bench\u00e9 i coyote possano vivere in grandi gruppi, le prede piccole sono solitamente catturate individualmente. I coyote sono stati osservati uccidere i porcospini in coppia, usando le loro zampe per rovesciarli sulla schiena e poi lacerargli la pancia. Solo i coyote pi\u00f9 vecchi ed esperti riescono a praticare questa caccia, gli esemplari giovani e inesperti concludono invece i loro tentativi con ferite dovute agli aculei del porcospino. Il coyote talvolta orina sul suo cibo, probabilmente per affermare che \u00e8 suo.\nI coyote talvolta formano relazioni mutualistiche con i tassi americani, assistendosi a vicenda nello scavare per cacciare roditori. Le relazioni fra le due specie possono apparire persino amichevoli, dal momento che certi coyote sono stati osservati appoggiare le proprie teste sui tassi o leccargli le facce senza suscitare proteste. Questa associazione fra i due animali era gi\u00e0 nota in epoca precolombiana, come dimostrato da un vaso messicano risalente al 1250-1300 d.C. che raffigura entrambi gli animali insieme.\nEcologia.\nHabitat.\nPrima dello sterminio dei lupi e i puma, il coyote viveva soprattutto nelle praterie abitate dai bisonti, le antilocapre, i wapiti e altri cervi, essendo particolarmente abbondante nelle zone erbose abitate dai cani della prateria, bench\u00e9 si trovasse anche nelle zone semi-aride abitate da lepri o in deserti abitati da cactus, ratti saltatori e serpenti a sonagli. Quando non era in concorrenza con il lupo, il coyote viveva dal Deserto di Sonora alle regioni alpine di montagne adacienti e le zone montagnose di Alberta. Con lo sterminio del lupo, l'areale del coyote si espanse fino a contenere le zone tropicali di Guatemala e il pendio settentrionale di Alaska.\nDieta.\nIl coyote \u00e8 altamente versatile nella sua alimentazione, ma \u00e8 soprattutto un carnivoro, con 90% del suo cibo di origine animale. Prede favorite dal coyote includo bisonti, cervi, pecore, conigli, roditori, uccelli, anfibi (tranne i rospi), lucertole, serpenti, pesci, crostacei, e gli insetti. \u00c8 probabile che i coyote dimostrino un livello di schizzinosit\u00e0 verso il cibo, siccome gli animali come i toporagni, le talpe e i ratti bruni non appaiono nella loro dieta in proporzione alla loro disponibilit\u00e0. Prede pi\u00f9 insolite includono i pekan, i cuccioli di orsi neri, le foche della sella, e i crotali. I coyote uccidono i crotali provocandoli a estendere la testa per mordere, per poi afferrarli. Nella Valle della Morte, i coyote consumano grandi quantit\u00e0 di sfingidi, bruchi e scarafaggi durante la primavera. Bench\u00e9 preferiscono carne fresca, i coyote si nutrono di carogne se l'opportunit\u00e0 si presenta. Si stima che, escludendo gli insetti, la frutta e l'erba, un coyote richiede 600 grammi di cibo al giorno, oppure 250 chili all'anno. I coyote non disdegnano di cannibalizzare le carcasse di altri coyote; infatti, il grasso di coyote fu usato con successo come esca dai cacciatori di coyote. La sua alimentazione invernale consiste principalmente di carcasse di ungulati, con poca materia vegetale. Le prede roditori aumentano in importanza durante la primavera, l'estate e l'autunno.\nIl coyote si nutre d'una grande variet\u00e0 di frutti, inclusi le more, i mirtilli, le pesche, le pere, le mele, i cactus, i kaki, e le arachidi. Le verdure consumate includono le angurie, i meloni e le carote. Durante l'inverno e la primavera iniziale, il coyote consuma grandi quantit\u00e0 di erba, incluso il grano immaturo. Prodotti vegetali mangiati saltuariamente includono la torta di cotone, pur\u00e8 di soya, gli escrementi di animali domestici, e raccolti coltivati come il mais, il sorgo, e i fagioli.\nNemici e concorrenti.\nNelle zone dove gli areali dei coyote e dei lupi grigi s'intrecciano, \u00e8 stato ipotizzato che la concorrenza e la predazione diretta da parte di questi ultimi limiti le popolazioni di coyote. L'espansione dell'areale del coyote cominci\u00f2 durante il tardo diciannovesimo secolo in seguito allo sterminio dei lupi, mentre i coyote si estinsero da Isle Royale dopo che i lupi la colonizzarono negli anni quaranta dell'ultimo secolo. Uno studio condotto nel Parco Nazionale di Yellowstone, dove entrambe le specie sono presenti, concluse che la popolazione di coyote nella Lamar River Valley subisse un declino del 39% in seguito alla reintroduzione di lupi negli anni novanta, mentre le popolazioni di coyote nelle zone abitate dai lupi del Parco Nazionale di Grand Teton sono pi\u00f9 basse del 33% rispetto alle zone dove sono assenti. Pur documentato che i lupi non tollerano i coyote nelle loro vicinanze, talvolta i coyote seguono i lupi per approfittare delle carcasse da loro abbandonate.\nI coyote uccidono le volpi rosse adulte solo raramente, essendo stati osservare mangiare e persino vivere insieme a loro, ma uccidono spesso le volpi prese in trappole. I coyote talvolta uccidono i cuccioli di volpe, ma ci\u00f2 non \u00e8 una fonte importante di mortalit\u00e0. Nella California meridionale, uccidono spesso le volpi grigie, che tendono a evitare le zone dove i coyote vivono.\nIn certe zone, i coyote sono in concorrenza con i puma. Nella Sierra Nevada orientale, i coyote competono con i puma per i cervi muli. I puma solitamente hanno la meglio contro i coyote, uccidendoli ogni tanto.\nI coyote raramente si scontrano con le linci rosse, bench\u00e9 queste ultime tendano a diminuire di numero in zone abitate da coyote. Vari studi dimostrano che i coyote tendono a sopprimere le popolazioni di lince rossa, dominandole durante gli scontri. Molti ricercatori hanno registrato molteplici occasioni in cui i coyote hanno ucciso le linci rosse, mentre casi dove la lince ha la meglio sono rari. I coyote attaccano le linci usando lo stesso metodo di caccia che usano contro prede di taglia media, ma nella maggior parte dei casi la lince era un esemplare giovane o femmina. Il biologo Stanley Young scrisse che in tutta la sua carriera di trappolaggio, non fu mai in grado di arrivare in tempo a salvare una lince presa in trappola prima che venisse uccisa dai coyote, e descrisse due occasioni in cui i coyote avevano costretto le linci rosse a rifugiarsi sugli alberi. I coyote hanno anche ucciso le linci canadesi e sono in concorrenza con loro per le lepri scarpe da neve. Infatti, in certe zone, incluso l'Alberta centrale, le linci sono pi\u00f9 abbondanti dove i coyote sono rari, cos\u00ec indicando che la presenza di coyote influenza il numero di linci pi\u00f9 che l'abbondanza di lepri.\nComunicazione.\nLinguaggio del corpo.\nEssendo sia un animale gregario che solitario, la variabilit\u00e0 del repertorio visuale e vocale \u00e8 intermedio fra quello delle volpi solitarie e il lupo sociale. I comportamenti aggressivi del coyote assomigliano pi\u00f9 a quelli delle volpi che a quelli dei cani e dei lupi. Un coyote aggressivo alza la schiena e abbassa la coda. Al contrario dei cani, che sollecitano il gioco con un inchino seguito da un balzo, i giochi fra i coyote consistono in flessioni laterali della testa e una serie di giri. Bench\u00e9 mordano la nuca dei loro compagni di gioco come fanno i cani, i coyote lo fanno avvicinandosi con la pancia al suolo per poi afferrare il compagno con un salto in su. I cuccioli lottano fra di loro senza discriminazione di sesso, mentre l'aggressivit\u00e0 fra gli adulti tende a essere riservata per membri dello stesso sesso. I combattenti si avvicinano fra di loro, scodinzolando e ringhiando con la bocca spalancata, bench\u00e9 tali scontri tendono a essere silenziosi. I maschi tendono a lottare in una postura eretta, mentre le femmine si scontrano a quattro zampe. Le lotte fra le femmine tendono a essere pi\u00f9 violente di quelle tra i maschi, poich\u00e9 le femmine mordono gli arti anteriori, la gola e le spalle degli avversari.\nVocalizzi.\nIl coyote \u00e8 stato noto come \"il mammifero nordamericano pi\u00f9 vocale\", un fatto che condusse alla scelta di \"Canis latrans\" (cane latratore) come suo nome scientifico. Si notano almeno 11 suoni diversi prodotti dagli esemplari adulti. Questi suoni vengono divisi in tre categorie: 1) Suoni agonistici o d'allarme, 2) suoni di saluto, e 3) suoni di contatto. Le vocalizzazioni della prima categoria includono sbuffi, ringhi, tossi, latrati, latrati ululanti, gridi, e uggiolati. Gli sbuffi vengono usati come minacce di bassa intensit\u00e0 o per allarme, e si sentono solitamente vicini alle tane, incitando i cuccioli a ritirarsi nella tana. I ringhi sono usati come minacce, ma si possono sentire anche fra i cuccioli che giocano e fra adulti nell'atto di accoppiarsi. Le tossi sono vocalizzi di minaccia seria. I latrati possono essere classificati sia come vocalizzi di minaccia per le lunghe distanze che per dare allarme. \u00c8 probabile che i latrati ululanti svolgano un simile ruolo. Le grida sono segno di sottomissione, mentre gli uggiolati sono prodotti da animali dominanti riconoscendo la sottomissione dei subordinati. I vocalizzi di saluto includono uggioli bassi, suoni tradotti come \"wow-oo-wow\", e ululati staccati in coro. Gli uggioli bassi sono prodotti da animali sottomissivi, e solitamente l'animale che lo emette scodinzola e rosicchia il muso del suo superiore. Il suono noto come \"wow-oo-wow\" \u00e8 stato descritto come un \"canto di saluto\". L'ululato staccato in coro viene emesso quando i membri d'un branco o una coppia si riuniscono, e potrebbe consistere dell'ultimo atto in un rituale di saluto complesso. I richiami di contatto includono gli ululati solitari e ululati in coro. L'ululato solitario \u00e8 il suono pi\u00f9 iconico del coyote, \u00e8 potrebbe servire ad annunciare la presenza d'un individuo separato dal suo branco.\nAreale.\nL'areale pre-Colombiano del coyote fu limitato al sudovest e le regioni di pianura degli Stati Uniti e Canada, e il Messico settentrionale e centrale. Dal diciannovesimo secolo in poi, la specie si espanse nel nord e nell'occidente, coincidendo con la conversione dei terreni per l'agricoltura e lo sterminio dei lupi. Nel 1900, il suo areale contenne tutti gli Stati Uniti inferiori e il Messico, sud fino all'America Centrale, e verso nord in gran parte di Canada e Alaska. Questa espansione continua tutt'oggi, e la specie occupa la maggior parte delle zono tra 8\u00b0N (Panam\u00e1) e 70\u00b0N (Alaska settentrionale).\nIn Messico e l'America Centrale.\nBench\u00e9 fu ritenuto in passato che il coyote abbia colonizzato il Messico meridionale e l'America Centrale solo recentemente grazie alla deforestazione, i reperti fossili del Pleistocene e i resti ossei risalenti ai primi anni di colonizzazione europea indicano che l'animale fosse presente in queste zone molto prima dell'era moderna. In ogni caso, l'areale centramericana dell'animale si espanse nella Costa Rica meridionale negli anni settanta, e Panama settentrionale negli anni ottanta, in seguito all'incremento della deforestazione per permettere la crescita di nuovi pascoli. Si prevede che il coyote apparir\u00e0 nel Belize settentrionale nel futuro prossimo, siccome l'habitat l\u00e0 \u00e8 ideale. \u00c8 stato anche previsto che entrer\u00e0 il Sudamerica attraverso l'Istmo di Panama se il varco di Dari\u00e9n venisse chiuso dalla Panamericana. Questa previsione fu parzialmente confermata nel gennaio del 2013, quando la specie fu scoperta nel Distretto di Chepo del Panam\u00e1 orientale, oltre il canale di Panama.\nMalattie e parassiti.\nFra i carnivori nordamericani, il coyote porta forse il numero pi\u00f9 elevato di malattie e parassiti, siccome ha un vasto areale e una dieta variata. Tra le malattie virali che infettano i coyote ci sono la rabbia, il cimurro, l'epatite canina, quattro ceppi di encefalite equina, e papillomatosi orale florida. Dopo sessant'anni, negli ultimi anni sessanta, le epidemie di rabbia nei coyote cessarono di essere un problema serio, bench\u00e9 si notarono casi sporadici ogni 1-5 anni. Il cimurro \u00e8 responsabile per la morte di molti cuccioli, e la tularemia, che infetta i coyote attraverso le loro prede roditori e lagomorfe, pu\u00f2 anch'essa essere mortale.\nI coyote possono essere infettati dalla rogna, sia quella demodettica che sarcoptica, l'ultimo essendo il pi\u00f9 comune. Le infestazioni da parte degli acari sono rare nei coyote, mentre quelle da parte delle zecche sono pi\u00f9 comuni, con apici stagionali in varie localit\u00e0 (maggio-agosto nel nordovest e marzo-novembre nell'Arkansas). I pidocchi infestano i coyote solo raramente, mentre le pulci sono un problema dalla nascita in poi, bench\u00e9 siano pi\u00f9 una fonte d'irritazione che malattia grave. La pulce pi\u00f9 comune del coyote \u00e8 \"Pulex simulans\", mentre \"Ctenocephalides canis\" tende a infestare i coyote solo in zone dove entrano in contatto con i cani. Bench\u00e9 siano solo raramente infestati dai trematodi, questi ultimi possono causare seri danni ai coyote, soprattutto \"Nanophyetus salmincola\", che li pu\u00f2 infettare con la malattia dell'avvelenamento dei salmoni, che ha un tasso di mortalit\u00e0 del 90%. I cestodi infestano all'incirca il 60-90% di coyote esaminati. Le specie pi\u00f9 comuni nei coyote sono \"Taenia pisiformis\" e \"Taenia crassiceps\", che vengono ingeriti dai coyote attraverso i conigli. La specie pi\u00f9 grande a infestare i coyote \u00e8 \"T. hydatigena\", che entra nei coyote quando gli ultimi mangiano le carcasse di ungulati, e possono raggiungere una lunghezza di 800\u20134000\u00a0mm. Una volta quasi esclusivo dei lupi, \"Echinococcus granulosus\" cominci\u00f2 a infestare i coyote quando questi cominciarono a espandersi negli areali dei lupi. L'acaroide pi\u00f9 comune nei coyote \u00e8 \"Toxascaris leonina\", che s'insedia nell'intestino tenue senza causare gravi danni oltre a costringere i coyote a mangiare pi\u00f9 frequentemente. Gli anchilostomatidi infestano i coyote in tutto il loro areale, soprattutto nelle zone umide. In queste zone, come nella costa del Texas, un singolo coyote pu\u00f2 trasportare ben 250 anchilostomatidi. La specie \"Ancylostoma caninum\" \u00e8 particolarmente pericolosa, siccome pu\u00f2 indebolire il coyote attraverso la perdita di sangue e la congestione polmonare. Un cucciolo infatti pu\u00f2 morire se infestato da un minimo di 25 di questi parassiti.\nRapporti con l'uomo.\nNel folklore e la mitologia.\nIl coyote appare spesso nel folklore dei nativi americani come un personaggio trickster, talvolta assumendo le sembianze umane. Come quasi tutti i trickster, il coyote agisce come un eroe picaresco che si ribella contro la convenzione sociale attraverso gli stratagemmi e l'umorismo. I suoi atti includono l'introduzione del fuoco all'umanit\u00e0, sguinzagliando i bisonti al mondo, e la pietrificazione dei mostri. I Maidu accreditarono al coyote l'introduzione della fatica, la misera e la morte nel mondo, mentre gli Zu\u00f1i credevano che il coyote introdusse l'acqua al mondo rubando la luce dai kachina (esseri supernaturali). Certe trib\u00f9, come i Chinook, i Maidu, i Paiute, i Pawnee, i Tohono O'odham, e gli Ute, vedevano il coyote come il compagno del creatore. Nel mito della creazione Paiute, il coyote fu creato dal lupo per essergli amico, e i due crearono la terra ammucchiando il terriccio sugli oceani. Un racconto degli Tohono O'odham parla di come il coyote salva Montezuma da un diluvio universale, e che poi entrambi insegnano all'umanit\u00e0, ricreata dal Grande Spirito, come vivere. Nella mitologia dei Crow, il creatore del mondo infatti \u00e8 Vecchio Coyote. Secondo i Navajo, il coyote fu presente nel Primo Mondo con il Primo Uomo e la Prima Donna, ma un'altra versione ha il coyote creato nel Quarto Mondo. Il coyote dei Navajo introduce la morte al mondo, siccome senza di esso, ci sarebbero troppe persone e poco spazio per piantare il grano.\nPrima della conquista dell'impero azteco, il coyote svolgeva un ruolo importante nella cosmologia mesoamericana. Esso rappresentava la forza militare nel Teotihuacan pre-azteco, e i guerrieri si vestivano da coyote per invocare il suo potere. Nella mitologia azteca, Huehuecoyotl, il dio della danza, la musica e la lussuria, viene spesso raffigurato con la testa d'un coyote. Viene spesso rappresentato come un donnaiolo, responsabile per l'origine della guerra dopo aver sedotto Xochiquetzal, la dea dell'amore. Certi studiosi ritengono che il dio Quetzalcoatl derivasse dalle rappresentazioni mitologiche del coyote nelle religioni pre-azteche, che vantavano il coyote come il fratello maggiore dell'umanit\u00e0, il creatore, il seduttore, l'ingannatore, e l'eroe culturale legato alla stella del giorno.\nUtilizzi.\nPrima della met\u00e0 del diciottesimo secolo, la pelliccia di coyote era di scarso valore. Ci\u00f2 cambi\u00f2 con il decremento nelle popolazioni di castori, e dal 1860 in poi, la caccia al coyote per la sua pelliccia divenne una fonte notevole di reddito (dai 75 centesimi fino a $1.50) per i lupari nelle Grandi Pianure. Le pellicce di coyote erano di grande importanza economica durante gli anni cinquanta, con prezzi andando da $5 a $25 per ogni pelle, dipendendo dalla localit\u00e0. La pelliccia del coyote non \u00e8 abbastanza durabile per fare i tappeti, ma pu\u00f2 essere usata per fare i cappotti e le giacche, le sciarpe e i manicotti. La maggior parte delle pellicce vengono usate per fare le finiture come i colletti e le maniche dell'abbigliamento di donna. Talvolta, viene tinto di nero per imitare la pelliccia della volpe argentata.\nI coyote erano talvolta mangiati dai cacciatori e i montanari durante l'espansione verso occidente. I coyote erano inclusi nei banchetti degli indigeni delle Grandi Pianure, e i cuccioli di coyote erano mangiati dai popoli nativi di San Gabriel, California. Il gusto \u00e8 stato paragonato a quello del lupo, ed \u00e8 pi\u00f9 tenero del porco se bollito. Il grasso di coyote, quando raccolto durante l'autunno, fu usato per lubrificare il cuoio o mangiato come pasta spalmabile.\nAddomesticabilit\u00e0.\n\u00c8 probabile che i coyote furono mezzi addomesticati da varie civilt\u00e0 precolombiane. Alcuni scrittori del diciannovesimo secolo notarono che i coyote furono tenuti nei villaggi nativi delle Grandi Pianure. Il coyote \u00e8 facilmente domabile da cucciolo, ma diventa distruttivo da adulto. Entrambi i coyote puri e gli ibridi possono essere affettuosi verso i loro padroni, ma sono sospettosi e timidi verso gli stranieri, bench\u00e9 ci siano aneddoti che dimostrano che possono essere addestrati come cani da riporto o pointer. Un coyote domato nominato \"Butch\", catturato nell'estate del 1945, ebbe una carriera breve nel cinema, apparendo in \"Smoky\" (1946) e in \"Ramrod\" (1947) prima d'essere fucilato mentre attaccava un pollaio."}
{"id": "70217", "revid": "1745361", "url": "https://it.wikipedia.org/wiki?curid=70217", "title": "Bocca da fuoco", "text": "La bocca da fuoco \u00e8 un tubo metallico, chiuso ad una estremit\u00e0, che consente di lanciare un proiettile in una direzione e ad una distanza stabilita.\nLa forza per il lancio viene fornita dall'espansione dei gas prodotti dalla deflagrazione di una carica di lancio. \u00c8 l'elemento essenziale delle artiglierie e dei mortai; nel caso di armi portatili e di cannoni automatici viene detta canna.\nStoria.\nLe prime bocche da fuoco erano costruite con doghe e cerchi di ferro (bombarde). Successivamente si utilizz\u00f2 il ferro colato (XV secolo) e quindi del bronzo. Dal XVIII secolo, l'anima venne ricavata tramite trapanatura.\nDurante il XV secolo la bocca da fuoco fu munita di orecchioni, che ne permettevano il collocamento su di un affusto. Ulteriori evoluzioni si ebbero solo nel XIX secolo, con la rigatura (1858), la retrocarica (1870) e un organo elastico di collegamento all'affusto (1895)."}
{"id": "70226", "revid": "47767", "url": "https://it.wikipedia.org/wiki?curid=70226", "title": "Marciana (nome)", "text": ""}
{"id": "70227", "revid": "1318658", "url": "https://it.wikipedia.org/wiki?curid=70227", "title": "Residenze sabaude in Piemonte", "text": "Le residenze sabaude in Piemonte sono l'insieme degli edifici residenziali dei Savoia a Torino e dintorni, molti dei quali iscritti nella Lista del Patrimonio Mondiale dell'UNESCO.\nStoria.\nL'origine del sistema delle residenze sabaude risale al 1563 quando il duca Emanuele Filiberto di Savoia, a seguito della Pace di Cateau-Cambr\u00e9sis decise di trasferire la capitale del Ducato a Torino.\nCominci\u00f2 quindi nel XVI secolo a commissionare il rifacimento di antichi castelli (anche di epoca romana) e la costruzione di nuove residenze, delizie e capricci, nella cintura verde che circonda la capitale di quello che sarebbe diventato il Regno di Sardegna. Fu allora che inizi\u00f2 a prefigurarsi quello che i successori trasformarono in un vero e proprio progetto di pianificazione territoriale per il quale alla creazione del sistema di residenze, che contribu\u00ec a dare a Torino e ai suoi dintorni un'impronta barocca, si accompagn\u00f2 la ridefinizione del tracciato stradale e delle rotte di caccia.\nQuesto progetto di riorganizzazione complessiva del territorio, sviluppato in particolare tra il XVII secolo e il XVIII secolo, ebbe anche una valenza simbolica, volta a celebrare il potere assoluto dei Savoia con la creazione di una \"zona di comando\" nella capitale, dove il potere accentrato veniva esercitato nelle sue forme politiche, amministrative e culturali, facilmente raggiungibile da tutto il territorio circostante mediante il rinnovato sistema viario.\nNel 1997 molti di questi beni sono stati inseriti nella Lista del Patrimonio Mondiale dell'UNESCO e spiccano per la bellezza e particolarit\u00e0, costruiti in una miscela tra lo stile manieristico e il trionfante barocco piemontese: gioielli progettati o rimaneggiati da architetti del calibro di Amedeo e Carlo di Castellamonte, Filippo Juvarra, Guarino Guarini e Pelagio Palagi. Nel 2010 tale elenco \u00e8 stato integrato creando o estendendo alcune zone cuscinetto, i cui perimetri includono parchi, giardini e centri storici cittadini.\nNel 2017 \u00e8 stato costituito il Consorzio delle Residenze Reali Sabaude, col fine di porre le basi per l'avvio e lo sviluppo del \"Circuito delle Residenze Reali\".\nSiti.\nPatrimonio dell'umanit\u00e0.\nI seguenti siti fanno parte del sistema delle residenze sabaude dichiarato Patrimonio dell'umanit\u00e0 dall'UNESCO\nAltri siti.\nI seguenti siti non sono compresi nella lista dell'UNESCO:"}
{"id": "70231", "revid": "1654832", "url": "https://it.wikipedia.org/wiki?curid=70231", "title": "Paul Auster", "text": " vive a Brooklyn, New York. \u00c8 conosciuto anche con gli pseudonimi di Paul Queen e Paul Benjamin.\nProtagonista della letteratura statunitense contemporanea, nonch\u00e9 di quella mondiale, viene ascritto al cosiddetto Postmodernismo assieme ai suoi amici e colleghi connazionali Thomas Pynchon e Don DeLillo.\nLa sua scrittura, diretta e incisiva, capace di scandagliare le angosce e le nevrosi dell'uomo di oggi e descrivere le solitudini delle vite contemporanee, in un mondo inesplicabile spesso dominato dal caso, inserita nel panorama della letteratura postmoderna, fonde esistenzialismo, letteratura gialla e poliziesca, psicoanalisi, trascendentalismo e post-strutturalismo, in opere come \"Trilogia di New York\" (1987), \"Moon Palace\" (1989), \"La musica del caso\" (1990), \"Il libro delle illusioni\" (2002), \"Follie di Brooklyn\" (2005).\n\u00c8 un intellettuale la cui speculazione letteraria \u00e8 spesso sfociata in impegno civile e politico e che, attraverso i suoi libri, si \u00e8 spesso interrogato sul futuro del suo Paese.\nRientra infatti fra i compilatori degli oltre mille lemmi che costituiscono il pamphlet, \"Futuro dizionario d'America\" (\"The Future Dictionary of America\", McSweeney's 2005) - teso a dare visibilit\u00e0 al malcontento da parte del movimento culturale e letterario statunitense rispetto alla \"leadership\" politica USA all'alba del terzo millennio. Nella lista dei partecipanti figurano, fra i molti altri, scrittori come Stephen King, Jonathan Franzen, Rick Moody, Joyce Carol Oates, Jeffrey Eugenides, tutti impegnati in un \"divertissement\" letterario che gioca con il futuro (guardando al presente e riflettendo sul passato prossimo). In particolare, nel pamphlet Paul Auster definisce Bush (\"cespuglio\" in lingua inglese) - presidente degli Stati Uniti d'America in carica al momento della pubblicazione del libro - come un \"Arbusto velenoso di una specie estinta\".\nLa sua poliedrica produzione artistica - influenzata tra gli altri autori, da Franz Kafka, Samuel Beckett, Miguel de Cervantes, Kurt Vonnegut, Albert Camus - lo ha portato alla creazione anche di importanti opere cinematografiche. Tra le pi\u00f9 famose: \"Smoke\", \"Blue in the Face\" e \"Lulu on the Bridge\".\nInsieme a Lou Reed e Woody Allen, \u00e8 oggi uno dei pi\u00f9 famosi \"cantori\" della Grande Mela, creatore di un universo letterario che gira attorno alla ricerca dell'identit\u00e0, del senso e del significato della propria esistenza, sia essa individuale o collettiva, storica o sociale.\nBiografia.\nL'infanzia a Newark.\nAuster nasce a Newark, nel New Jersey, da Queene (Bogat da nubile) e Samuel Auster, ebrei di origini polacche e austriache. Il padre, Samuel, possiede alcuni palazzi ed \u00e8 decisamente benestante. Dopo un breve periodo di felice idillio familiare la madre, di tredici anni pi\u00f9 giovane del marito, comprende che il matrimonio \u00e8 destinato a fallire ma, rimanendo incinta di Paul, decide di non romperlo. Auster, cresce nei sobborghi di Orange, New Jersey e Newark; quando ha tre anni, nasce una sorellina che in seguito manifester\u00e0 gravi problemi psicologici, al punto che i familiari saranno costretti a farla interdire. Paul Auster \u00e8 ateo: in un'intervista del 25 gennaio 2008 al quotidiano \"Corriere della Sera\" dichiara \"sono ebreo ma ateo\".\nL'adolescenza e il viaggio in Europa.\nNel 1959 i suoi genitori acquistano una grande casa prestigiosa, nella quale il giovane Paul trova numerose casse di libri lasciate da uno zio girovago che aveva viaggiato parecchio per l'Europa; si getta a capofitto in quel tesoro, legge entusiasticamente di tutto e comincia ad amare la letteratura. \u00c8 in questo periodo che inizia a scrivere poesie, all'et\u00e0 di appena dodici anni.\nDurante il suo ultimo anno al liceo, la famiglia si smembra: i genitori divorziano e Paul e la sorella vanno a vivere con la madre. Non partecipa alla consegna del diploma: \"Mentre i miei compagni di classe indossavano il tocco e la toga e ricevevano i loro attestati, io ero gi\u00e0 dall'altra parte dell'Atlantico\". Cos\u00ec per due mesi e mezzo vive a Parigi, in Italia, in Spagna ed in Irlanda, in cui si reca solo per \"ragioni che c'entravano unicamente con James Joyce\".\nIl ritorno negli Stati Uniti e Lydia Davis.\nTornato negli Stati Uniti in settembre, frequenta il college alla Columbia University di Maplewood. Nel 1966 inizia a frequentare la donna che poco pi\u00f9 tardi sposer\u00e0, la collega Lydia Davis. Suo padre, insegnante di letteratura, presenta Auster allo scrittore francese Francis Ponge.\nNel 1967 si iscrive al \"Junior Year Abroad Program\" della Columbia, che prevede il soggiorno per un anno all'estero durante il terzo anno di college; Auster sceglie come meta Parigi. Nel 1968 ritorna alla Columbia: scrive articoli, recensioni di libri, poesie utilizzando spesso degli pseudonimi come ad esempio quello di Paul Quinn.\nLa laurea, le prime difficolt\u00e0 e il soggiorno in Francia.\nDopo essersi laureato alla Columbia nel 1970, lascia gli Stati Uniti e per un anno si imbarca come marinaio sulla petroliera Esso Florence.\nDal 1971 al 1974, con il denaro guadagnato, torna a vivere in Francia, dove si trasferir\u00e0 a Parigi. In questo periodo, contrassegnato da pesanti ristrettezze economiche, vive di lezioni private, saltuarie collaborazioni ai giornali, scrittura di soggetti per film muti (lavoro che influenzer\u00e0 opere come \"Il libro delle illusioni\" e \"Trilogia di New York\") e traduzioni di opere di autori della letteratura francese, come: St\u00e9phane Mallarm\u00e9, Joseph Joubert, Jacques Dupin, Jean-Paul Sartre e Georges Simenon.\nIl ritorno in patria, il divorzio e la morte del padre.\nAl ritorno in patria, comincia a pubblicare racconti, articoli e recensioni su diversi giornali e riviste. Su \"Harper's Saturday Rewiew\" e su \"The New York Review of Books\" pubblica invece le sue poesie. Nel 1974 si stabilisce a New York e pubblica la raccolta di versi \"Unearth\", cui fa seguito nel 1976, \"Wall Writing\", una pi\u00e8ce teatrale (\"Laurel and Hardy go to heaven\", 1977) e \"White spaces\" (1980), primo testo in prosa che prelude a \"L'invenzione della solitudine\" (\"The invention of solitude\", 1982; trad. it. 1993).\nNel 1977 diviene padre di Daniel e si trasferisce con la famiglia in campagna, ma i soldi scarseggiano e Paul \u2013 che ha ormai poco tempo per scrivere - si cimenta in diversi lavori, inventando addirittura un gioco di carte denominato \"Action baseball\", che presenta alla Fiera del Giocattolo di New York con scarsissimi risultati.\nNel 1978 arriva il divorzio con la Davis e la morte di suo padre, che lo spinger\u00e0 a scrivere nel 1982, \"L'invenzione della solitudine\", romanzo autobiografico \"dall'originale intreccio di saggio, fiction e autobiografia\", generato dalla morte del padre e incentrato sul rapporto problematico che ha sempre vissuto con lui.\nIl secondo matrimonio e l'inizio del successo.\nI quattro anni successivi al 1978 sono decisivi. Paul incontra la donna della sua vita, la collega Siri Hustvedt (di origine norvegese, figlia del professore e studioso Lloyd Hustvedt) che sposa nel 1981 e da cui avr\u00e0 una figlia, Sophie, che oggi \u00e8 un'attrice e cantante popolare in Francia. Contemporaneamente inizia a pieno titolo la sua carriera di scrittore, riuscendo finalmente ad avere \"\"[...] l'occasione di fare il lavoro verso cui intimamente\" si \u00e8 \"sempre sentito portato\"\".\nIl successo arriva nel 1987, con la pubblicazione del romanzo \"Trilogia di New York\" (\"New York trilogy\", trad. it. 1987), composto da \"Citt\u00e0 di vetro\" (\"City of glass\", 1985), \"Fantasmi\" (\"Ghosts\", 1986) e \"La stanza chiusa\" (\"The locked room\", 1987). Cos\u00ec viene definita dalla Enciclopedia Treccani:\nPaul Auster diviene uno dei pi\u00f9 apprezzati scrittori contemporanei a livello internazionale, riuscendo ad avere ruoli di primo piano non solo in ambito propriamente letterario, ma anche cinematografico. Da questo momento Paul Auster diviene uno scrittore di culto e dalle poliedriche attivit\u00e0: scrive i film \"La musica del caso\", \"Smoke\", \"Blue in the Face\" e diviene regista con \"Lulu on the Bridge\" e \"La vita interiore di Martin Frost\".\nScrittura.\nDopo il suo acclamato lavoro di debutto, un libro di memorie intitolato \"L'invenzione della solitudine\", Auster guadagn\u00f2 fama per una serie di tre romanzi polizieschi vagamente collegati tra loro, pubblicati collettivamente come \"Trilogia di New York\". Questi libri non sono romanzi polizieschi tradizionali organizzati intorno ad un mistero e ad una serie di indizi. Piuttosto, egli usa la forma poliziesca per risolvere i problemi esistenziali e le questioni di identit\u00e0, lo spazio, la lingua e la letteratura, creando la sua stessa forma postmoderna (e critica postmodernista) distintiva nel processo. Mettendo a confronto le due opere, Auster afferm\u00f2:\nLa ricerca dell'identit\u00e0 personale, del senso e del significato della propria esistenza \u00e8 permeata nelle pubblicazioni successive di Auster, molte delle quali si concentrano fortemente sul ruolo della coincidenza e degli eventi casuali (\"La musica del caso\") o ancor pi\u00f9, le relazioni tra persone e i loro coetanei e l'ambiente (\"Il libro delle illusioni\", \"Moon Palace\"). Gli eroi di Auster si trovano spesso costretti a operare come facenti parte di progetti imperscrutabili e fuori dalla realt\u00e0 di qualcun altro.\nInfluenze.\nIn un'intervista che includeva nella sua collezione saggistica \"L'arte della fame\", Paul Auster d\u00e0 un interessante rendiconto delle principali influenze sui suoi romanzi - un rendiconto che suggerisce il motivo per cui questi romanzi non sono molto adatti al convenzionale adattamento cinematografico:\nTemi.\nSecondo una tesi di Heiko Jakubzik presso l'Universit\u00e0 di Heidelberg, due influenze centrali nella scrittura di Paul Auster sono la psicoanalisi di Jacques Lacan e il trascendentalismo statunitense della prima met\u00e0 del XIX secolo, esemplificato da Henry David Thoreau e Ralph Waldo Emerson.\nLa teoria di Lacan dichiara che entriamo nel mondo attraverso le parole. Osserviamo il mondo attraverso i nostri sensi, ma il mondo che percepiamo \u00e8 strutturato (mediato) nella nostra mente attraverso il linguaggio. Cos\u00ec anche il nostro inconscio \u00e8 strutturato come un linguaggio. Questo ci lascia con un senso di irregolarit\u00e0. Possiamo percepire solo il mondo attraverso il linguaggio, ma abbiamo la sensazione che manchi qualcosa. Questa \u00e8 la sensazione di essere fuori dal linguaggio. Il mondo pu\u00f2 essere costruito solo attraverso il linguaggio, ma lascia sempre qualcosa di scoperto, qualcosa che non pu\u00f2 essere detto o essere pensato, pu\u00f2 essere percepito solo. Questo \u00e8 uno dei temi centrali della scrittura di Paul Auster.\nLacan \u00e8 considerato una delle figure chiave del post-strutturalismo francese. Alcuni studiosi sono pronti a scorgere tracce di altri filosofi post-strutturalisti in tutta l'opera di Auster - soprattutto Jacques Derrida, Jean Baudrillard e Michel de Certeau - anche se Auster ha affermato di trovare tali filosofie 'illeggibili'.\nI trascendentalisti credono che l'ordine simbolico della civilt\u00e0 ci separi dall'ordine naturale del mondo. Ritornando nella natura - come ha fatto Thoreau in \"Walden\" - sarebbe possibile tornare a questo ordine naturale.\nIl fattore comune di entrambe le ideologie \u00e8 la questione del significato dei simboli per gli esseri umani. I protagonisti di Auster spesso sono scrittori che stabiliscono senso nella loro vita attraverso la scrittura e cercano di trovare il loro posto all'interno dell'ordine naturale, per essere in grado di vivere di nuovo all'interno della \"civilt\u00e0\".\nEdgar Allan Poe, Samuel Beckett e Herman Melville hanno avuto una forte influenza sulla scrittura di Auster. Non solo i loro personaggi riappaiono nel lavoro di Auster (come \"William Wilson\" di Poe in \"Citt\u00e0 di vetro\" o come \"Lo studente\" (\"Fanshawe\") (1828) di Hawthorne in \"La stanza chiusa\", sia dalla \"Trilogia di New York\"), Auster usa anche variazioni sui temi di questi scrittori.\nSoggetti ricomparsa di Paul Auster sono:\nLa 'musica del caso' e le coincidenze.\nLe istanze di coincidenza possono essere trovate in tutto il lavoro di Auster. Auster sostiene che le persone sono cos\u00ec influenzate dalla continuit\u00e0 tra loro che non vedono gli elementi di coincidenza, incoerenza e contraddizione nella propria vita:\nIl fallimento.\nIl fallimento, nelle opere di Paul Auster, non \u00e8 esattamente l'opposto del lieto fine. In \"Moon Palace\" e \"Il libro delle illusioni\" nasce dalla incertezza del soggetto sullo stato della propria identit\u00e0. I protagonisti iniziano la ricerca di una propria identit\u00e0 e riducono la loro vita al minimo assoluto. Da questa partenza da zero acquistano nuova forza e iniziano la loro nuova vita e sono anche in grado di ritrovare il contatto con l'ambiente circostante. Uno sviluppo simile pu\u00f2 essere visto anche in \"Citt\u00e0 di vetro\" e \"La musica del caso\".\nIl fallimento in questo contesto non \u00e8 il \"nulla\" - \u00e8 l'inizio di qualcosa di totalmente nuovo.\nIdentit\u00e0 e soggettivit\u00e0.\nI protagonisti di Auster spesso passano attraverso un processo che riduce la loro struttura di sostegno ad un minimo assoluto. Essi troncano ogni contatto con la famiglia e gli amici, soffrono la fame, e perdono o danno via tutti i loro averi. Da questa condizione di \"nulla\" escono o acquistando nuova forza per riconnettersi con il mondo oppure fallendo e scomparendo per sempre.\nCritica.\n\"Negli ultimi 25 anni\", ha affermato Michael Dirda nel \"New York Review of Books\" nel 2008, \"Paul Auster ha stabilito una delle nicchie pi\u00f9 caratteristiche della letteratura contemporanea\". Dirda ha anche esaltato le sue ricche virt\u00f9 nel Washington Post:\nIl critico letterario James Wood, tuttavia, offre a Auster poca lode nel suo commento \"Shallow Graves\", del numero del 30 novembre 2009 del New Yorker:\nConsiderando che sia Dirda che Wood esaminano Auster dal punto di vista di critici letterari (e autori statunitensi compagni), ci sono altri punti di vista per quanto riguarda la critica dei contendenti di Auster. Ad esempio, Morris Berman, storico culturale e critico sociale, dichiar\u00f2 nel 2012 che:\nCarriera cinematografica.\nLa sua prima esperienza nel mondo del cinema, risalente al 1990, \u00e8 stato \"La musica del caso\" (\"The Music of Chance\"), adattamento del suo omonimo romanzo:\nPer il film Auster ha scritto il soggetto e ha assistito alla sceneggiatura di Belinda e Philip Haas, quest'ultimo marito della prima e regista del film. Inoltre, ha interpretato il ruolo dell'autista che nel finale del film - nel quale, a seguito di un incidente, muoiono Murks (M. Emmet Walsh) e il genero - offre un passaggio al sanguinante Jim Nashe (Mandy Patinkin), sopravvissuto all'incidente. Questo finale \u00e8, in realt\u00e0, un'originale variante di quello del romanzo:\nNel 1995, raggiunge la notoriet\u00e0 in campo cinematografico con le collaborazioni con Wayne Wang: il risultato sono un capolavoro, \"Smoke\", e il suo sequel \"Blue in the Face\". Nel primo diviene co-regista (non accreditato), scrive il suo secondo soggetto cinematografico e la sua prima sceneggiatura che gli varr\u00e0 il prestigioso Independent Spirit Award per la \"Miglior sceneggiatura d'esordio\" del 1996; la pellicola venne presentata tra le altre rassegne, anche al Festival di Berlino, vincendo un \"Orso d'argento, gran premio della giuria\" e ricevendo una Nomination per l\u2019\"Orso d'oro\", al Festival del film Locarno e ai David di Donatello, vincendo un premio per il \"Miglior attore straniero\" (Harvey Keitel) e ricevendo una Nomination al \"Miglior film straniero\"; Auster, inoltre, ricever\u00e0 in condivisione con Wayne Wang il Premio Bodil per il \"Miglior film statunitense\" del 1996, una Nomination ai Premi C\u00e9sar del 1996 per il \"Miglior film straniero\" e un'altra Nomination ai Nastri d'argento del 1996 per il \"Regista del miglior film straniero\". Nel secondo lavora ancora come co-regista, scrive il soggetto e la sceneggiatura insieme al regista, ricevendo insieme a quest'ultimo una Nomination al Festival del cinema di Stoccolma del 1995, per il \"Cavallo di Bronzo al miglior film\".\nTre anni dopo, nel 1998, lavora per la prima volta da solo alla regia, scrivendo anche soggetto e sceneggiatura, di \"Lulu on the Bridge\", che venne presentato fuori concorso al Festival di Cannes del 1998 nella sezione \"Un Certain Regard\" e grazie al quale Auster ottenne una nomination alla \"Espiga de oro al miglior film\" alla Semana Internacional de Cine de Valladolid del 1998. Per quanto riguarda il protagonista del film Izzy Maurer, Auster si rivolse ad Harvey Keitel, ormai divenuto una delle figure pi\u00f9 importanti nella sua carriera cinematografica, essendo gi\u00e0 stato interprete del famoso personaggio Augustus \"Auggie\" Wren e avendo collaborato alla produzione di \"Blue in the Face\":\nIl lavoro di Auster, in campo cinematografico, pu\u00f2 essere riassunto dalle sue stesse parole:\nAuster si \u00e8 inoltre occupato del casting dei suoi film:\nIn particolare si \u00e8 interessato di trovare l'attore giusto per il personaggio di Cyrus Cole in \"Smoke\":"}
{"id": "70241", "revid": "26630", "url": "https://it.wikipedia.org/wiki?curid=70241", "title": "Julio Bocca", "text": "\u00c8 uno dei pi\u00f9 brillanti danzatori odierni, sensibile interprete di coreografie temporanee e di folclore argentino.\nSi \u00e8 formato alla scuola del Teatro Col\u00f2n di Buenos Aires, debuttando come solista nel 1982 alla Fondazione Teresa Carre\u00f1o del Venezuela e del Teatro Municipale di Rio de Janeiro.\nHa vinto il primo premio al Concorso internazionale di Mosca (1985) ed \u00e8 stato invitato all'American Ballet Theatre (1987).\nDopo aver fatto parte di numerose compagnie di balletto (Balletto Bol'\u0161oj, Royal Ballet, Stuttgart Ballet, Balletto dell'Op\u00e9ra di Parigi), nel 1990 fonda lo Julio Bocca Ballet Argentino, con il quale si esibisce in tutto il mondo, insieme alla sua partner abituale, Eleonora Cassano.\nHa lavorato anche alla Scala di Milano (\"Le Corsaire\", \"La Bayad\u00e8re\", \"Il bacio della fata\" e \"Romeo e Giulietta\").\nNel 1998 ha recitato nel film \"Tango\" di Carlos Saura.\nNel 2000 ha ballato nel musical \"Fosse\" a Broadway.\nNel 2007 ha annunciato l'addio alle scene."}
{"id": "70245", "revid": "1543377", "url": "https://it.wikipedia.org/wiki?curid=70245", "title": "Medicina alternativa", "text": "Con il termine medicina alternativa si fa riferimento a un variegato e non omogeneo sistema di pratiche contro varie patologie per le quali non esiste prova di efficacia o, se sono state sottoposte a verifica sperimentale, \u00e8 stata ravvisata l'inefficacia e per talune di esse anche la pericolosit\u00e0. Per tali motivi non vengono ricomprese nell'alveo della medicina scientifica che le relega pertanto nell'ambito delle pseudoscienze.\nTutte queste pratiche sono di volta in volta definite in modo diverso: \"alternative, complementari, integrative, tradizionali, non convenzionali, olistiche, naturali, dolci, ecc.\". In ambito scientifico ci si riferisce ad esse con il termine \"medicine complementari e alternative\" (MCA), in inglese \"CAM, Complementary and alternative medicines\".\nDefinizioni.\nNella cultura occidentale il controverso termine \"medicina alternativa\" indica qualsiasi pratica che non ricade nell'alveo della medicina scientifica convenzionale o la cui efficacia non \u00e8 stata dimostrata. Il termine si contrappone alla medicina basata su prove di efficacia e include una variegata serie di pratiche, tanto che non \u00e8 possibile parlare di medicina alternativa \"tout court\", ma di una serie di pratiche diverse e non omogenee. Nonostante la non omogeneit\u00e0 di tali pratiche, il termine \u00e8 stato criticato anche da quegli scettici che ritengono le pratiche di medicina alternativa ingannevoli: Richard Dawkins ha affermato che \u00abnon esiste la medicina alternativa, esiste solo una medicina che funziona e una che non funziona\u00bb.\nAll'interno dell'ampia categoria delle CAM (medicine alternative e complementari) vengono operate delle distinzioni in base al modo in cui la pratica viene utilizzata: si parla di \"medicina complementare\" per descrivere quelle pratiche che sono usate in congiunzione o come complemento di terapie tradizionali, si parla di \"medicina integrativa\" quando si coniugano l'approccio complementare e convenzionale in maniera coordinata e si parla invece di medicina alternativa quando ne escludono l'utilizzo assieme alle pratiche di medicina scientifica.\nIl National Center for Complementary and Integrative Health (NCCIH) statunitense cita alcuni esempi di medicina definendoli come complementari: naturopatia, chiropratica, ayurveda, yoga, omeopatia, medicina tradizionale cinese, e altre. Le medicine alternative hanno una genesi variegata: incorporano la medicina tradizionale, rimedi aneddotici, credenze spirituali o si fondano su nuovi approcci che si presumono terapeutici\nLe affermazioni di efficacia dei sostenitori delle medicine alternative sono generalmente non accettate dalla comunit\u00e0 scientifica per la mancanza di prove a sostegno. Nel momento in cui le ricerche scientifiche consentono di misurare l'efficacia del trattamento alternativo/complementare, questo esce dall'alveo della medicina alternativa per confluire nell'alveo della medicina scientifica.\nNel 1998 una revisione sistematica concluse che circa il 13% dei pazienti malati di tumore faceva uso di una qualche forma di medicina alternativa.\nAutodefinizione.\nIl National Center for Complementary and Alternative Medicine (NCCAM) definisce la Medicina Alternativa come un gruppo variegato di pratiche mediche e terapeutiche che non rientrano nell'alveo della medicina convenzionale.\nIl \"Danish Knowledge and Research Center for Alternative Medicine\" (ViFAB) utilizza il termine \"medicina alternativa\" per indicare sia i trattamenti effettuati da terapisti che non hanno una qualifica professionale medica, sia quelli effettuati da terapisti con una qualifica professionale medica, ma fondati su pratiche estranee al sistema terapeutico convenzionale.\nIl Cochrane Collaboration ritiene che ci\u00f2 che in un paese \u00e8 considerato medicina complementare, in altro paese possa essere ritenuto medicina convenzionale. Da qui la definizione che essi danno \u00e8 che \"la medicina alternativa include tutte quelle pratiche e idee che si pongono al di fuori del \"mainstream medico\" in molti paesi\".\nUn altro elemento di distinzione riguarda il fatto che nelle medicine alternative particolare enfasi \u00e8 posta sui fattori spirituali e non solo materiali.\nLa comunit\u00e0 scientifica.\nLa National Science Foundation ha definito la medicina alternativa come \"tutti quei trattamenti che non hanno mostrato alcuna efficacia quando sottoposti a verifica scientifica\".\nNel 2005 L'Institute of Medicine (IOM) statunitense ha definito la medicina alternativa-complementare come l'approccio non dominante alla medicina in una data cultura e in un dato periodo storico. Simile definizione \u00e8 adottata dal Cochrane Collaboration, e da altri enti governativi.\nAltri termini.\nL'espressione \"medicina olistica\" \u00e8 un'altra riformulazione di \"medicina alternativa\". In questo ambito, oltre olistico sono spesso usati termini come equilibrata, complementare e integrativa, col proposito di dichiarare di prendere in considerazione una persona \"intera\", in contrasto con il presunto riduzionismo della medicina.\nLa ricerca scientifica.\nNumerosi scienziati hanno commentato e criticato le medicine alternative. C'\u00e8 un ampio dibattito tra i ricercatori su ci\u00f2 che possa essere classificato come \"medicina alternativa\". Taluni affermano che esistono solo due tipi di medicina: quella sufficientemente testata e quella non testata. Si afferma che le pratiche mediche andrebbero classificate solo sulla base delle prove di efficacia. I principali sostenitori di questa posizione includono George D. Lundberg, ex-editore del Journal of the American Medical Association (JAMA).\nUno studio pediatrico del 2011 ha evidenziato come l'uso delle terapie alternative e complementari, che pure vengono presentate come \"sicure\" dai loro sostenitori, possa essere correlato invece a significativi effetti collaterali, compresi esiti mortali, solitamente a causa dell'abbandono delle terapie convenzionali di provata efficacia o per via delle conseguenze cliniche dei drastici cambi dietetici spesso associati ad alcune di queste terapie o per un'insufficiente monitoraggio degli effetti avversi o altre cause dirette e indirette.\nClassificazione.\nIl \"National Center for Complementary and Alternative Medicine\" ha enunciato una classificazione delle medicine complementari e alternative. La classificazione distingue le medicine alternative in cinque grandi gruppi, che possono anche sovrapporsi in taluni punti:\nLe medicine alternative in Italia.\nIn Italia, secondo le linee guida emanate dal Consiglio Nazionale della FNOMCeO nel 2002, tra le medicine e le pratiche non convenzionali solo nove discipline sono ritenute rilevanti da un punto di vista sociale, sia in base alle indicazioni del Parlamento europeo e del Consiglio d'Europa, sia in base alla maggiore frequenza di ricorso ad alcune di esse da parte dei cittadini, oltre che degli indirizzi medici affermatisi:\nL'esercizio di queste medicine e pratiche non convenzionali \u00e8 un atto medico di esclusiva competenza e responsabilit\u00e0 del professionista sanitario \nPer quanto riguarda l'osteopatia, tuttavia, esistono alcune sentenze dei tribunali amministrativi regionali (T.A.R.) che, ne affermano la piena legittimit\u00e0 dell'esercizio anche non essendo un medico. \nIl 7 febbraio 2013 nella Conferenza permanente Stato-regioni \u00e8 stato emanato un accordo che regolamenta sia la qualit\u00e0 della formazione e della pratica dell'agopuntura, della fitoterapia e dell'omeopatia, sia il riconoscimento legale del profilo professionale dei medici che praticano agopuntura, fitoterapia ed omeopatia, istituendo presso gli Ordini professionali provinciali dei medici chirurghi e degli odontoiatri, elenchi dei professionisti esercenti queste pratiche.\nCon la legge 11 gennaio 2018 n. 3 (c.d. Legge Lorenzin), la professione dell\u2019osteopatia \u00e8 stata ricondotta nell\u2019ambito delle professioni sanitarie, ma l'iter della sua istituzione non \u00e8 ancora concluso. In data 5 novembre 2020 (e con successivo D.P.R. n. 131 del 7/7/2021) la Conferenza permanente per i rapporti tra lo Stato, le regioni e le Province autonome di Trento e di Bolzano \u2013 riunitasi per stabilire l\u2019ambito di attivit\u00e0 e le funzioni caratterizzanti le professioni dell\u2019osteopata e del chiropratico, i criteri di valutazione dell\u2019esperienza professionale nonch\u00e9 i criteri per il riconoscimento dei titoli equipollenti \u2013 ha demandato ad un successivo accordo, da stipulare sempre in sede di Conferenza permanente, la definizione dei criteri di valutazione dell\u2019esperienza professionale, nonch\u00e9 di equipollenza dei titoli pregressi alla laurea universitaria in osteopatia. \nCasi particolarmente eclatanti di medicina alternativa alle cure mediche scientifiche sono state il Siero Bonifacio, la cura Di Bella, il metodo Stamina e il metodo Simoncini tutte bocciate a livello scientifico."}
{"id": "70250", "revid": "838137", "url": "https://it.wikipedia.org/wiki?curid=70250", "title": "138 a.C.", "text": ""}
{"id": "70251", "revid": "122468968", "url": "https://it.wikipedia.org/wiki?curid=70251", "title": "Codice catastale", "text": "Il Codice nazionale (anche detto Codice Belfiore o \"codice amministrativo catastale\" o, impropriamente, \"Codice catastale\") \u00e8 un codice identificativo univoco assegnato a ogni Comune italiano e Stato estero.\nTale codice, composto da una lettera e tre cifre (es: Milano \"F205\"), \u00e8 assegnato oggi dall'Agenzia delle Entrate, mentre prima era assegnato dal Catasto (da cui il nome improprio di \"Codice catastale\"). \nIl codice non \u00e8 parlante salvo per il fatto che la lettera \"Z\" come primo carattere identifica solo gli Stati esteri.\nSi \u00e8 detto prima che \u00e8 improprio chiamare il Codice Belfiore con il nome di Codice catastale in quanto esiste anche un codice prettamente catastale anch'esso identificante univocamente tutti i comuni italiani (ma in questo caso non anche gli stati esteri).\nQuesto codice, a differenza del precedente, \u00e8 composto da una lettera, un numero, due lettere. \nLa principale differenza sta nel fatto che si tratti di un codice parzialmente parlante, ovvero identificante non solo il comune, ma anche la provincia in cui il comune si trova (o meglio si trovava al momento della prima generazione del codice stesso).\nEsiste poi un terzo codice amministrativo che identifica univocamente tutti i comuni italiani: esso \u00e8 il Codice Istat. Anche questo codice \u00e8 parzialmente parlante in quanto identifica non solo il comune, ma anche la provincia.\nEsso \u00e8 formato da sei cifre numeriche (es: Monza \"108033\").\nIl codice Istat ha per\u00f2 mostrato negli anni molti limiti dovuti innanzitutto al fatto che \u00e8 stato pi\u00f9 volte riformulato al variare della suddivisione amministrativa italiana e pertanto non permette una correlazione univoca tra banche dati di anni differenti (es: Monza da \"015149\" \u00e8 divenuto \"108033\"). Inoltre il Codice Istat presenta un secondo rilevante inconveniente, dovuto allo \"0\" iniziale: molti sistemi informatici nel processare questo codice lo leggono come numerico e quindi elidono la prima cifra causando la non correlabilit\u00e0 del dato (es: \"015149\" e \"15149\" per un calcolatore sono codici differenti).\nIl codice catastale prettamente detto.\nIl codice catastale \u00e8 formato da quattro caratteri cos\u00ec assegnati: una lettera e un numero che indicano la provincia, due lettere che indicano il comune. I due caratteri assegnati al Comune sono in ordine alfabetico crescente all'interno dell'elenco dei comuni della Provincia, tranne le lettere \"AA\" che sono riservate al capoluogo di Provincia (non per le nuove province).\nSe ad esso \u00e8 unita una quinta lettera, essa rappresenta la sezione censuaria (per i soli comuni divisi in pi\u00f9 sezioni).\nAd esempio, Pavia (capoluogo di provincia): il codice \u00e8 C7AA dove \"C7\" indica la provincia di Pavia e \"AA\" indica il comune di Pavia, capoluogo della provincia.\nSe si vuole indicare una delle sezioni censuarie in cui \u00e8 suddiviso il comune, si aggiunge una lettera che indica la relativa sezione. Il codice diventa cos\u00ec ad esempio C7AAA (comune di Pavia, sez. Pavia citt\u00e0), C7AAB (Comune di Pavia, sez. Corpi Santi di Pavia), e cos\u00ec via. \nAltro esempio: Cura Carpignano (provincia di Pavia)\nil codice \u00e8 C7BZA (sez. Cura Carpignano) o C7BZB (sez. Prado) dove \"C7\" indica la provincia di Pavia, \"BZ\" indica il comune di Cura Carpignano, mentre le lettere \"A\" o \"B\" indicano la sezione censuaria.\nIl codice nazionale (o Belfiore).\nQuesto codice \u00e8 composto da una lettera e tre cifre, e fu inizialmente assegnato in ordine alfabetico crescente sull'elenco di tutti i comuni di Italia, senza tener conto della Provincia; per i comuni creati successivamente invece il codice fu assegnato con un codice progressivo crescente in base alla data di creazione. Per quanto riguarda gli stati esteri invece la prima lettera \u00e8 sempre \"Z\".\nIl codice nazionale \u00e8 importante in quanto \u00e8 usato nel Codice fiscale, che identifica tutte le persone fisiche residenti in Italia: nel codice fiscale \u00e8 infatti contenuto anche il comune di nascita dell'individuo, espresso appunto tramite il suo codice nazionale.\nAd esempio:"}
{"id": "70256", "revid": "31886", "url": "https://it.wikipedia.org/wiki?curid=70256", "title": "Mathematics Genealogy Project", "text": "Il Mathematics Genealogy Project \u00e8 un progetto volto all'organizzazione sul Web delle informazioni concernenti un insieme il pi\u00f9 possibile esteso di persone che hanno ricevuto un dottorato in matematica o un titolo analogo. Per ciascuna persona si raccolgono le informazioni riguardanti il suo nome, l'indicazione dell'universit\u00e0 che ha rilasciato il titolo, l'anno di conferimento, il titolo della dissertazione e i nomi dei relatori. La relazione fra maestri e allievi viene considerata una specie di relazione parentale e questo giustifica il termine \"genealogia\". Con i collegamenti relatore-dottorato o relatore-laureato (in Italia il dottorato di ricerca fu introdotto a partire dal 1980) o con collegamenti meno formali che si possono stabilire per i tempi pi\u00f9 antichi (per esempio Lagrange viene considerato allievo di Eulero) si riescono a delineare filoni nella storia delle idee della matematica.\nNel giugno 2011 il progetto registra 150\u00a0000 persone; ne risulta per es. che Carl Friedrich Gauss (1777\u20131855) ha pi\u00f9 di 54\u00a0000 \"discendenti matematici\" e Luca Pacioli (1445-1517) perfino pi\u00f9 di 84\u00a0000: nella sua linea si trovano Niccol\u00f2 Copernico (1473-1543), Gottfried Wilhelm Leibniz (1646-1716), Giacomo Bernoulli (1655-1705) e Eulero (1707-1783). Un'altra linea interessante parte da Niccol\u00f2 Tartaglia, autodidatta, continua con Ricci, Galilei, Castelli, Viviani, Barrow, Newton, Cotes e arriva pi\u00f9 tardi a Stokes, Maxwell, Cayley, Rayleigh, Rutherford, Appleton, Langevin, Geiger, Hartree.\nViceversa la maggior parte dei matematici contemporanei pu\u00f2 essere ricondotta a pochi capostipiti.\nIl progetto \u00e8 nato per opera di Harry B. Coonce, il quale inizialmente desiderava conoscere il nome del supervisore del proprio supervisore. Coonce, al tempo dell'avvio del Progetto, era Professore di Matematica alla Minnesota State University, in Mankato, ed il sito del Progetto \u00e8 stato messo online nell'autunno del 1997.\nNell'autunno del 2002, due anni dopo il pensionamento di Coonce, l'Universit\u00e0 del Minnesota ha deciso di non ospitare pi\u00f9 il sito del Progetto, che da allora \u00e8 ospitato dal dipartimento di matematica della North Dakota State University, Fargo, Dakota del Nord, USA. Attualmente sono a capo del Progetto Harry B. Coonce (managing director), Susan M. Schilling (associate director) e Mitchel T. Keller (assistant director). L'iniziativa viene considerata un utile supporto all'organizzazione e alla registrazione delle conoscenze concernenti la storia della matematica, e le sue pagine vengono ampiamente linkate. Il Progetto si avvale di donazioni, dal 2003 opera sotto gli auspici della American Mathematical Society e nel 2005 ha ricevuto fondi dal Clay Mathematics Institute."}
{"id": "70260", "revid": "819508", "url": "https://it.wikipedia.org/wiki?curid=70260", "title": "Gesso (torrente)", "text": "Il Gesso (\"Gess\" in piemontese), \u00e8 un grosso torrente piemontese lungo 42\u00a0km, principale tributario di destra della Stura di Demonte, che scorre nell'omonima valle delle Alpi Marittime, sviluppando il suo corso interamente nel territorio della Provincia di Cuneo.\nIdrografia.\nA differenza della maggioranza dei fiumi e dei torrenti della pianura padana, che hanno tutti andamenti pressoch\u00e9 paralleli da Ovest verso Est e che ricevono i tributari da valloni laterali disposti \"a lisca di pesce\", il bacino del Gesso presenta una caratteristica configurazione a ventaglio dovuta alle numerose successive ramificazioni del corso d'acqua. \nQuesto, poco a monte di Valdieri, si sdoppia in due rami principali, quello detto Gesso della Valletta a destra e quello detto Gesso di Entracque o della Barra a sinistra.\nRisalendo verso monte, dal ramo della Valletta si stacca a destra, nei pressi di \"S. Anna\", frazione di Valdieri, il \"Vallone della Meris\"; il Gesso della Valletta prosegue quindi per altri 6 km, ricevendo gli apporti di numerosi torrentelli, tra i quali i pi\u00f9 importanti sono quelli che percorrono la Valle del Monte Matto e il contrapposto \"Vallone di Lourousa\", fino alle Terme di Valdieri.\nA monte dell'abitato, questo ramo del Gesso si sdoppia ancora nel Vallone della Valletta propriamente detto a sinistra e, a destra, nel vallone del Valasco.\nIl Gesso di Entracque, 3\u00a0km a monte della confluenza, si divide a sua volta in due rami, dei quali uno conserva ancora il nome principale, mentre il secondo acquista quello di \"Rio Bousset\" che scorre nel \"Vallone del Sabbione\". Il ramo principale, a monte dell'invaso artificiale della Piastra, si sdoppia nel Gesso della Rovina o Torrente Bucera e nel Gesso della Barra; quest'ultimo, nei pressi di S. Giacomo, frazione di Entracque, si divide ancora: il ramo di destra mantiene il nome di Gesso della Barra, mentre quello di sinistra prende il nome di Gesso di Moncolombo .\nI corsi d'acqua che compongono il bacino del Gesso raramente hanno una sorgente ben definita. Solitamente si formano dalla successiva riunione di innumerevoli ruscelli, alimentati dai nevai e ghiacciai (i ghiacciai della valle Gesso sono i pi\u00f9 meridionali delle Alpi) di alta quota durante la progressiva fusione estiva ed anche dal contributo di piccoli bacini lacustri molto spesso gelati fino ad estate inoltrata.\nRegime.\nIl regime del corso d'acqua \u00e8 assai variabile, passando rapidamente da portate esigue a deflussi particolarmente abbondanti soprattutto quando rapidi aumenti della temperatura fanno fondere in breve tempo il manto nevoso o anche quando piogge intense e/o prolungate, non sono pi\u00f9 trattenute ed assorbite dalla cotica erbosa.\nLa sua portata media annua presso la confluenza con la Stura di Demonte \u00e8 superiore ai 20\u00a0m\u00b3/s.\nIl torrente \u00e8 stato pi\u00f9 volte protagonista di violente alluvioni, con la distruzione, pressoch\u00e9 ogni volta, della passerella che collega il comune di Cuneo con la frazione Mellana (comune di Boves).\nSi ricorda, durante una tragica piena, la morte di una donna sulla passerella, travolta dalle acque. \nProvoc\u00f2 inoltre nel 1996 la distruzione del ponte ferroviario della linea Cuneo-Mondov\u00ec di cui tutti i cuneesi ricordano i binari penzolanti rimasti tali per qualche anno."}
{"id": "70266", "revid": "1305887", "url": "https://it.wikipedia.org/wiki?curid=70266", "title": "Gulon", "text": "Il Gulon \u00e8 una creatura leggendaria della cultura scandinava, chiamato anche Gulo, \"Jerff\" (in svedese) o \"Vielfras\" (in tedesco).\nViene descritto come un miscuglio di altre creature: grande circa come un cane, il viso di un gatto, unghie molto affilate, peli lunghi e marroni, e la coda come quella di una volpe.\nIl Gulon simboleggia la golosit\u00e0 per le sue strane abitudini alimentari. Mangia pi\u00f9 del necessario, e per aiutarsi ad inghiottire il pasto cerca di passare attraverso due alberi molto vicini tra loro, in modo da spingere gi\u00f9 il cibo. A quel punto pu\u00f2 ricominciare a cacciare e a mangiare.\nSi ritiene generalmente che la figura del Gulon sia derivata da antichi racconti sul ghiottone, animale vorace (che spesso uccide prede pi\u00f9 grandi di s\u00e9, si abbuffa sulla carcassa e poi la trascina via per finirla dopo) e che da lontano pu\u00f2 assomigliare alla descrizione del Gulon. "}
{"id": "70269", "revid": "124205272", "url": "https://it.wikipedia.org/wiki?curid=70269", "title": "Aeroporto di Torino-Caselle", "text": " \nL'Aeroporto di Torino-Caselle , anche noto come Aeroporto Internazionale Sandro Pertini e precedentemente chiamato Aeroporto Citt\u00e0 di Torino, \u00e8 uno scalo aereo situato nel territorio dei comuni di Caselle Torinese, San Francesco al Campo e San Maurizio Canavese, a 16\u00a0km a nord di Torino.\n\u00c8 base delle compagnie aeree Blue Air e Ryanair e della compagnia aerea executive Eurofly Service.\n\u00c8 interessato da varie rotte delle compagnie aeree Air Dolomiti, Alitalia, Ryanair , Volotea., Lufthansa, Air France, Iberia, British Airways Blue Air, Wizz Air, KLM, \nL'aeroporto \u00e8 anche sede di due stabilimenti di Leonardo (Nord e Sud): questi siti sono specializzati nell'assemblaggio e fase finale della produzione, manutenzione, test al suolo e prove in volo di prototipi e velivoli militari e civili. In particolare vengono prodotti velivoli quali: AMX-ACOL, ATR 42 MP, ATR 72 MP, C-27J, Eurofighter, Tornado MLU e Sky-X.\nStoria.\nL'aeroporto civile fu inaugurato ufficialmente il 30 luglio 1953 dall'allora sindaco di Torino Amedeo Peyron sul terreno di un ex campo volo militare utilizzato nel corso della seconda guerra mondiale e pi\u00f9 volte bombardato dalle forze tedesche per evitare l'atterraggio di aerei alleati.\nNel luglio 1985 venne installato sullo scalo torinese l'instrument landing system (ILS), del tipo \"ILS SEL 4000\", al fine di garantire l'operativit\u00e0 e la sicurezza del volo sullo scalo con qualsiasi condizione meteorologica. L'acquisto da parte di SAGAT dell'impianto ILS era all'interno del piano \"Pininfarina-General Motors\" che comprendeva un ponte aereo cargo Torino-Detroit per i telai, prodotti a Torino, delle autovetture della casa statunitense.\nIl 15 novembre 1986 l'aeroporto fu dichiarato dall'AAAVTAG, l'allora Ente Nazionale per l'Assistenza al Volo, idoneo a consentire gli atterraggi con il nuovo sistema ILS di categoria II.\nNel 1992 l'impianto venne migliorato aumentandone la precisione, portandolo in categoria IIIB.\nNegli anni successivi l'aeroporto ha subito diversi restauri, ampliamenti e rinnovamenti, il pi\u00f9 noto dei quali \u00e8 iniziato nel 1989 per preparare l'aeroporto al campionato mondiale di calcio 1990 e si \u00e8 concluso definitivamente nel 1994, con l'abbattimento della vecchia torre di controllo e l'inaugurazione di una nuova aerostazione dotata di manicotti d'imbarco per l'accesso agli aeromobili e di un ampio parcheggio multipiano. Nel 2005 l'aerostazione \u00e8 stata oggetto di una nuova ristrutturazione, in occasione dei XX Giochi olimpici invernali; l'aeroporto \u00e8 stato ingrandito per gestire un maggior traffico aereo. Inoltre \u00e8 stata realizzata una nuova aerostazione per l'aviazione generale e altri ampliamenti agli edifici aeroportuali.\nDal 1998 si parla della possibilit\u00e0 di dotare lo scalo torinese di una seconda pista, inclusa nel progetto originale \"Aeroporto intercontinentale Citt\u00e0 di Torino\" e prevista in direzione obliqua rispetto alla pista 36.\nNel 2007 e nel 2008 l'aeroporto di Torino si \u00e8 aggiudicato il prestigioso riconoscimento \"ACI Europe Best Airport Awards\" nella categoria da 1 a 5 milioni di passeggeri.\nNel luglio del 2012, l'aeroporto di Torino-Caselle \u00e8 il primo aeroporto al mondo a conseguire l'omologazione T\u00dcV UNI EN ISO 50001 per la gestione dell'energia.\nDal 18 novembre 2013, al piano partenze, \u00e8 stato aperto il nuovo varco Fast Track che consente di risparmiare tempo ai controlli di sicurezza; questo varco \u00e8 utilizzabile solo per alcune categorie di passeggeri. Nel 2019, a seguito di un'inchiesta sui controlli di sicurezza facilitati per i VIP all'imbarco, il varco \u00e8 stato chiuso.\nDal 13 dicembre 2013, al terzo piano, \u00e8 stato inaugurato il bar-ristorante \"Briciole\" della societ\u00e0 araba Dnata del gruppo Emirates, dedicato alla ristorazione veloce che si raggiunge mediante le scale mobili situate a fianco al nuovo Fast Track. Briciole fa parte di un pi\u00f9 grande progetto di rinnovamento della \"food court\" dell'aeroporto subalpino.\nIl 15 maggio 2014 lo storico marchio torinese Borbonese fondato nel 1910, ha inaugurato il suo nuovo negozio all'interno della zona \"air-side\" del piano partenze, ci\u00f2 rientra nella strategia biennale di nuove aperture nel \"Travel Retail\" nei principali aeroporti internazionali in Italia e all'estero. Durante l'inaugurazione, l'AD della Sagat, Roberto Barbieri, conferm\u00f2 l'espansione e il rilancio delle zone commerciali dell'aeroporto subalpino; infatti entro la fine del 2014 e l'inizio del 2015 sono attese le aperture di una farmacia, di uno store del marchio Gobino e di un Carrefour Express.\nIl 19 maggio 2014 Franco Donato venne nominato presidente di SAGAT, subentrando al presidente uscente Maurizio Montagnese.\nIl 29 maggio 2014 \u00e8 stata inaugurata una nuova area del terminal dedicata ai bambini in \"partnership\" con l'Unicef. L'area in questione \u00e8 situata nella zona \"air-side\" del piano partenze dopo i controlli di sicurezza e offre un fasciatoio attrezzato con tutti gli accessori a completa disposizione dei genitori dei neonati mentre un'altra parte \u00e8 destinata a spazio giochi. Con la nuova area bimbi, l'Aeroporto di Torino-Caselle si allinea all'offerta degli altri grandi aeroporti internazionali riguardo ai passeggeri che viaggiano con bambini.\nIl 3 settembre 2014 venne resa nota una lettera di SAGAT al Presidente della Regione Piemonte Sergio Chiamparino, al sindaco di Torino Piero Fassino e ai vertici degli industriali e della Camera di Commercio Licia Mattioli, Gianfranco Carbonato e Alessandro Barberis dove fu annunciato che il Gruppo Alitalia dal 1\u00ba ottobre, nell'ambito di una pi\u00f9 ampia riorganizzazione conseguente all'accordo con Etihad Airways, avrebbe cancellato tutti i collegamenti operanti da Torino a eccezione di quelli su Roma e Tirana e che l'aeroporto di Caselle sarebbe rimasto isolato sul territorio nazionale, anche a seguito del gi\u00e0 avviato abbandono di Air One.\nIl 16 settembre 2014 Alitalia ha confermato la chiusura di molti voli a partire dal mese successivo ad eccezione delle tratte per Roma-Fiumicino, Tirana e Napoli (quest'ultima ridotta ad un volo giornaliero). La tratta per Reggio Calabria rimane settimanale e quella per Lamezia Terme solamente stagionale.\nNel 2017 l'aeroporto ha raggiunto il massimo di passeggeri annui superando i 4 milioni.\nDal 20 novembre 2019 all'interno dell'aerostazione il servizio \"Piemonte in your hands\", inaugurato il nuovo spazio di promozione turistica, situato nell'area arrivi dello scalo torinese, sar\u00e0 attivo 10 ore giornaliere, 7 giorni su 7.\nSviluppo del traffico \"low-cost\".\nSino dall'arrivo a Torino della compagnia aerea a basso costo, Ryanair, la Regione Piemonte ha promosso lo sviluppo di nuovi voli grazie ad accordi di co-marketing.\nDa allora, si \u00e8 discusso della possibilit\u00e0 di sviluppare una base della stessa compagnia presso l'aeroporto, al fine di promuovere il turismo della regione asservita dall'aeroporto ed aumentare il numero di destinazioni servite per migliorare il servizio offerto ai cittadini del territorio circostante.\nPi\u00f9 volte, nel corso degli ultimi anni, Ryanair ha \"minacciato\" di tagliare fuori Torino dalla sua mappa di destinazioni, a causa dei ritardi nei pagamenti delle sovvenzioni da parte della Regione Piemonte, arrivando a bloccare le prenotazioni per i voli da e per Torino.\nLe discussioni di base, si sono attivate a livello ufficiale nel gennaio 2012, con la proposta di una base di medie dimensioni, in grado di trasportare, a pieno regime, circa 1 milione di passeggeri all'anno.\nNel giugno 2012, tuttavia, la parte pubblica, proprietaria del 51% della societ\u00e0 di gestione dell'aeroporto, di fronte alla scelta di diminuire la propria partecipazione nell'aeroporto, si tir\u00f2 indietro abbandonando le trattative di base.\nA luglio 2014 la compagnia aerea Vueling ha annunciato l'apertura di un collegamento Torino-Roma Fiumicino 4 volte al giorno dal 17 settembre dello stesso anno. Tale collegamento prevede che un aeromobile della compagnia rimanga fermo durante la notte nel piazzale dell'aeroporto torinese. Durante la presentazione del collegamento, viene anche detto che la compagnia ha intenzione di aprire base presso l'aeroporto con l'apertura di due nuovi collegamenti nel 2015. Nel settembre 2015 Vueling per\u00f2 decide di cancellare la tratta Torino-Roma Fiumicino.\nNel 2016 la compagnia \"low cost\" Blue Air (che aveva gi\u00e0 aperto una base a Caselle nell'autunno 2014) trasforma l'aeroporto in un \"hub\" della compagnia e vengono cos\u00ec raggiunte 15 destinazioni dal capoluogo piemontese. Grazie ai voli \"low-cost\" Blue Air e Wizz Air su Torino-Caselle nel 2015 sono stati trasportati da e verso la Romania 100.000 passeggeri, triplicati rispetto ai 35.000 del 2014. A maggio del 2017 operavano sulla base di Caselle cinque aerei Blue Air; la compagnia prevedeva di portare il numero a dieci entro il 2020. A marzo 2019 gli aerei basati sono due, mentre le rotte della compagnia per la successiva estate sono state undici.\nNel giugno del 2021, Ryanair annuncia l'apertura di una base presso l'aeroporto di Torino. La nuova base Ryanair di Torino, operativa dal 2 novembre 2021, garantisce due aerei con base a Caselle, con investimento di 200 milioni di dollari e 60 posti di lavoro diretti e l'apertura per la stagione invernale di 18 nuove rotte, di cui 16 internazionali (tra cui 2 intercontinentali) e 2 nazionali; il totale dei collegamenti Ryanair su Caselle salir\u00e0 cos\u00ec a 32 rotte, di cui 23 internazionali e 9 nazionali, con 123 voli in partenza a settimana. Per la stagione estiva del 2022 la base torinese sar\u00e0 incrementata con tre nuove rotte (due destinazioni europee e una africana).\nStatistiche.\nDati forniti da Assaeroporti.\nHandlers.\nLe Societ\u00e0 di Handling, le quali si occupano dell'assistenza passeggeri ed aeromobili, che operano a Torino-Caselle sono le seguenti:\nTrasporti.\nStrade, autostrade e raccordi autostradali.\nL'aeroporto si trova accanto al percorso della strada provinciale 2 \"di Germagnano\", che sin dalla sua costruzione permette di raggiungerlo da Torino attraversando i centri abitati di Borgaro Torinese e Caselle Torinese. Originariamente il percorso cittadino seguiva via Lanzo e attraversava la Stura su un ponte presso Altessano; per velocizzare l'accesso aggirando questo tratto, tra il 1962 e il 1964 fu realizzata da Provincia e Comune di Torino una bretella sopraelevata a quattro corsie tuttora denominata \"strada dell'Aeroporto\", che dopo il crollo del suddetto ponte sulla Stura, avvenuto nel luglio 1973, rimase l'unico collegamento tra la citt\u00e0, l'aeroporto e i comuni limitrofi. In seguito all'ulteriore aumento di traffico, nel corso degli anni '70 si decise di realizzare a servizio dell'aeroporto un raccordo autostradale, inaugurato nell'ottobre 1980.\nDal 1980, la strada pi\u00f9 rapida per raggiungere l'aeroporto dalla citt\u00e0 \u00e8 il raccordo autostradale Torino-Caselle, il quale \u00e8 connesso alla tangenziale nord di Torino e alla penetrazione urbana del raccordo autostradale stesso. Nell'infrastruttura \u00e8 presente un parcheggio multipiano coperto e altri piazzali scoperti adibiti anch'essi a parcheggi.\nInoltre, presso lo svincolo di Volpiano dell'A5 Torino-Aosta, sono apposte indicazioni in uscita per l'aeroporto, raggiungibile da l\u00ec tramite viabilit\u00e0 ordinaria attraverso i comuni di Volpiano e Lein\u00ec. Questo percorso, che era indubbiamente il pi\u00f9 diretto al momento della costruzione della A5, \u00e8 oggi pi\u00f9 breve ma meno veloce rispetto all'uso della tangenziale nord e del raccordo autostradale.\nServizio ferroviario metropolitano.\nL'aeroporto possiede la stazione di Caselle Aeroporto situata sulla ferrovia Torino-Ceres, dalla quale \u00e8 possibile raggiungere il centro della citt\u00e0 sabauda con la linea SFMA del Servizio ferroviario metropolitano di Torino. Le stazioni di Torino raggiungibili con la linea ferroviaria SFM A sono Rigola-Stadio, Madonna di Campagna e Torino Dora, dove termina la ferrovia di fronte a piazza Baldissera. E previsto il ripristino di un collegamento sotterraneo sotto Corso Grosseto (interrotto per l'interramento della ferrovia di 20 metri sotto piazza Baldissera) tra la linea SFM A e il Passante ferroviario di Torino presso la stazione di Torino Rebaudengo Fossata. Al termine delle opere l'aeroporto e le Valli di Lanzo saranno connesse con il centro di Torino e con l'intera rete del SFM, oltre a permettere l'interscambio con le linee di autobus urbani e suburbani torinesi, con la rete tranviaria di Torino, con la metro e con i treni regionali, nazionali e ad alta velocit\u00e0. Secondo i programmi della Regione Piemonte, verranno instradate su questo e faranno capolinea a Caselle la linea SFM 3 per il collegamento con Susa, Bardonecchia e le Valli Olimpiche e la SFM 4 per il collegamento con Alba.\nAutobus, taxi e car sharing.\nL'aeroporto \u00e8 raggiungibile da Torino tramite numerosi collegamenti autobus, con frequenza di 15 minuti nelle ore di punta, operati dalla Sadem, che collegano l'aeroporto alla citt\u00e0, fermando nelle due stazioni ferroviarie AV di Torino Porta Susa e Torino Porta Nuova.\n\u00c8 anche possibile raggiungere l'aeroporto da Torino e viceversa in taxi, il cui terminal \u00e8 situato nei pressi del piano arrivi.\nDal 10 dicembre 2015 \u00e8 possibile raggiungere l'aeroporto con il servizio di \"car sharing\" Car2Go, in precedenza attivo solamente entro i confini comunali di Torino."}
{"id": "70270", "revid": "1684747", "url": "https://it.wikipedia.org/wiki?curid=70270", "title": "Personal information manager", "text": "Un Personal Information Manager, abbreviato in PIM, in italiano \"gestore informazioni personali\" o \"agenda elettronica\", \u00e8 un software che permette di organizzare un certo tipo di informazioni personali per migliorare la produttivit\u00e0 personale ed aziendale, come, ad esempio:\nSono diversi i programmi informatici che sono in grado di integrare queste attivit\u00e0. Alcuni sono in grado di sincronizzare parte delle informazioni gestiti con dispositivi denominati \"PDA\" (assistente personale), come Palm Pilot, Pocket PC oppure telefoni cellulari di nuova generazione oppure sincronizzando i dati online (anche con il protocollo iCal).\nPrima dell'introduzione da parte di Apple del termine \"PDA\" (nel 1992 in riferimento al Newton), i dispositivi palmari di gestione delle informazioni erano chiamati anch'essi PIM. "}
{"id": "70276", "revid": "767487", "url": "https://it.wikipedia.org/wiki?curid=70276", "title": "Combined Membership List", "text": "La Combined Membership List, in acronimo CML, \u00e8 una iniziativa volta a rendere disponibile, su un sito web, i nomi di persone che sono state membri di sei associazioni matematiche degli Stati Uniti d'America e del Canada di cultori a vari livelli della matematica: American Mathematical Society (AMS), Mathematical Association of America (MAA), Society for Industrial and Applied Mathematics (SIAM), American Mathematical Association of Two-Year Colleges (AMATYC), Association for Women in Mathematics (AWM) e Canadian Mathematical Society/Soci\u00e9t\u00e9 math\u00e9matique du Canada (CMS/SMC). La banca dati riguarda, nel complesso, varie decine di migliaia di persone. Occorre osservare che tra queste, soprattutto tra i membri di due associazioni di tradizione e di prestigio internazionali (come AMS e SIAM) si trovano cultori della matematica che appartengono a svariati paesi diversi da USA e Canada.\nQuesto ampio elenco, che viene aggiornato con un'attesa di soli due giorni, costituisce un riferimento di notevole utilit\u00e0 sia per le attivit\u00e0 quotidiane di vari matematici professionisti, sia per gli studi degli storici della matematica."}
{"id": "70278", "revid": "547992", "url": "https://it.wikipedia.org/wiki?curid=70278", "title": "Paolo Pulici", "text": "\u00c8 soprannominato \"Puliciclone\" (appellativo inventato da Gianni Brera) o, pi\u00f9 affettuosamente, \"Pupi\". Dal 1990 insegna il gioco del calcio presso la Societ\u00e0 Sportiva Tritium 1908, a Trezzo sull'Adda (MI), occupandosi della scuola calcio che porta il suo nome.\nNel 2014 \u00e8 stato inserito nella \"Hall of Fame\" del Torino; il suo \u00e8 stato il primo nome in assoluto a venirvi eletto, nella categoria \"Attaccanti\".\nCaratteristiche tecniche.\nGiocatore.\nDestro naturale, era molto abile anche col piede sinistro; veloce e forte fisicamente, era particolarmente dotato nel gioco aereo e acrobatico. Era inoltre un abile rigorista.\nCarriera.\nGiocatore.\nClub.\nScartato dall', il lo acquist\u00f2 nel 1967 dal inserendolo nella formazione Primavera. L'allenatore Edmondo Fabbri lo lanci\u00f2 come titolare nella stagione 1968-1969 nella partita Torino- (0-0). Nelle prime quattro stagioni in maglia granata (di cui tre da titolare) disput\u00f2 79 partite di campionato realizzando solamente 9 reti, a causa di carenze tecniche e di mancanza di freddezza sottoporta.\nNel 1972 l'allenatore Gustavo Giagnoni lo escluse dall\"undici\" titolare per un periodo di due mesi, dedicato al raffinamento della tecnica individuale con l'ausilio dei tecnici del settore giovanile, e nel campionato 1972-1973 realizz\u00f2 17 reti, laureandosi capocannoniere del campionato insieme a Gianni Rivera e Giuseppe Savoldi. Si ripet\u00e9 nel 1975 e nel 1976, quando realizz\u00f2 21 reti nel campionato vinto dai granata, giocando in coppia con Francesco Graziani (i due vennero soprannominati \"i gemelli del gol\"): suo il gol decisivo, all'ultima giornata contro il .\nCon la maglia granata, con la quale disput\u00f2 14 campionati, ha giocato 437 partite, segnando 172 reti tra campionato e coppe. Oltre allo scudetto, conquist\u00f2 un secondo posto in campionato nella stagione 1976-1977 e, in precedenza, la Coppa Italia 1970-1971.\nNelle annate successive allo scudetto il numero di reti diminu\u00ec, fino a un minimo di 3 nella stagione 1979-1980, in concomitanza con l'esaurimento del ciclo legato a Luigi Radice. Nel 1982 ottenne la lista gratuita dal Torino, e si trasfer\u00ec all'; nel corso del campionato si assist\u00e9 a un episodio particolare: durante la partita che vedeva impegnata l'Udinese contro la sua ex squadra, il Torino, il pubblico granata arriv\u00f2 a fischiare il diretto marcatore di Pulici, Luigi Danova, pur molto amato dai tifosi, a ogni contrasto sull'ex beniamino.\nDopo una stagione in Friuli, pass\u00f2 alla , con la quale chiuse la sua carriera agonistica.\nNazionale.\nIn nazionale disput\u00f2 19 partite segnando 5 gol; anche qui venne spesso schierato in coppia con Graziani ma, a differenza di quest'ultimo, in maglia azzurra non riusc\u00ec a ripetere le prestazioni offerte in \"granata\", vedendosi a conti fatti precluso il posto in squadra dal pi\u00f9 efficace Roberto Bettega. Fu convocato anche per due edizioni dei mondiali ( e ), ma in entrambe le occasioni non fu mai schierato in campo.\nAllenatore.\nDopo il ritiro \u00e8 entrato a far parte dello staff tecnico del come allenatore in seconda, dopo che la societ\u00e0 emiliana lo aveva contattato per riprendere l'attivit\u00e0 agonistica. Dal 1986 al 1988 \u00e8 stato al fianco di Titta Rota, mentre nella stagione 1988-1989 ha ricoperto il ruolo di vice di Enrico Catuzzi e successivamente di Attilio Perotti.\nLasciato il mondo del professionismo, dal 1990 allena i Pulcini della di Trezzo sull'Adda.\nNella cultura di massa.\nIl calciatore \u00e8 stato occasionalmente omaggiato in ambito musicale. La band \"ska\" torinese Statuto gli ha dedicato, nell'album \"Sempre\", la canzone \"Facci un gol\"; lo stesso Pulici compare nel videoclip del brano, e ha partecipato ad alcune esibizioni dal vivo dello stesso da parte della band. Il cabarettista e musicista Flavio Oreglio, nonostante la sua fede interista, ha dedicato a Pulici la canzone \"Ciclone\" contenuta nell'album \"Il momento \u00e8 catartico... e ci chiamano poeti\" (2004)."}
{"id": "70283", "revid": "198277", "url": "https://it.wikipedia.org/wiki?curid=70283", "title": "Francesco Graziani", "text": "\u00c8 padre di Gabriele, anch'egli ex calciatore italiano, di ruolo attaccante e in seguito dirigente sportivo.\nCaratteristiche tecniche.\nGiocatore.\nEra un attaccante molto abile nel gioco aereo.\nCarriera.\nGiocatore.\nClub.\nMuove i primi passi da calciatore nella Vis Subiaco, squadra del suo paese natale. Dopo alcuni provini viene preso dal Bettini Quadraro, societ\u00e0 dilettantistica di Roma.\nNel 1970 passa all'; nel 1972 il suo cartellino viene acquistato dal Torino che tuttavia lo lascia in prestito alla societ\u00e0 toscana per un'altra stagione. Una volta approdato in Piemonte, con la maglia granata Graziani disputa otto stagioni, esordendo in Serie A il 18 novembre 1973 contro la Sampdoria e realizzando la sua prima rete in massima serie il 16 dicembre contro il Bologna. In totale, con la societ\u00e0 piemontese colleziona 289 presenze segnando 122 reti, cos\u00ec suddivise: 221 (97 gol) in campionato, 45 (17 gol) in Coppa Italia e 23 (8 gol) nelle coppe europee, vincendo lo scudetto nella stagione 1975-1976.\nNel corso del successivo campionato, Graziani si impone nella classifica cannonieri con un bottino di 21 gol. Nella stessa stagione \u00e8 protagonista di una curiosa esperienza, quando nella sfida di ritorno della Coppa dei Campioni contro il Borussia M\u00f6nchengladbach, deve improvvisarsi portiere negli ultimi 20 minuti a causa dell'espulsione di Luciano Castellini (che lasciava peraltro i granata in 8 dopo i precedenti cartellini rossi a Vittorio Caporale e Renato Zaccarelli): Graziani compie due buoni interventi, riuscendo a mantenere la porta inviolata, ma il risultato di 0-0 non permette al Torino di superare il turno.\nNel suo tradizionale ruolo da centravanti, forma in quegli anni in maglia granata la celebre coppia detta dei \"Gemelli del gol\" assieme al compagno di reparto Paolo Pulici. Lascia il Torino nel 1981 quando, assieme all'altro granata Eraldo Pecci, raggiunge la Fiorentina dove milita per due stagioni, mancando per un solo punto lo scudetto nell'annata 1981-1982.\nNel 1983 viene ingaggiato dalla Roma, con cui vince due Coppe Italia nelle edizioni 1983-1984 e 1985-1986 (stagione, quest'ultima, in cui in campionato perde nuovamente lo scudetto al \"rush\" finale), e raggiunge nel 1984 la finale della Coppa dei Campioni, persa dai giallorossi contro il Liverpool ai tiri di rigore; in questa occasione, proprio Graziani \u00e8 tra coloro che fallirono il proprio tentativo dal dischetto.\nDopo due stagioni nelle file dell'Udinese (primo anno in A, secondo anno in B), e una fugace apparizione nel campionato australiano nelle file dell'APIA Leichhardt, chiude l'attivit\u00e0 agonistica nel 1988.\nNazionale.\nGraziani collezion\u00f2 un ricco bottino nella nazionale italiana: 64 partite con 23 gol. Con 47 gare e 20 reti realizzate quando era in maglia granata, \u00e8 il giocatore torinista con pi\u00f9 presenze e gol in azzurro di sempre. Esordisce il 19 aprile 1975 contro la Polonia e realizza la sua prima rete il 7 aprile 1976 contro il Portogallo.\nPartecipa al in Argentina, al quale arriva come titolare, per poi essere tuttavia scalzato dall'emergente Paolo Rossi, e vince il in Spagna, giocando tutte le partite come esterno sinistro d'attacco al posto dell'infortunato Bettega, che era stato titolare durante le qualificazioni. In quest'edizione segna un gol nel pareggio 1-1 contro il Camerun, che risulta essere decisivo ai fini della qualificazione alla seconda fase, avvenuta per numero di reti segnate, proprio ai danni della squadra africana; nella finale di Madrid viene per\u00f2 sostituito da Altobelli dopo soli 7 minuti di gioco a causa di un infortunio alla spalla.\nAllenatore e dirigente.\n\u00c8 stato, al termine della carriera, dirigente di societ\u00e0 e, con fortune alterne, allenatore calcistico.\nDopo l'esonero di Bruno Giorgi ha guidato dal 26 aprile al 30 giugno 1990 la , ottenendo la salvezza in Serie A e raggiungendo la finale di Coppa UEFA (persa contro la ). Ha brevemente allenato nell'estate 1990 l', venendo sollevato dall'incarico poco prima dell'inizio del campionato di Serie B a causa di sopravvenuti dissidi con il presidente Costantino Rozzi; nella stessa stagione \u00e8 poi subentrato a Aldo Cerantola sulla panchina della , sempre tra i cadetti, non riuscendo a evitare la retrocessione. A met\u00e0 dell'annata 1991-1992 \u00e8 subentrato a Bruno Bolchi alla guida dell', ancora in cadetteria, senza riuscire nemmeno questa volta a raggiungere la salvezza.\nNel 1993 dopo il fallimento dell' con l'aiuto di un comitato di tifosi e di forze imprenditoriali cittadine iscrive una nuova societ\u00e0 al campionato di Serie D. Nel giro di cinque anni lo traghetter\u00e0 in C1 con Serse Cosmi come allenatore.\nNella stagione 2001-2002, in tandem con Maurizio Pellegrino, porta il alla promozione in Serie B vincendo i \"play-off\" contro il . Nella stagione successiva rimane in tandem sulla panchina degli etnei, venendo esonerato dopo nove giornate.\nIl 17 dicembre 2003 subentra alla guida del , in Serie C2, per poi essere sostituito dopo 16 partite da Gallorini.\nDal 2004 al 2006 si siede sulla panchina del , sodalizio protagonista del \"reality show\" televisivo \"Campioni, il sogno\"; in Romagna ha ottenuto una promozione dall'Eccellenza alla Serie D nella stagione di esordio, e raggiunto i \"play-off\" in quella seguente.\nAttivit\u00e0 extrasportive.\nSpettacolo.\nGi\u00e0 durante l'attivit\u00e0 agonistica, Graziani \u00e8 comparso nel 1984, assieme ad altri compagni di squadra nella Roma quali Carlo Ancelotti, Odoacre Chierico e Roberto Pruzzo, nel film \"L'allenatore nel pallone\", in un cameo nei panni di se stesso al fianco di Lino Banfi. Sempre in un cameo, dopo il ritiro ha partecipato nel 2008 al sequel della pellicola, \"L'allenatore nel pallone 2\", stavolta recitando al fianco di Pruzzo e Giancarlo Antognoni, nonch\u00e9 negli stessi anni a un episodio della serie televisiva \"I Cesaroni\".\nDopo i due anni alla guida del Cervia, protagonista del reality show \"Campioni, il sogno\", da met\u00e0 anni 2000 Graziani \u00e8 stato assorbito sempre pi\u00f9 dal mondo dello spettacolo, con la partecipazione al reality show \"Reality Circus\" e a trasmissioni sportive sulle reti Mediaset al fianco di Maurizio Mosca e Mino Taveri per diversi anni; come ospite fisso, ha preso parte alle trasmissioni di Teo Mammucari \"Distraction\" e, assieme a Melissa Satta, \"Primo e ultimo\". Dal 2 ottobre 2015 conduce il programma sportivo \"Goal Show\" trasmesso dall'emittente televisiva napoletana Napolitiv\u00f9.\nIn precedenza in ambito musicale, nell'autunno 1986, insieme con altri calciatori ha formato il gruppo di canto corale \"Football Stars\" con cui ha inciso il brano \"Allelujah\".\nPolitica.\nHa avuto un'esperienza politica: nel 1994 si \u00e8 candidato al Senato nel collegio di Arezzo sostenuto dal centro-destra, ma ha ottenuto solo il 17,4% dei voti ed \u00e8 stato battuto sia dal rappresentante del Patto per l'Italia, sia da quella dell'Alleanza dei Progressisti, Monica Bettoni Brandani, risultata poi vincente."}
{"id": "70288", "revid": "287204", "url": "https://it.wikipedia.org/wiki?curid=70288", "title": "Australopithecus bahrelghazali", "text": "L'Australopithecus bahrelghazali (Michel Brunet 1995) \u00e8 una specie fossile di ominide appartenente al genere \"Australopithecus\".\nRitrovamenti.\nSoprannominato Abel, (in omaggio al geologo Abel Brillanceau scomparso in Camerun)\nil reperto KT 12 (Abel) consiste in un frammento di mandibola ritrovato in Ciad nella valle del Bahr el Ghazal (fiume delle gazzelle) nei pressi di Koro Toro.\nQuesta specie \u00e8 databile tra 3,5 e 3,0 milioni d'anni fa ed \u00e8 pertanto coeva dell\"Australopithecus afarensis\".\nLa mandibola conserva un incisivo, i due canini e i quattro premolari. I denti sono molto robusti e ricordano quelli degli \"Australopithecus\" dell'Afar dai quali si distinguono per la forma della sinfisi mentoniera e per l'esistenza di tre radici nei premolari invece di due.\nFossili della stessa specie sono stati trovati su altri due siti..\n\"A. bahrelghazali\" apparterrebbe ad una linea evolutiva distinta da \"A. afarensis\". Questo non sorprenderebbe se si tiene conto che la distanza geografica tra Ciad ed Hafar \u00e8 di 2.500\u00a0km.\nRicostruzione ambientale.\n\u00c8 il primo \"Australopithecus\" rinvenuto ad Ovest della Rift Valley. Il fossile proviene da un'arenaria poco consolidata che appartiene ad una serie sedimentaria di origine fluvio-lacustre. Nel corso della sedimentazione si sono avute fasi di evaporazione, avvenute in periodi asciutti.\nLa fauna associata comprende pesci gatto di grande taglia, tartarughe terrestri e acquatiche e coccodrilli dal muso allungato.\nTra i mammiferi: un ippopotamo, un elefante, un rinoceronte, un \"Hipparion\" e un \"Sivatherium\" (giraffa con corpo massiccio, collo corto e corna gigantesche) oltre a molte specie di antilopi e un suide.\nLa presenza di specie acquatiche, terrestri e anfibie, tipiche di boscaglia e di savana, fanno pensare che le ossa si siano depositate sulle rive di un grande lago, predecessore del lago Ciad, circondato da un simile ambiente."}
{"id": "70291", "revid": "1718925", "url": "https://it.wikipedia.org/wiki?curid=70291", "title": "Fisiologia", "text": "La fisiologia (dal greco \u03c6\u03cd\u03c3\u03b9\u03c2, \"physis\", 'natura', e \u03bb\u03cc\u03b3\u03bf\u03c2, \"logos\", 'discorso', quindi 'studio dei fenomeni naturali') \u00e8 la branca della biologia che studia il funzionamento degli organismi viventi, analizzando i principi chimico-fisici del funzionamento degli esseri viventi, siano essi mono o pluricellulari, animali o vegetali. \n\u00c8 detta \"condizione fisiologica\" lo stato in cui si verificano le normali funzioni corporee, mentre una condizione patologica \u00e8 caratterizzata da anomalie che si traducono in malattie.. Data l'estensione del campo di studi, la fisiologia si divide, fra gli altri, in fisiologia animale, fisiologia vegetale, fisiologia cellulare, fisiologia microbica, batterica e virale. Il Premio Nobel per la Fisiologia o la Medicina \u00e8 assegnato dall'Accademia reale svedese delle scienze a coloro che raggiungono risultati significativi in questa disciplina.\nStoria.\nI primi studi fisiologici risalgono alle antiche civilt\u00e0 dell'India\u00a0e all'Egitto, dove venivano condotti insieme agli studi anatomici, senza l'utilizzo della dissezione o della vivisezione.\nLo studio della fisiologia umana come campo medico risale almeno al 420 a.C. ai tempi di\u00a0Ippocrate, noto come il padre della medicina.\u00a0Ippocrate incorpora questa scienza alla sua teoria degli umori, che si basa su quattro sostanze fondamentali: terra, acqua, aria e fuoco; associate ad un corrispondente humor (bile nera, flegma, sangue e bile gialla, rispettivamente).\u00a0Ippocrate nota alcune connessioni emotive ai quattro umori, che Claudio Galeno avrebbe poi ripreso nei suoi studi.\u00a0Il pensiero critico di\u00a0Aristotele\u00a0e la sua teoria sulla correlazione tra struttura e funzione ha segnato l'inizio dello studio della fisiologia nella\u00a0Grecia antica.\u00a0Come Ippocrate, Aristotele riprende la teoria umorale, che per lui consisteva in quattro qualit\u00e0 primarie: caldo, freddo, umido e secco.\u00a0Claudio Galeno \u00e8 stato il primo ad utilizzare degli esperimenti per sondare le funzioni del corpo.\u00a0A differenza di Ippocrate, per\u00f2, Galeno sostiene che gli squilibri umorali siano situati in organi specifici, o nell'intero corpo. Galeno ha poi introdotto la nozione di temperamento: sanguigno corrisponde al sangue;\u00a0il flemmatico \u00e8 legato al catarro;\u00a0la bile gialla \u00e8 collegata alla collera;\u00a0e la bile nera corrisponde alla malinconia.\u00a0Galeno afferma che il corpo umano \u00e8 composto da tre sistemi collegati: il cervello e i nervi, responsabili dei pensieri e sensazioni;\u00a0il cuore e le arterie, che danno la vita;\u00a0e il fegato con le vene, che sono collegati alla nutrizione e la crescita.\u00a0Galeno \u00e8 anche il fondatore della fisiologia sperimentale.\u00a0Per i successivi 1.400 anni, la fisiologia galenica influenza l'intera medicina.\nJean Fernel (1497-1558), un medico francese, ha introdotto per primo il termine \"fisiologia\". \nNel 1820, il fisiologo francese Henri Milne-Edwards introduce il concetto di divisione fisiologica del lavoro, che ha permesso di \"confrontare e studiare le cose viventi come se fossero macchine create dall'industria dell'uomo\". Ispirato dal lavoro di Adam Smith, Milne-Edwards ha scritto che il \"corpo di tutti gli esseri viventi, animali o piante, assomiglia ad una fabbrica ... in cui gli organi, paragonabili ai lavoratori, lavorano incessantemente per produrre i fenomeni che costituiscono la vita dell'individuo.\" Negli organismi pi\u00f9 differenziati, il lavoro pu\u00f2 essere ripartito tra diversi strumenti o sistemi (chiamati da lui \"appareils\"). \nNel 1858, Joseph Lister studia le cause della coagulazione del sangue e l'infiammazione. Le sue scoperte portano all'implemento di antisettici in sala operatoria, con conseguente diminuzione del tasso di mortalit\u00e0 degli interventi chirurgici.\nNel XIX secolo, la conoscenza fisiologica ha iniziato a crescere ad un ritmo rapido, in particolare nel 1838, grazie alla teoria cellulare di Matthias Schleiden e Theodor Schwann, nella quale si afferma per la prima volta che gli organismi sono costituiti da unit\u00e0 chiamate celle. Le scoperte di Claude Bernard (1813-1878) hanno portato al concetto di \"milieu interieur\" (ambiente interno), che sar\u00e0 poi ripreso e definito \"omeostasi\" dal fisiologo americano Walter B. Cannon nel 1929. Con omeostasi, Cannon intendeva \"il mantenimento di stati stazionari nel corpo e i processi fisiologici con cui sono regolati.\" In altre parole, la capacit\u00e0 dell'organismo di regolare l'ambiente interno. Va notato che, William Beaumont \u00e8 stato il primo americano ad utilizzare l'applicazione pratica della fisiologia.\nI fisiologi del XIX secolo come Michael Foster, Max Verworn, e Alfred Binet, sulla base delle idee di Haeckel, elaborano il concetto di fisiologia generale, una scienza unificata che studia le cellule, ribattezzata biologia cellulare nel 900. Nel XX secolo, i biologi iniziano ad interessarsi agli organismi diversi dagli esseri umani, e nascono i campi della fisiologia comparata ed ecofisiologia. Pi\u00f9 di recente, la fisiologia evolutiva \u00e8 diventata un sotto-disciplina distinta.\nDescrizione.\nLa fisiologia opera su diversi livelli, occupandosi sia dei meccanismi di base a livello molecolare sia di funzioni di cellule e organi, come pure dell'integrazione delle funzioni d'organo negli organismi complessi. \nA seconda dell'ambito specialistico, la fisiologia si avvale delle conoscenze di numerose discipline, oltre alle gi\u00e0 citate chimica e fisica, alcune branche della biologia quali: biochimica, biologia molecolare, anatomia, citologia e istologia e costituisce anche la base fondamentale per numerose discipline mediche quali la patologia, la farmacologia e la tossicologia.\nEsistono diversi metodi per classificare la fisiologia"}
{"id": "70292", "revid": "3358", "url": "https://it.wikipedia.org/wiki?curid=70292", "title": "Funzionalismo (antropologia)", "text": "Il funzionalismo, conosciuto anche con il nome di Struttural-funzionalismo, \u00e8 un paradigma teorico delle scienze etnoantropologiche.\nDal punto di vista teorico il principale esponente della corrente fu l'antropologo britannico Alfred Reginald Radcliffe-Brown. Diventato nel 1938 la figura pi\u00f9 influente dell'antropologia britannica, defin\u00ec il campo di ricerca della produzione scientifica degli autori britannici tra gli anni 1940 e 1960.\nLe origini.\nLa concezione funzionalistica della societ\u00e0 e della struttura sociale trae origine dal pensiero di Herbert Spencer, che paragonava le societ\u00e0 agli organismi viventi e riteneva che le loro varie parti costituissero sistemi i quali, a loro volta, operavano insieme come un tutto funzionante.\nCome i diversi organi e sistemi di un corpo complesso sono dissimili tra di loro, cos\u00ec le parti di un'unit\u00e0 sociale complessa ed evoluta tendono a differenziarsi tra loro. Si differenzier\u00e0 cos\u00ec la religione rispetto alla politica, il lavoro rispetto alla vita familiare e cos\u00ec via.\nOgni parte di una societ\u00e0 o di un corpo vivente ha una funzione e quanto pi\u00f9 queste funzioni differiscono, tanto pi\u00f9 \u00e8 difficile per una parte sostituirne un'altra.\nIl risultato finale, sia per gli organismi che per la societ\u00e0, \u00e8 un tutto costituito da parti interdipendenti.\nQuesto \"concetto di sistema\" \u00e8 uno dei principali fondamenti del funzionalismo.\nSe fu Spencer a buttare le basi del funzionalismo, fu \u00c9mile Durkheim (1858-1917) a utilizzare per primo questo concetto per studiare le societ\u00e0. Se la societ\u00e0, come un organismo, \u00e8 costituita da molte parti diverse che contribuiscono nella stessa misura al funzionamento del tutto, per spiegare un fatto sociale \u00e8 necessario mostrarne la funzione nell'ordinamento della societ\u00e0.\nPertanto i concetti che vengono utilizzati all'interno dell'ipotesi funzionale sono fondamentalmente tre:\nIl funzionalismo moderno.\nI rappresentanti pi\u00f9 significativi di questa scuola sono: Bronis\u0142aw Malinowski (1884-1942), che nel 1922, con la pubblicazione di \"Argonauts of Western Pacific\", innova rispetto alle concezioni precedenti dell'antropologia, proponendo un nuovo modo di concepire tale disciplina, di orientamento sincronico piuttosto che diacronico; e Alfred Reginald Radcliffe-Brown (1881-1955), il vero teorico del funzionalismo, creatore negli stessi anni di un paradigma scientifico definito \"struttural-funzionalismo\", in stretta continuit\u00e0 con le idee di \u00c9mile Durkheim e in cui si intravedono numerose relazioni con lo strutturalismo antropologico di Claude L\u00e9vi-Strauss.\nIl funzionalismo, elaborato intorno agli anni trenta, nasce come opposizione alle copiose discussioni che avevano coinvolto gli antropologi sul tema dell'origine dell'uomo, sulle ipotesi evoluzionistiche e sulle tendenze tassonomiche e analitiche della cultura.\nSi ripropone l'idea di studiare societ\u00e0 e cultura come se fossero degli organismi viventi, utilizzando pertanto gli stessi metodi usati dalle scienze naturali, come l'osservazione e il metodo induttivo.\nSi desidera pertanto spiegare perch\u00e9 una determinata cultura abbia tratti particolari e perch\u00e9 altre culture presentino tratti differenti. Si sente l'esigenza di trovare un metodo efficace che consideri l'organizzazione sociale come un sistema totale, all'interno del quale lo specifico culturale nascerebbe dalla combinazione delle variabili.\nSecondo i funzionalisti, l'antropologia non dovrebbe occuparsi della ricostruzione storica delle origini dell'uomo, ma piuttosto di comprendere il funzionamento dei diversi sistemi sociali e darsi un metodo adeguato per lo studio della societ\u00e0 contemporanea.\nSi apre cos\u00ec, con il funzionalismo, una nuova strada antropologica che considera la societ\u00e0 come un insieme composto da pi\u00f9 elementi in relazione (sistema), e individua un metodo di analisi delle societ\u00e0 contemporanee alla nostra e da essa pi\u00f9 o meno diverse.\nIl tentativo \u00e8 dunque quello di dare all'antropologia il carattere scientifico delle scienze naturali.\nTeorie recenti.\nSecondo G. A. e A.S. Theodorson per funzionalismo si intende \"l'analisi di fenomeni culturali e sociali\" all'interno di \"un sistema socio-culturale\" ben definito.\n\"\"Nel funzionalismo\" - pi\u00f9 specificamente e sempre a parere dei Theodorson - \"la societ\u00e0 \u00e8 concepita come un insieme di parti interconnesse nel quale nessuna parte pu\u00f2 essere compresa se isolata dalle altre. Un qualsiasi mutamento in una delle parti \u00e8 considerato causa di un certo grado di squilibrio, che produce, a sua volta, ulteriori cambiamenti in altre parti del sistema e addirittura una riorganizzazione del sistema stesso. Lo sviluppo del funzionalismo - perci\u00f2 - \u00e8 basato sul modello del sistema organico che troviamo nelle scienze biologiche.\"\""}
{"id": "70296", "revid": "48479", "url": "https://it.wikipedia.org/wiki?curid=70296", "title": "Yin Yang", "text": ""}
{"id": "70297", "revid": "180559", "url": "https://it.wikipedia.org/wiki?curid=70297", "title": "Silvia Corzo", "text": "Biografia.\nSilvia \u00e8 laureata in diritto all'Universit\u00e0 autonoma di Bucaramanga. Ha condotto un programma alla radio dell'Universit\u00e0 industriale di Santander. Ha laborato anche alla Televisi\u00f3n Regional del Oriente (canale locale di Bucaramanga) e ha presentato il telegiornale \"Noticiero del Pac\u00edfico\" sul canale regionale Telepac\u00edfico. Dal 16 dicembre 2002 conduce il telegiornale \"Caracol Noticias\", sulla rete nazionale privata \"Caracol TV\". Lei ha curato anche la sezione di salute e benessere dello stesso programma. Dal giugno 2007, Corzo anche conduce, con Manuel Teodoro, il giornalistico \"S\u00e9ptimo d\u00eda\"."}
{"id": "70302", "revid": "2178698", "url": "https://it.wikipedia.org/wiki?curid=70302", "title": "Lingue alto-tedesche", "text": "Con il termine di lingua alto-tedesca, o pi\u00f9 semplicemente alto tedesco, (in lingua tedesca \"hochdeutsche Mundarten\", \"hochdeutsche Dialekte\" o \"Hochdeutsch\") si identificano le variet\u00e0 di parlate, dialetti e lingue del tedesco, del Lussemburghese e dello Yiddish parlate nella sezione centrale e meridionale della Germania, in Austria, Liechtenstein, Svizzera, Lussemburgo e nei territori degli stati confinanti dove siano presenti comunit\u00e0 tedesche, come Belgio, Francia (Grand Est), Italia (principalmente in provincia di Bolzano) e Polonia. A causa dell'emigrazione tedesca e di numerosi avvenimenti storici, isole linguistiche dell'alto tedesco sono presenti in America, Russia, Romania ed Africa.\nIl termine \"alto tedesco\" fa riferimento alla lingua parlata nei territori dove sono presenti altipiani e montagne, con riferimento alle zone montuose della Germania, includendo cos\u00ec anche Svizzera, Austria e Liechtenstein, in contrapposizione al basso tedesco che \u00e8 parlato nelle terre basse, nei territori pianeggianti che invece si trovano a nord.\nL'alto tedesco pu\u00f2 essere suddiviso in tedesco superiore (\"Oberdeutsch\" in tedesco) che comprende le forme dialettali dell'Austria e della Svizzera tedesca e tedesco centrale (\"Mitteldeutsch\"), che comprende il lussemburghese e vari dialetti della Germania centrale.\nStoria.\nI dialetti dell'alto tedesco parlati nella Germania centrale e meridionale (in particolare quelli della Sassonia e della Baviera) hanno ricoperto un'importante funzione nel processo di formazione del tedesco standard: in tedesco la parola \"Hochdeutsch\" \u00e8 usata anche per definire lo standard della lingua tedesca moderna.\nLe forme storiche dell'alto tedesco sono l'Alto tedesco antico o \"Antico Alto tedesco\" e l'Alto tedesco medio o \"Medio Alto tedesco\"."}
{"id": "70304", "revid": "69794", "url": "https://it.wikipedia.org/wiki?curid=70304", "title": "Bufalata", "text": "Le bufalate erano corse di bufale che si svolgevano nel Seicento come spettacolo culminante di festeggiamenti popolari. Si svolsero in alcune citt\u00e0 italiane e sostituirono nella seconda met\u00e0 del XVI secolo le cacce ai tori considerate cruente e soprattutto \"pagane\".\nBufalate a Siena.\nLe bufalate nella citt\u00e0 di Siena si svolsero dal 1599 al 1650 con bufale di razza maremmana.\nLe \"bufalate\" venivano organizzate in piazza del Campo, a Siena. La competizione era tra le contrade della citt\u00e0 e solo tra quelle che si iscrivevano a partecipare. Il numero dei partecipanti fu quindi variabile.\nVeniva considerata vincitrice la contrada la cui bufala avesse percorso per prima tre giri della piazza in senso antiorario (opposto alla direzione in cui viene corso il Palio di Siena attuale). La bufala veniva montata da un \"buttero\" e ogni contrada aveva per l'occasione dodici \"pungolatori\" che servivano a spronare l'animale con un ferro appuntito e a raddrizzare la sua corsa quando necessario. Si ritiene che il pungolo veniva usato anche contro le bufale avversarie per rallentarle, oltre che contro i pungolatori avversari: non esistono tuttavia cronache chiare e puntuali al riguardo.\nCome nel Palio di Siena moderno, la corsa era preceduta da un corteo in cui ogni contrada sfilava con i propri abitanti vestiti a festa con i rispettivi colori. In alcuni casi i rappresentanti delle contrade erano armati, in altri per ogni contrada sfilava un carro allegorico rappresentante un tema mitologico greco o un carro raffigurante l'animale totemico. Quest'ultimo era una reminiscenza dei carri usati per ripararsi durante le cacce ai tori.\nUna cronaca di Guglielmo Palmieri dell'ultima bufalata corsa nel 1650 (a cui parteciparono Lupa, Oca, Drago, Chiocciola, Torre e Onda) riporta:\nSi ha notizia delle seguenti \"bufalate\" corse negli anni:\nNell'elenco figura una vittoria della Vipera, una della contrade di Siena soppresse in epoca moderna.\nIn alcuni anni risultano essersi svolte due corse. In questi casi ci sono pi\u00f9 possibilit\u00e0: errore del cronista; effettuazione di due corse con le bufale; conteggio del secondo premio che in certi casi era usanza assegnare o al secondo arrivato o al vincitore di una corsa di consolazione successiva alla corsa principale e alla quale non partecipava la Contrada vincitrice del primo premio.\nL'attribuzione delle vittorie e il numero di corse con le bufale \u00e8 per\u00f2 soggetto di controversia ed esistono documenti storici contrastanti. Il presente elenco \u00e8 soltanto indicativo della frequenza di svolgimento di questo tipo di feste."}
{"id": "70305", "revid": "114650394", "url": "https://it.wikipedia.org/wiki?curid=70305", "title": "Teorema di no-cloning quantistico", "text": "Il teorema di no-cloning quantistico asserisce che, dati i postulati della meccanica quantistica, non \u00e8 possibile duplicare esattamente (\"cloning\") uno stato quantistico sconosciuto a priori. \u00c8 invece possibile effettuare la duplicazione senza errori se lo stato appartiene ad un insieme ortogonale di stati conosciuto a priori: tale duplicazione fallisce se lo stato non appartiene all'insieme ortogonale. In particolare \u00e8 sempre possibile duplicare uno stato conosciuto a priori.\nIl teorema \u00e8 equivalente al teorema di non discriminazione quantistico: se fosse, infatti, possibile distinguere in modo certo stati non ortogonali, sarebbe poi possibile utilizzare una macchina specifica per la duplicazione di uno stato piuttosto che l'altro, rendendo cos\u00ec possibile la duplicazione di stati non ortogonali.\nNel caso classico la duplicazione di una informazione \u00e8 in principio sempre possibile. L'apparente contraddizione con il caso quantistico viene risolta dal fatto che gli stati di un sistema macroscopico descrivibile classicamente appartengono sempre ad un insieme ortogonale, per il quale la duplicazione \u00e8 possibile.\nEnunciato del teorema.\nSi consideri un sistema composto quantistico nello stato\nin cui con formula_2 si indica un generico stato da clonare e con formula_3 e formula_4 rispettivamente lo stato dell'ambiente e gli stati iniziali degli \"n\" sistemi in cui si dovrebbe copiare lo stato formula_2.\nUn generico processo di duplicazione consiste in un operatore unitario tale che, \nper ogni formula_2, valga la seguente relazione\nIl teorema di no-cloning afferma che un operatore unitario con queste propriet\u00e0 non pu\u00f2 esistere.\nDimostrazione.\nPer dimostrare l'enunciato si considerino due stati formula_2 e formula_9 come stati iniziali nel processo di \"cloning\". L'operatore \"U\" conserva il prodotto scalare tra stati per cui si deve avere\nformula_10\nconsiderato che, per stati normalizzati, formula_11 l'equazione di cui sopra non pu\u00f2 essere soddisfatta per generici formula_2 e formula_9. Si noti, poi, che se ci si limita a formula_2 e formula_9 ortogonali, allora l'equazione pu\u00f2 essere soddisfatta."}
{"id": "70308", "revid": "4679", "url": "https://it.wikipedia.org/wiki?curid=70308", "title": "Codice catasto", "text": ""}
{"id": "70311", "revid": "1935652", "url": "https://it.wikipedia.org/wiki?curid=70311", "title": "Pallio (paramento liturgico)", "text": "Il pallio \u00e8 un paramento liturgico usato nella Chiesa cattolica, costituito da una striscia di stoffa di lana bianca avvolta sulle spalle. Rappresenta la pecora che il pastore porta sulle sue spalle come il Cristo ed \u00e8 pertanto simbolo del compito pastorale di chi lo indossa. Il suo nome deriva dal latino \"pallium\", mantello di lana tipico della cultura romana.\nInizialmente era riservato soltanto al vescovo di Roma, successivamente i papi lo concedettero ad alcuni vescovi e arcivescovi. In epoca pi\u00f9 tarda il pallio divenne prerogativa degli arcivescovi metropoliti, come simbolo della giurisdizione \"in comunione\" con la Santa Sede.\nCorrisponde all'omoforio (\"omoph\u00f3rion\") usato nella Chiesa ortodossa da tutti i vescovi.\nStoria.\nIn origine il \"pallio\" era il mantello indossato dai filosofi e nell'arte paleocristiana con questo \"mantello\" venivano raffigurati Ges\u00f9 e gli apostoli. Thomas F. Mathews evidenzia come l'intenzione iconografica fosse quella di assegnare al fondatore del Cristianesimo e ai suoi primi discepoli quella condizione di distacco dal mondo e di insegnamento di un \"altro mondo\" che nell'epoca romana tardo imperiale veniva comunemente attribuita ai filosofi. \nQuesta pratica venne successivamente adottata anche dalla Chiesa cristiana, con un uso simile a quello dell'omoforio, una fascia di stoffa, molto pi\u00f9 larga del pallio, attualmente indossata dai vescovi ortodossi e dai vescovi cattolici orientali di rito bizantino. Tuttavia gli storici della liturgia hanno formulato sei diverse ipotesi sull'origine storica del pallio. \nIl pallio era originariamente un'unica striscia di stoffa avvolta intorno alle spalle e lasciata cadere sul petto dalla spalla sinistra.\n\u00c8 storicamente incerto quando il pallio sia entrato nella liturgia cristiana. Sebbene Tertulliano abbia scritto, non dopo il 220 un saggio \"De Pallio\", secondo il \"Liber Pontificalis\" sarebbe stato papa Marco (morto nel 336) il primo ad utilizzarlo, conferendo il diritto di indossare il pallio al vescovo di Ostia, che aveva il diritto di consacrare il papa. Nel IV secolo il pallio era considerato un'insegna papale e quando era concesso ad altri vescovi a titolo onorifico, implicava un grande onore, ma indicava anche una delega al vescovo di alcuni poteri papali.\nUn altro antico caso noto di imposizione del pallio a un vescovo risale al 513, quando papa Simmaco concesse il pallio a san Cesario, vescovo di Arles. Al tempo di papa Gregorio I il conferimento del pallio a vescovi e arcivescovi che avevano uno stretto legame con la sede apostolica era usuale, fra questi ricorrevano i vescovi di Arles e di Siviglia, perch\u00e9 erano vicari pontifici. Gregorio Magno concesse il pallio anche ai vescovi Siagrio di Autun, Dono di Messina e Giovanni di Siracusa.\nUn uso innovativo del pallio stabilito da Gregorio Magno fu la concessione ad Agostino, vescovo missionario presso gli Angli del pallio, a cui si associa la facolt\u00e0 di scegliere fino a dodici vescovi su cui avrebbe esercitato l'autorit\u00e0 metropolitica. Inoltre, avrebbe potuto scegliere l'arcivescovo di York, che dopo aver ricevuto il pallio, avrebbe potuto ordinare a sua volta fino a dodici altri vescovi.\nL'uso del pallio per i metropolitani divenne normale nell'VIII secolo, quando un sinodo convocato da San Bonifacio dichiar\u00f2 che i metropoliti dell'Occidente potessero ricevere il pallio solo dal papa a Roma. I metropoliti potevano compiere il viaggio fino a Roma o richiedere il pallio accompagnando la richiesta con una solenne professione di fede; erano proibite tutte le consacrazioni episcopali prima di aver ricevuto il pallio. Nell'XI secolo, con Pasquale II la professione di fede fu sostituita da un giuramento di fedelt\u00e0 al papa.\nRiguardo alla forma il pallio moderno molto differisce da quelli dei primi secoli della Cristianit\u00e0, come quelli raffigurati nei mosaici ravennati. Il pallio del VI secolo era una striscia di lana bianca lunga e piuttosto larga, alle due estremit\u00e0 recava come ornamento una croce nera o rossa ed era rifinita con frange; circondava il collo, le spalle e il petto in modo da formare una \"V\" sul davanti, mentre due estremit\u00e0 pendevano dalla spalla sinistra, una sul davanti e l'altra dietro.\nNell'VIII secolo divenne consuetudinario che le due estremit\u00e0 pendessero una dal petto e l'altra sulla schiena, queste erano attaccate con spille, sicch\u00e9 la forma del pallio divenne a \"Y\". Dal IX secolo la striscia attaccata con le spille fu invece tagliata in un unico pezzo a forma di \"Y\" con il resto.\nLa presente forma circolare ebbe origine nel X o XI secolo. Due antichi esemplari, appartenuti a sant'Eriberto (1021) e sant'Annone (morto nel 1075), sono conservati a Siegburg, nell'arcidiocesi di Colonia. Le due strisce verticali erano molto lunghe fino al XV secolo, ma gradualmente furono accorciate, fino alla presente lunghezza di circa 30 centimetri. Dal IX secolo altre piccole croci furono cucite sul pallio, soprattutto sulle spalle. Tuttavia, durante il Medioevo il numero e il colore delle croci non erano definiti. Il colore era generalmente scuro, ma a volte rosso. Le spille furono conservate come ornamento anche dopo aver perso la loro funzione. Dal XIII secolo entr\u00f2 nell'uso l'aggiunta di pesetti di piombo, come testimoniano i pallii trovati nelle tombe di Bonifacio VIII e Clemente IV.\nIn Oriente si \u00e8 mantenuta la tradizione originaria: l\"'omoforion\" (letteralmente dal greco che significa \"portato sulle spalle\" ) \u00e8 proprio di ogni vescovo, e si porta in due diverse modalit\u00e0: il \"piccolo omoforion\" (come uno stolone che scende dritto) o il \"grande omoforion\" (che dalle spalle gira attorno e scende di lato), a seconda delle celebrazioni, pi\u00f9 o meno solenni. Papa Giovanni Paolo II in occasione della notte di Natale del 1999, apertura del Giubileo del 2000, ha indossato un \"omoforion\" con croci rosse.\nNel XX secolo, si \u00e8 diffusa una versione del pallio caratterizzata da parti terminali di colore nero.\nForma.\nIl pallio, nella sua forma presente, \u00e8 una stretta fascia di stoffa, larga circa cinque centimetri, tessuta in lana bianca, incurvata al centro cos\u00ec da poterlo appoggiare alle spalle sopra la pianeta o la casula e con due lembi neri pendenti davanti e dietro, cos\u00ec che \u2013 vista sia davanti che dietro \u2013 il paramento ricordi la lettera \"Y\".\n\u00c8 decorato con sei croci nere di seta (che ricordano le ferite di Cristo), una su ogni coda e quattro sull'incurvatura, ed \u00e8 guarnito, davanti e dietro, con tre spille d'oro gemmate (\"acicula\") a forma di spillone, o chiodo. Queste ultime due caratteristiche sembrano essere una ricordo dei tempi in cui il pallio era una semplice sciarpa piegata a doppio e appuntata con una spilla sulla spalla sinistra.\nPiero Marini per Benedetto XVI ha ripristinato l'uso del pallio lungo e incrociato sulla spalla sinistra utilizzato fino al IX secolo (come quello visibile nell'immagine a destra), lasciando inalterata la forma del pallio concesso agli arcivescovi, con i due lembi pendenti al centro del petto e al centro della schiena.\nSin dall'inizio del pontificato per\u00f2 tale pallio ha comportato diversi e fastidiosi problemi di carattere pratico; pertanto, in occasione della messa del 29 giugno 2008 (solennit\u00e0 dei santi Pietro e Paolo), il pontefice \u00e8 tornato ad indossare un pallio a \"Y\" (visibile a sinistra), simile a quello indossato comunemente dai metropoliti, ma con foggia pi\u00f9 larga e pi\u00f9 lunga, e con il colore rosso delle croci: tali differenze (la foggia pi\u00f9 larga e le croci di colore rosso) intendevano mettere in risalto la diversit\u00e0 di giurisdizione, riservata al Vescovo di Roma, mentre in epoche precedenti e pi\u00f9 remote non avevano questo particolare significato dato che erano comuni ad ogni Vescovo senza distinzione. Lo stesso pallio \u00e8 stato utilizzato dal 19 marzo 2013 anche da papa Francesco dopo la solenne cerimonia di imposizione del pallio, dalle mani del cardinale protodiacono Jean-Louis Tauran, durante la messa di inaugurazione del ministero petrino. Dal 29 giugno 2014, solennit\u00e0 dei santi Pietro e Paolo, papa Francesco torna ad indossare il pallio uguale a quello indossato dagli arcivescovi metropoliti.\nSignificato.\nSecondo alcune interpretazioni, il pallio rappresenta - per la sua forma e materiali - l'agnello portato sulle spalle, come simbolo del vescovo in quanto \"Buon Pastore\" (le due strisce terminali di seta nera simboleggiano gli zoccoli della pecora), e insieme l'agnello crocifisso per la salvezza dell'umanit\u00e0 perduta; questo spiegherebbe anche l'uso della lana e delle sei croci decorative trapassate da tre spille (o acicula) gemmate (che raffigurerebbero i tre chiodi della croce di Cristo). Il cerimoniale correlato alla preparazione del pallio e la sua imposizione sul Papa durante la sua investitura suggerisce inoltre questo tipo di simbolismo. Secondo altri critici, queste sarebbero invece interpretazioni \"a posteriori\".\nIl pallio \u00e8 divenuto successivamente il simbolo di un legame speciale con il papa ed esprime inoltre la potest\u00e0 che, in comunione con la Chiesa di Roma, il metropolita acquista di diritto nella propria giurisdizione: \"\u00abSegno liturgico della comunione che unisce la Sede di Pietro e il suo Successore ai Metropoliti e, per loro tramite, agli altri Vescovi del mondo \u00e8 il pallio...\u00bb\".\nUtilizzo.\nI metropoliti devono ricevere il pallio prima di poter esercitare il loro ufficio nella diocesi a cui sono inviati, anche se erano stati nominati in precedenza in un'altra sede ecclesiastica. Secondo il diritto canonico, un metropolita deve richiedere il pallio entro tre mesi dalla sua nomina ed \u00e8 autorizzato ad indossarlo solo nel territorio della propria diocesi e nelle altre diocesi della sua provincia ecclesiastica. I vescovi e gli arcivescovi non metropoliti non lo indossano se non per una concessione particolare.\nSolo il papa \u00e8 autorizzato ad indossare il pallio in qualsiasi occasione e luogo. La cerimonia della consegna ai metropoliti \u00e8 perci\u00f2 l'unica occasione in cui si possono vedere due o pi\u00f9 arcivescovi indossare il pallio nello stesso luogo e nello stesso momento.\nLa concessione del pallio \u00e8 riservata ai metropoliti, in quanto con il motu proprio \"Inter eximia\" dell'11 maggio 1978 papa Paolo VI soppresse tutti i privilegi concessi a sedi non metropolitane, permettendo tuttavia di continuare l'uso del pallio a coloro a cui era gi\u00e0 stato imposto. Anche dopo il motu proprio il papa ha eccezionalmente concesso il pallio ad arcivescovi non metropoliti. Ad esempio nel 2008 l'arcivescovo di Trnava Jan Sokol ha potuto conservare il pallio anche dopo che la sua arcidiocesi ha perso la dignit\u00e0 metropolitica a seguito dell'erezione dell'arcidiocesi di Bratislava.\nPapa Giovanni Paolo II, nel suo pontificato, continu\u00f2 la tradizione di concedere il pallio ai decani del Collegio cardinalizio, Bernardin Gantin e Joseph Ratzinger. Divenuto papa, Benedetto XVI ha continuato questa prassi conferendo il pallio al cardinale decano Angelo Sodano; anche papa Francesco, il 29 giugno 2020, ha imposto il pallio al cardinale decano Giovanni Battista Re.\nIl pallio non pu\u00f2 essere trasferito ad altri e, quando un metropolita muore, deve essere sepolto con lui. I metropoliti emeriti non possono pi\u00f9 usare il pallio ricevuto.\nConfezione e imposizione del pallio.\nI due agnelli la cui lana \u00e8 destinata, nell'anno successivo, alla fattura dei pallii, vengono allevati dai monaci trappisti dell'Abbazia delle Tre Fontane a Roma. Dal 1644 essi vengono benedetti dall'abate generale dei Canonici Regolari Lateranensi nella basilica di Sant'Agnese fuori le mura sulla Via Nomentana nel giorno in cui si fa memoria della santa, il 21 gennaio, e poi portati al papa nel Palazzo Apostolico. Il pallio viene tessuto e cucito dalle suore di clausura del convento romano di Santa Cecilia in Trastevere.\nI pallii cos\u00ec confezionati vengono conservati nella basilica di San Pietro a Roma, in una teca posta ai piedi dell'altare della confessione, vicinissima al luogo della sepoltura dell'apostolo Pietro. Molti fedeli ritengono erroneamente che essa contenga i resti mortali del santo; in realt\u00e0 essa conserva i pallii. Per evitare tale confusione papa Benedetto XVI ha stabilito che la suddetta teca sia conservata per l'avvenire sempre vicino alla Confessione di Pietro, ma non pi\u00f9 nella nicchia sotto l'altare papale davanti al mosaico del Cristo.\nLa cerimonia di consegna del pallio si svolge il 29 giugno, festivit\u00e0 dei santi Pietro e Paolo. La consegna ufficiale \u00e8 collegata al giuramento di fedelt\u00e0 al papa e ai suoi successori da parte dei metropoliti. Il pallio pu\u00f2 essere indossato solo durante l'episcopato in una sede metropolitana: se l'insignito viene trasferito ad altra sede metropolitana deve ricevere nuovamente il pallio dal Pontefice, se rinuncia al governo dell'arcidiocesi o l'arcidiocesi cessa di essere sede metropolitana, l'insignito perde la facolt\u00e0 di indossare il pallio.\nRaramente l'imposizione del pallio avviene fuori dalla data prevista del 29 giugno.\nRito della consegna del pallio.\nDurante la messa della solennit\u00e0 dei santi Pietro e Paolo, il 29 giugno, dopo il segno della croce e prima del Kyrie, ha luogo il rito della consegna dei pallii, in questo modo:\nIl cardinale protodiacono presenta al papa i metropoliti che ricevono il pallio:\nI metropoliti giurano:\nIl papa benedice i palli:\nPoi si rivolge agli arcivescovi:\nIl Papa imponeva sino al 2014 il pallio sulle spalle dei metropoliti e scambiava con essi un segno di pace. L'arcivescovo segretario della Congregazione per i vescovi riceveva dal Papa i pallii destinati ad altri metropoliti.\nDal 2015 il Papa consegna il pallio, senza imporlo, ad ogni metropolita, a cui sar\u00e0 imposto nella propria sede dal nunzio apostolico locale.\nEccezionalmente il 12 settembre 2017, il cardinale Angelo Scola ha imposto il pallio al suo successore nella sede metropolitana di Milano, Mario Delpini. Cos\u00ec anche il cardinale Angelo Bagnasco ha imposto il pallio al suo successore, Marco Tasca, durante il rito di ordinazione episcopale l'11 luglio 2020."}
{"id": "70312", "revid": "1522738", "url": "https://it.wikipedia.org/wiki?curid=70312", "title": "Fitoterapia", "text": "La fitoterapia, dal greco \"phyt\u00f3n\" (pianta) e \"therap\u00e9ia\" (cura) \u00e8, in senso generale, quella pratica che prevede l'utilizzo di piante o estratti di piante per la cura delle malattie o per il mantenimento del benessere psicofisico.\nIl termine fitoterapia compare per la prima volta nel trattato di \"Lineamenti di fitoterapia\" del medico francese Henri Leclerc (1870-1955).\nDefinizione.\nData l'antichit\u00e0 di questa pratica, che con tutta probabilit\u00e0 rappresenta il primo esempio di pratica terapeutica umana, e data la sua generalizzata distribuzione geografica, \u00e8 impossibile dare una descrizione di essa in termini di un sistema terapeutico specifico. Piuttosto \u00e8 sensato dire che l'utilizzo terapeutico delle piante si ritrova in tutti i sistemi terapeutici umani, da quelli pi\u00f9 antichi e basati su osservazione ed empirismo, a quelli pi\u00f9 sofisticati e con livelli di complessit\u00e0 teorica elevata, fino alla moderna biomedicina. La medicina popolare si serve di rimedi fitoterapici da tempi immemorabili. Ippocrate citava il \"rimedio\" come terzo strumento del medico accanto al \"tocco\" e alla \"parola\".\nDal punto di vista terminologico, limitandosi alla Unione europea, solo da pochi anni, e limitatamente alla Gran Bretagna, esiste una categoria professionale istituzionalizzata di fitoterapeuti, con percorso formativo universitario distinto da quello previsto per la biomedicina, e con protezione legale del nome. Negli altri stati membri della UE il termine fitoterapeuta non ha valore legale, e la fitoterapia non \u00e8 una branca riconosciuta dalla biomedicina. In Italia \u00e8 attiva dal 1992 la Societ\u00e0 italiana di Fitoterapia, che ha fra i suoi obiettivi statutari \"quello di operare affinch\u00e9 l'uso razionale delle sostanze vegetali sia riconosciuto per il ruolo di utilit\u00e0 che esso \u00e8 in grado di sostenere anche nella medicina moderna\".\nI medicinali \"fitoterapici\" non vanno confusi con i preparati \"erboristici\" in quanto, pur essendo quest'ultimi dotati a volte di propriet\u00e0 farmacologiche, non sono medicinali per legge. Tanto meno va confusa fitoterapia con omeopatia sia perch\u00e9 sono due dottrine molto diverse sia perch\u00e9, soprattutto, la prima ha principi scientifici ed efficacia dimostrata, la seconda invece \u00e8 pseudoscienza senza risultati comprovati maggiori dell'effetto placebo.\nLe differenze principali fra i farmaci propriamente detti, di sintesi chimica, e i fitoterapici attengono alla composizione e concentrazione dei principi attivi, pochi e a concentrazione nota e stabile per i farmaci di sintesi; molti, non opportunamente tutti attivi e a concentrazione variabile nei fitoterapici.\nPrincipi attivi.\nLe piante sono fra le principali fornitrici di sostanze medicamentose. Vanno considerate veri e propri produttori e contenitori dinamici di sostanze chimiche. Nella loro evoluzione esse hanno sviluppato innumerevoli metaboliti secondari che svolgono per la pianta varie funzioni ecologiche (repellenza, difesa dagli erbivori, lotta contro altre specie vegetali per il controllo delle risorse, difesa dai parassiti, attrazione degli impollinatori, ecc.). Questi stessi metaboliti secondari hanno mostrato importanti attivit\u00e0 farmacologiche nell'uomo. Ecco una lista esemplificativa dei vari principi attivi: \nLe attivit\u00e0 che questi metaboliti possono esercitare sulla fisiologia umana sono molteplici e sarebbe impossibile riassumerle brevemente, tuttavia una lista sommaria comprenderebbe:\nLe moderne preparazioni fitoterapiche sono ottenute a partire dal materiale vegetale, sia fresco che essiccato, tramite estrazioni con solventi e metodiche diverse: se il solvente \u00e8 l'etanolo in percentuali diverse si parla di estratti idroalcolici, solitamente chiamati tinture madri (o, tinture officinali, o estratti fluidi); se il solvente \u00e8 l'acqua si parla di infusi, decotti o macerati a freddo; se il solvente \u00e8 un olio grasso si parla di oleoliti; l'estrazione con solventi diversi e non alimentari (esano, cloroformio, ecc.), che vengono poi eliminati, permette la preparazione di estratti molli e secchi. Alcune preparazioni sono costituite da estratti di singole piante, altri da combinazione di estratti da diverse piante. In particolare i medici hanno la possibilit\u00e0 non di preparare ma di prescrivere preparazioni vegetali che poi prepara il farmacista (medicinali galenici magistrali).\nLe preparazioni in libera vendita devono sottostare a vari standard di tipo qualitativo, mentre gli standard di efficacia e tossicologici vengono applicati (nella UE) solo a quei preparati ai quali venga riconosciuto lo status di farmaci vegetali (herbal medicines). Per i preparati che non rientrano in questa categoria valgono le regolamentazioni dei singoli stati membri.\nPericoli.\nL'uso di piante e dei loro derivati pu\u00f2 essere utile nella terapia e nella prevenzione di molte malattie. Talvolta tuttavia si possono verificare anche \"sfruttamenti promozionali\" di piante ed erbe delle quali si vantano propriet\u00e0 terapeutiche non documentate e delle quali talvolta si ignorano i possibili pericoli, ma fortunatamente esiste oggi in Italia una specifica regolamentazione dei prodotti naturali. L'equazione \"naturale = benefico\" \u00e8 infatti spesso un semplice tranello atto ad abusare della credulit\u00e0 di alcune persone: anche i virus, difatti, sono naturali, come pure i funghi velenosi o la cicuta che Socrate fu costretto ad assumere.\nAnche le interazioni con i farmaci tradizionali devono essere valutate con attenzione cos\u00ec come gli effetti collaterali.Attenzione va ad esempio posta al sistema enzimatico epatico ed intestinale P450 e alle sue varie isoforme, oltre che alla proteina di trasporto denominata P-gp. In particolare oggi sappiamo che esistono molte piante che interagiscono con i farmaci, riducendone l'attivit\u00e0 o al contrario aumentandone la tossicit\u00e0, tutte situazioni che devono essere ben conosciute onde prevenire interazioni pericolose o al contrario sfruttarne tutte le sinergie.\nPremesse fitoterapiche.\nNel sistema sanitario italiano, la fitoterapia non esclude l'autoprescrizione, tanto che esistono fitoterapici da banco senza obbligo di ricetta medica dispensati dal farmacista in farmacia e parafarmacia. Per la prescrizione, che \u00e8 un atto medico, occorrono:\nLa preparazione e la prescrizione delle materie prime vegetali ad uso farmaceutico \u00e8 soggetta alla supervisione dell\u2019EMA (Agenzia Europea per i Medicinali), che ne stabilisce le norme. I prodotti fitoterapici sono, inoltre, inseriti nella FU (la Farmacopea Ufficiale), che contiene i requisiti e le caratteristiche delle sostanze farmaceutiche, definite secondo standard specifici e vigilate dal Ministero della Salute per quanto riguarda la qualit\u00e0. Il ministero verifica la qualit\u00e0, la sicurezza e l\u2019efficacia dei prodotti terapeutici e decide se richiesta la prescrizione medica per il loro acquisto. L'Agenzia Italiana del Farmaco redige una lista di farmaci fitoterapici autorizzati e reperibili in commercio."}
{"id": "70315", "revid": "438678", "url": "https://it.wikipedia.org/wiki?curid=70315", "title": "Internazionale", "text": "Il termine Internazionale (derivante dal latino, con il significato di \u00abci\u00f2 che riguarda pi\u00f9 nazioni\u00bb) pu\u00f2 riferirsi a:"}
{"id": "70319", "revid": "15756", "url": "https://it.wikipedia.org/wiki?curid=70319", "title": "Storia di Siena", "text": "La storia di Siena riguarda le vicende storiche relative a Siena, citt\u00e0 dell'Italia centrale.\nLa fondazione.\nNumerose sono le ipotesi, pi\u00f9 o meno leggendarie, relative alla fondazione dell'urbe senese.\nLa mitologia cittadina vuole la citt\u00e0 fondata da Senio, figlio di Remo, ucciso dal gemello Romolo fondatore di Roma. Senio, col fratello Ascanio (o Aschio), avrebbe infatti lasciato Roma perch\u00e9 perseguitato dallo zio Romolo e, trovando rifugio nella zona di Siena, fond\u00f2 la nuova citt\u00e0.\nUn'altra leggenda la vorrebbe fondata pi\u00f9 a sud, in un luogo che oggi si chiama Brenna, da Brenno capo della trib\u00f9 dei Senoni.\nLe evidenze archeologiche relative al periodo pi\u00f9 antico della storia senese sono per\u00f2 purtroppo molto limitate. Escludendo piccole testimonianze diffuse sia nel territorio cittadino che in quello circostante, si ritiene - come d'altronde per molte altre citt\u00e0 italiane - che le parti pi\u00f9 antiche si trovino sotto il centro urbano, la cui continuit\u00e0 abitativa ininterrotta non permette alcun tipo estensivo della ricerca archeologica, eccezion fatta per piccoli seppur importantissimi sondaggi effettuati recentemente nella zona della cattedrale.\nIl periodo etrusco.\nTestimonianze del protovillanoviano e del villanoviano sono piuttosto limitate.\n\u00c8 stato autorevolmente sostenuto che il nome di Siena possa derivare dal gentilizio etrusco \"Saina/Seina\", attestato epigraficamente a Montalcino, Chiusi e Perugia.\nGaio Plinio Secondo (Naturalis historia, III, 5, 52) definisce con il termine latino \"Seniensis\" una colonia etrusca al pari di Roselle e Sutri.\nLa presenza etrusca a Siena \u00e8 comunque attestata da numerosi ritrovamenti archeologici. Per il periodo pi\u00f9 antico si segnalano i ritrovamenti di Piazza del Mercato (alcune fibule di bronzo attribuibili all'VIII-VII secolo a.C.), di Palazzo Salimbeni (buccheri, ceramica a vernice nera e ceramica etrusca riferibili ad un periodo tra il VI e il I secolo a.C.) e i recenti scavi effettuati nell'area di Santa Maria della Scala, sul versante meridionale della collina del Duomo (resti di una grande capanna con fondazione in muratura, di buccheri e altra ceramica databili al VII secolo a.C.).\nRelativamente al periodo ellenistico si ricordano le necropoli di Campansi (gruppo di tombe ipogee a camera quadrata corredate di ceramica a vernice nera di tipo volterrano, ceramica d'impasto grezzo e ceramica acroma, attribuibili ad un'epoca compresa tra il IV e il II secolo a.C.), di Porta Camollia (gruppo di tombe a camera con ceramica grezza, una moneta e un askos attribuibili al III-II secolo a.C.), di Porta San Marco localit\u00e0 Giuggiolo (resti di corredi di et\u00e0 arcaica; tombe ipogee con urne iscritte e ceramica a vernice nera, orecchini d'oro e ceramiche figurate del IV \u2013 III secolo a.C.), della Coroncina (ceramica a vernice nera e a figure rosse del IV \u2013 III secolo a.C.) e la tomba di Colle Verdina in localit\u00e0 Pescaia (a pianta circolare con banchina lungo la parete, corredata di vasi d'impasto e terracotta grezza e un'olla dipinta, attribuibile al II secolo a.C.).\nLe testimonianze pervenuteci fanno ritenere che nel territorio senese, anche durante il periodo etrusco pi\u00f9 recente, non vi fosse una vera e propria formazione urbana, quanto l'insediamento di strutture per benestanti di un certo prestigio al centro di aree agricole interessate da produzioni importanti.\nIl periodo romano.\nIl primo insediamento abitato continuativamente vede Siena come avamposto militare romano, la cui formazione - in un'area scarsamente abitata e incuneata nel cuore della Dodecapoli etrusca e, pi\u00f9 precisamente, del triangolo costituito da Arezzo-Chiusi-Volterra - potrebbe essere stata favorita dalla volont\u00e0 romana di controllare direttamente i centri etruschi che, sebbene sconfitti duramente, continuavano ad essere i pi\u00f9 potenti della zona.\nIl primo documento storico conosciuto riguardante \"Saena Julia\" risale all'anno 70 e porta la firma di Publio Cornelio Tacito che, nel IV libro delle sue \"Historiae\", riporta il seguente episodio: il senatore Manlio Patruito rifer\u00ec a Roma di essere stato malmenato e ridicolizzato con un finto funerale durante la sua visita ufficiale a \"Saena Julia\", piccola colonia militare della Tuscia. Il Senato romano decise di punire i principali colpevoli e di richiamare severamente i senesi a un maggiore rispetto verso l'autorit\u00e0.\nNell'anno 90 la colonia ottenne la cittadinanza romana, mentre successivamente venne riconosciuta come municipio.\nNel II secolo Siena viene nominata dal geografo Tolomeo, mentre nel quarto compare nella Tavola Peutingeriana.\nAlla fine del terzo secolo avviene anche l'evangelizzazione del territorio da parte di Sant'Ansano, conosciuto appunto come \"Battezzatore dei Senesi\", il quale venne per i fatti punito dalle autorit\u00e0 romane governanti Siena con la prova del fuoco e dell'olio bollente, la carcerazione e infine la decapitazione. Durante il medioevo verr\u00e0 quindi nominato santo patrono di Siena e il giorno della sua ricorrenza liturgica segner\u00e0 (e segna tuttora) l'inizio dell'Anno Contradaiolo\nL'Alto Medioevo.\nIl periodo longobardo.\nTra il periodo tardo imperiale e il primo medioevo Siena vede costituirsi la propria diocesi in un territorio ridotto: costretta ancora tra le potenti Volterra ed Arezzo, con l'aggiunta di Fiesole gi\u00e0 spalleggiata da Firenze, che la premevano tra la Montagnola a ovest e Montaperti a sud-est.\nAll'arrivo travolgente dei Longobardi in Tuscia, Siena parve continuare ad essere un centro di natura prevalentemente militare, come ormai da secoli era considerata sia per tradizione che per le sue caratteristiche geografiche. Nel contesto delle guerre longobardo-bizantine Siena era infatti meno esposta agli attacchi imperiali, ottenendo quindi di restare al di fuori del Ducato di Tuscia (con sede a Lucca) ed essere governata da un gastaldo, rappresentante diretto della Corona, che and\u00f2 a ricomporre le istituzioni devastate dagli sconvolgimenti politici e militari.\n\u00c8 durante il governo di Warnefrit che si ebbero i primi contrasti con la diocesi aretina, con la quale vi fu anche uno scontro armato -\ninterno quindi ai longobardi stessi - portato dal Gastaldo nei confronti di Arezzo, rea di voler esercitare il controllo su 19 pievi di confine tra il Chianti e Montepulciano che Siena intendeva controllare. I documenti al riguardo presentano un problema continuato nel tempo, con frequenti azioni militari e interventi della Curia Vaticana, cui seguirono ribaltamenti della situazione e spostamenti del confine fino al pieno Medioevo, che non verranno risolti se non in epoche successive.\nL'invio a Siena di un rappresentante diretto del potere centrale, quale fu il Gastaldo, risponde probabilmente alla volont\u00e0 dei Re longobardi di controllare direttamente un territorio come quello senese posto in una zona strategica per il Regno: proiettata verso sud, il confine con i bizantini, la direttrice verso Roma e la nascente via Francigena. A questa esigenza viene incontro anche la fondazione nell'VIII secolo da parte di Re Rachis dell'Abbazia del Santo Salvatore sul Monte Amiata, sita in un punto ancora pi\u00f9 avanzato della via Francigena e atto a sviluppare lo sfruttamento della zona e tenere sotto stretto controllo i traffici commerciali.\nIl periodo franco.\nNella seconda met\u00e0 dell'VIII secolo, con l'invasione dell'Italia centro-settentrionale da parte dei Franchi, la posizione di Siena di fatto non mut\u00f2 nuovamente dal punto di vista strategico. \u00c8 di questo periodo la fondazione dell'Abbazia di Sant'Antimo, posta in zona chiave tra Montalcino, il corso del fiume Ombrone e importanti vie commerciali di materiali ferrosi e di comunicazione con la zona costiera.\nRimanendo quindi autonoma rispetto a Lucca, il posto del Gastaldo longobardo viene quindi preso da un Conte di nomina reale prima e imperiale poi, dopo l'incoronazione di Carlo Magno quale successore dell'Impero Romano d'Occidente.\nNel 781 viene inquadrata quindi nel \"Regnum Italicum\" di Pipino. Si segnalano nell'833 il Conte Adelrat, con i suoi tentativi (non andati a buon fine) di creare un Marchesato comprendente anche Volterra, Chiusi, Firenze, Citt\u00e0 di Castello e Arezzo e nell'881 la presenza presso il palazzo del vescovado di una corte giudiziaria presieduta dall'Imperatore Carlo il Grosso.\nNell'865 il Conte Winigi, figlio di Ranieri, si trova a Lucca come messo imperiale con il titolo di \"comes partibus Tussie\", governante Siena almeno nel periodo 867-881.\nSono di questo periodo anche i primi documenti storici che confermano l'esistenza certa della via Francigena, proprio con il riferimento ad un tratto di strada posto nel contado di Chiusi, nel sud del territorio senese. Fu poi successivamente, nel 994 che l'evidenza venne confermata dal famoso \"Itinerario\" realizzato da Sigerico di Canterbury, che rammentava ben dieci tappe appartenenti al territorio senese (Siena inclusa, chiamata qui \"Seocine\") tra le ottanta tappe elencate nell'opera; seguito nel dodicesimo secolo dal Lei\u00f0arv\u00edsir islandese.\nIl periodo feudale.\nTra la fine del IX e l'inizio del XII secolo, con la crisi dell'Impero carolingio la storia di Siena entra in due secoli di relativo disordine. Mentre nel nord della Toscana la Marca di Tuscia cade nelle mani della dinastia dei Canossa, il meridione della regione non conobbe la formazione di un potere forte: nel senese si assistette anzi ad una forte frammentazione dei poteri.\nI Conti andarono infatti a tralasciare i doveri pubblici per radicarsi fortemente nel territorio, favorendo la pratica dell'incastellamento e dell'esercizio del dominatus loci, con i residenti nel territorio soggetti al pagamento di tributi e corv\u00e9e, facilitandone il controllo e l'utilizzo a scopi militari. Allo scopo di conferire legittimit\u00e0 al proprio potere, come d'uso, richiamarono la propria ascendenza ad una nobilt\u00e0 precedente (solitamente longobarda) e si dettero da fare per la costruzione di punti di riferimento (come il Monastero della Berardenga ad opera della famiglia omonima) e piccole opere di utilit\u00e0 comune per sviluppare l'economia (mulini, forni, ponti, etc). Le famiglie pi\u00f9 importanti in questo senso derivarono dalla famiglia comitale dei Berardenghi, tra cui gli Scialenghi (area di Asciano), Guiglieschi (Buonconvento e media valle del fiume Ombrone) e Ardengeschi (area tra Orgia e Civitella Marittima), che andarono a presidiare decine di piccoli castelli sparsi su tutto il territorio.\nQuesta territorializzazione port\u00f2 di conseguenza ad una perdita di influenza di Siena sul contado.\nIn citt\u00e0 fu quindi il Vescovo ad acquisire progressivamente alcuni poteri civili e temporali, a partire dal titolo di \"defensores civitatis\", gi\u00e0 in mano dal tardo Impero Romano. A lungo andare questa situazione port\u00f2 addirittura al conferimento, \"de iure\" o \"de facto\", del titolo di Conte ai Vescovi stessi, con conseguente pratica di incastellamento e controllo del territorio anche da parte di essi.\nNel 1058, unico caso nella storia del Papato, si compie a Siena l'elezione di Niccol\u00f2 II.\nLa Repubblica di Siena.\nIl governo consolare (1125-1199).\nI primi passi.\nNel corso dell'XI secolo maturano finalmente le condizioni che permettono il decollo di Siena. L'intenso sviluppo a cui venne sottoposto, in una molteplicit\u00e0 di punti focali di fatto indipendenti, il territorio senese, unito all'eccellente posizione - al centro di importanti vie commerciali di sale, ferro e transumanza sulla direttrice tra Mar Tirreno e l'interno; e vie di pellegrinaggio che portavano a Roma, nel sud Italia e, di conseguenza, alle proiezioni marittime verso la Terrasanta, prima tra le quali la Via Francigena - e all'incremento demografico, proiettarono la citt\u00e0 verso l'ascesa.\nNei primi anni del secolo successivo i fermenti si esplicitano, ripercorrendo l'antica tradizione militare mai interrotta, in una serie di primi eventi guerreschi. Nel 1113 un contingente di soldati senesi viene inviato, nel contesto di un'armata crociata cristiana, a fianco della Repubblica di Pisa nella vittoriosa Spedizione alle isole Baleari contro i musulmani. Due anni dopo, nel 1115, al termine della campagna mediterranea, si ha il primo caso documentato di uno scontro con Firenze, che da questo momento diverr\u00e0 la nemica tradizionale di Siena. Nel decennio successivo venne concluso con un colpo di mano il secolare dissidio con Arezzo riguardante i confini: nel 1123 il Papa Callisto II concedette nuovamente a Siena le 18 pievi interessate, che ne presero possesso militare l'anno successivo, salvo poi ripassare nuovamente di mano per intercessione del nuovo Papa Onorio II, a seguito della cui decisione si ha notizia di un'accorata arringa del primo Console conosciuto di Siena Macone che guid\u00f2 l'esercito senese alla distruzione definitiva degli oggetti della contesa e all'annessione dei territori.\nQuesti non furono che i maggiori eventi di quegli anni, durante i quali fu febbrile l'attivit\u00e0 di espansione dei domini del Comune tramite un'astuta politica diplomatica e militare che alternava alleanze, combattimenti e annessioni.\nDal punto di vista sociale si assiste anche ad un'altra rivoluzione riguardante le popolazioni del contado. A cavallo tra la fine del XII e l'inizio del XIII secolo avviene infatti una forte crescita di carte delle franchigie, che garantivano l'applicazione di doveri e tributi ragionevoli e non imposti arbitrariamente, prevedendo inoltre la possibilit\u00e0 di lasciare i campi per la citt\u00e0: una libert\u00e0 non scontata fino a questo momento nelle regioni ancora d'impostazione feudale o comunque nei \"mansi\" agricoli, dove i contadini erano considerati alla stregua di propriet\u00e0 materiali. Anche in questo caso risulta complice l'attivismo del Comune il quale, subendo la cronica mancanza di manodopera, accoglieva favorevolmente l'arrivo di forestieri e nuovi residenti, alimentando l'abbandono dei vecchi rapporti per dare luogo alla genesi dei primi rapporti contrattuali tra uomini liberi e ottenendo anche la preziosa conseguenza i diminuire l'influenza dei vari signorotti e penetrare nelle loro aree d'influenza.\nL'adesione al fronte imperiale.\nNon disponendo delle possibilit\u00e0 materiali (disponibilit\u00e0 di corsi d'acqua in primis) per la creazione di una potente industria manifatturiera, si sviluppa a Siena un'importante attivit\u00e0 commerciale, bancaria e finanziaria, che intrattenne buoni rapporti finanziari sia con lo Stato Pontificio che con le grandi potenze europee del tempo. Proprio per via di questo ingresso sulla scena internazionale, divenne impossibile non allinearsi in uno dei due fronti tra quello imperiale e quello papale. Sostenendo la causa ghibellina, partecip\u00f2 quindi nel 1167 allo schieramento imperiale contro la Lega Lombarda durante la quarta discesa in Italia di Federico Barbarossa, poi alla Battaglia di Legnano nel 1176, per poi ritrovarsi nuovamente contro la guelfa Firenze.\nFu comunque grazie a queste partecipazioni che Siena ottenne il riconoscimento sulla scena politica continentale e importanti concessioni da parte dell'Impero stesso: nel 1180 con grandi cerimonie ottenne dall'Arcicancelliere dell'Impero le cosiddette \"consuetudini\" - o diritti pubblici - sul territorio di competenza (che i Comuni della Lega Lombarda ebbero soltanto tre anni dopo, con la Pace di Costanza), la libera elezione dei consoli, nel 1186 il diritto di battere moneta e il privilegio della zecca e molto altro. La maggior parte di questi diritti erano di fatto esercitati gi\u00e0 da tempo, ma la garanzia del riconoscimento ufficiale dettero carburante allo sviluppo impetuoso di Siena, che comincia ad esprimere anche un ambiente favorevole alla crescita diplomatica, culturale e artistica. Sono infatti ben conosciute le scuole vescovili e laiche, la formazione delle prime corporazioni (gi\u00e0 potente quella di giuristi e notai) e la presenza di ecclesiastici senesi in posizioni di primo piano della Curia papale, nonch\u00e9 di numerosi Papi stessi.\nNel 1197, cogliendo al volo la notizia della morte dell'Imperatore Enrico VI di Svevia e della conseguente guerra di successione, tutti i Comuni e i nobili feudali toscani (eccetto la Repubblica di Pisa e il Comune di Pistoia) siglarono presso San Genesio un patto sulla falsariga della Lega lombarda. Siena, insieme a Firenze, Lucca, San Miniato, i Conti Aldobrandeschi, i Conti Guidi, il vescovo di Volterra e successivamente Arezzo, Prato e Perugia, and\u00f2 quindi a formare la Lega di Tuscia, con la quale i contraenti si impegnarono a difendersi reciprocamente e stabilirono con precisione la sovranit\u00e0 e i confini territoriali reciproci. Le conseguenze furono enormi ad ogni livello, ma per quanto riguarda Siena grazie ad essi la Repubblica pot\u00e9 conquistare Montalcino, dirimere la questione di Semifonte e arrivare ad una temporanea pace con Firenze con il Trattato di Fonterutoli (1201).\nIl Duecento ghibellino (1200-1269).\nLa potenza mercantile.\nNel primo Duecento l'aggressivit\u00e0 con cui i senesi contraddistinsero il loro attivismo nel secolo precedente non si spegne, decretando il boom del Comune a tutti i livelli. I mercanti senesi, tra i pionieri in Europa nell'evoluzione di questa nuova figura dell'economia medievale, erano presenti in tutti i maggiori mercati del tempo: Champagne, Brie, Fiandre dove fungevano da intermediari nei grandi commerci di risorse, materie prime e lavorati tra il Nord Europa e il bacino del Mediterraneo realizzando profitti enormi. La leva che sembra aver promosso la supremazia senese nel commercio pare essere legata all'argento, di cui Montieri, nelle vicine Colline Metallifere, era il maggior produttore europeo . La chiave di volta non \u00e8 stata tanto per\u00f2 il quasi monopolio di una materia prima, la \"marca d'argento,\" cruciale nei rapporti commerciali col vicino oriente, ma nella monetazione, capace di inserire le compagnie senesi in un circolo finanziario di livello internazionale. Fu di questo periodo la creazione della Gran Tavola da parte di Orlando Bonsignori, erede dell'omonima antica famiglia, che assume un'importanza di altissimo livello nel mondo finanziario, costituendo il maggior centro dell'epoca con succursali in tutte le capitali europee e andando a finanziare direttamente i Papi e le Corone di molte nazioni europee, influenzando l'esito di guerre e gli assetti geopolitici del tempo.\nQuesta massa di profitti fece affluire a Siena, tradizionalmente di povera economia agricola, quelle risorse che permisero lo sviluppo travolgente della citt\u00e0: obbligate dal Comune a risiedere per un certo numero di mesi all'anno nel centro, le grandi famiglie mercantili cominciarono quindi in questo periodo l'erezione di imponenti case-fortezze turrite all'interno delle mura cittadine, che richiamavano i castelli del contado lasciati ai rami stanziali delle proprie famiglie. Tra i primi abbiamo ancora gli Ugurgieri, ma anche Malavolti, Salvani, Salimbeni.\nLa crescita urbanistica e demografica.\nLa nascita di questo proto-capitalismo venne ben compresa dal governo della Repubblica, che riusc\u00ec ad operare una politica d'implementazione di questa sorta di nobili-mercanti nelle istituzioni cittadine, dando luogo ad un ceto dirigente eterogeneo in cui erano presenti sia la tradizione guerriera - risalente alle remote origini romane - sia il dinamismo dell'avventurosa economia di questo periodo.\nSe queste figure cambiavano il volto della citt\u00e0 con i propri palazzi, il Comune da parte sua non fu da meno. La Biccherna, istituzione finanziaria dello Stato, riporta nei suoi registri le grandi opere realizzate dall'amministrazione: la ricchezza circolante dette modo di potenziare e ampliare pi\u00f9 volte la cinta muraria; di inglobare l'impetuosa crescita edilizia e demografica; di costruire delle imponenti strutture monumentali di raccolta acque, la cui mancanza Siena ha sempre sofferto, come Fontebranda, Fonte Nuova, Fonti di Pescaia e le minori tra le quali Fontanella e Fontegiusta. Partirono i cantieri da cui sorsero le grandi fabbricerie monastiche: la Basilica di San Domenico (Siena), 1226), la Basilica di San Francesco (Siena), 1228), la Basilica di San Clemente in Santa Maria dei Servi (1255), la Chiesa e convento di San Niccol\u00f2 del Carmine, secondo un programma urbanistico attentamente studiato dal Comune.\nIn questo fervore espansivo si nota ancora l'assenza di un Palazzo comunale, fatto piuttosto strano considerata la potenza che andava assumendo la citt\u00e0 e il fatto che, a questa data, una struttura come questa compariva ormai da tempo in tutti i Liberi Comuni. L'attivit\u00e0 comunale si concentra perci\u00f2 in locali ottenuti in affitto: la zona era quella dell'attuale Piazza dell'Indipendenza e, pi\u00f9 precisamente, presso la Torre dei Mignanelli, posta all'incrocio della divisione in Terzi che la citt\u00e0 andava assumendo a causa della particolare conformazione urbanistica a forma di \"Y\" che si stava formando con l'espansione su colli alternata da valli verdi. Nella stessa area si stabiliscono anche i locali della potente associazione dei mercanti, poco lontano dalla Porta Salaria.\n\u00c8 di questo periodo la fondazione dell'Universit\u00e0 degli Studi di Siena. In un documento del 1240 si ha infatti notizia dell'interessamento del Comune nell'assicurare all'istituzione delle strutture per l'insegnamento, attestando quindi un'esistenza anche precedente dell'Universit\u00e0 stessa, che gi\u00e0 richiamava in citt\u00e0 importanti docenti come il medico portoghese Pietro detto Ispano, futuro Papa Giovanni XXI nel periodo 1245-1250, che qui scrisse opere importantissime.\nIl governo comunale.\nIl governo di Siena in questo periodo \u00e8 regolato dalla normativa contenuta nel Costituto, uno statuto periodicamente aggiornato, nel quale si esprimevano indirizzi e legislazioni per il governo della citt\u00e0. Sebbene fortemente inserita nel sistema di potere creato da Federico II di Svevia, che a Siena mantenne come altrove i suoi vicari, il governo cittadino acquista una certa struttura e si intreccia con la complessit\u00e0 che va assumendo il contesto sociale stesso.\nA differenza del secolo precedente, dagli inizi del Duecento il comando passa dai Consoli ad un Podest\u00e0 straniero, seguendo una pratica usuale al tempo, chiamato da una citt\u00e0 alleata o comunque amica, di estrazione guerresca (un cavaliere) oppure erudita (un giurista ad esempio), al fine di governare la citt\u00e0 in modo imparziale senza favori per nessuna fazione particolare. Il mandato era a tempo limitato, da pochi mesi ad un anno, con il potere di comandare e condurre l'esercito e provvedere all'amministrazione dirigendo il Consiglio Comunale.\nDal 1234 la struttura governativa si fece pi\u00f9 complessa, con l'implementazione del cosiddetto \"Governo dei Ventiquattro\" alla guida della citt\u00e0, formato da dodici uomini di \"Popolo\" e altrettanti di \"Mercanzia\", ghibellini, che rimasero al potere affiancando il Podest\u00e0 (delegato all'amministrazione della giustizia e manteneva l'equilibrio tra fazioni) fino al 1270.\nNasce quindi nel Duecento la distinzione tra \"nobili\" e \"Popolo\". I nobili erano fondamentali per la difesa e l'uso della forza armata in un periodo in cui non esistevano forze militari inquadrate in modo razionale, mantenendo quindi un potere originato e consolidatosi nelle epoche precedenti. Il termine \"Popolo\", invece, cominciava ad indicare non la massa dei cittadini di una nazione, ma l'organizzazione politica che si dettero gli appartenenti alle categorie produttive, inquadrate nelle Corporazioni delle arti e mestieri e nelle Compagnie rionali. Con l'aumentare delle attivit\u00e0 commerciali e quindi con l'acquisizione di un'influenza sempre crescente, il \"Popolo\" ottenne il riconoscimento di istituzione pubblica della citt\u00e0, comandato da un Capitano del Popolo (anch'egli chiamato dall'estero) con il potere di giudice d'appello alle decisioni del Podest\u00e0, un Consiglio del Popolo e un proprio statuto. Met\u00e0 dei posti del Consiglio Comunale erano riservati ai membri del \"Popolo\" stesso. La stratificazione sociale proseguiva con la figura del mercante stesso, che comprendeva sia i grandi mercanti gi\u00e0 descritti, ma anche maestri e imprenditori artigiani con laboratori che impiegavano molti dipendenti. Tutti quanti, insieme a lavoratori specializzati e generici di ogni genere di cui la citt\u00e0 pullulava per crescere e alimentare ulteriormente la crescita stessa, andavano a costituire le cosiddette \"Masse\", residenti all'interno delle mura ma non necessariamente possessori di cittadinanza (intesa in senso medievale), sebbene privilegiati rispetto agli abitanti del contado. Questi ultimi, che vivevano appunto negli insediamenti urbanistici o nelle campagne su cui il Comune di Siena aveva esteso i diritti di governo, godevano di maggiori o minori benefici basati sul modo in cui erano entrati a far parte della sfera d'influenza di Siena: alcune comunit\u00e0 o castelli erano entrati volontariamente nel dominio senese, altri avevano favorito l'ingresso in zone recalcitranti, altri invece avevano combattuto strenuamente i senesi. In base a questi fattori le varie comunit\u00e0 ottenevano privilegi - in casi eccezionali addirittura la cittadinanza - o, al contrario, un trattamento pi\u00f9 duro da parte del Governo senese.\nTutti i rapporti correnti con le comunit\u00e0 interne ed esterne erano riportati formalmente in due registri ufficiali: il Caleffo vecchio e il Memoriale delle Offese. Nel primo, la cui compilazione inizi\u00f2 nel primissimo Duecento, veniva espresso un resoconto delle modalit\u00e0 d'ingresso delle varie comunit\u00e0 all'interno nello Stato e, soprattutto, patti e accordi siglati con esse. Nel Memoriale si riportavano appunto le \"offese\", tutti i casi in cui Siena intendeva di aver subito danni materiali o morali. Questo testo in particolare risulta importante per evidenziare l'alto senso di esaltazione da parte della citt\u00e0, dei suoi governanti e cittadini, per la propria identit\u00e0 e libert\u00e0, sentimento comune alle altre grandi realt\u00e0 comunali del centro-nord Italia.\nL'apogeo.\nVenuta meno la Lega di Tuscia, la semplificazione dell'assetto geopolitico grazie all'annessione dei centri pi\u00f9 piccoli da parte delle forze maggiori, causato da essa, port\u00f2 al fronteggiamento di quest'ultimi. La strategia geopolitica senese and\u00f2 a seguire due fronti principali: il primo di consolidamento interno, il secondo di espansione territoriale esterna. Dal punto di vista interno, il governo repubblicano and\u00f2 ad erodere e cancellare i poteri autonomi e indipendenti che ancora si irradiavano all'interno dei suoi confini nelle vesti degli ultimi signori feudali rimasti in sella (Pannocchieschi, Aldobrandeschi, Salimbeni, Tederighi), consegnando poi quelle aree all'amministrazione di soggetti comunali dipendenti o famiglie fedeli all'ordinamento senese, come gli Amerighi. Al di fuori dei confini, il contesto di fortissima crescita ed espansione dello Stato senese nella Toscana meridionale and\u00f2 naturalmente a collidere sempre pi\u00f9, dopo episodici scontri che avevano avuto principio all'inizio del XII secolo, con la Repubblica di Firenze, soggetto che andava sempre pi\u00f9 divenendo egemone nel nord della regione. Avversarie in campo mercantile e finanziario su tutto lo scacchiere europeo da decenni, Siena e Firenze divennero quindi acerrime rivali anche in quello militare: \u00e8 forte ad inizio secolo la pressione sulle piazzeforti senesi di Montalcino e Montepulciano, nelle quali erano frequenti le sollevazioni dei guelfi locali istigate dai fiorentini, cos\u00ec come varie scaramucce di confine.\nAd inizio secolo Siena fu alleata di Perugia ed Orvieto, nel 1228 con la Repubblica di Pisa, Pistoia e Poggibonsi.\nNel 1224 conquist\u00f2 Grosseto e i domini degli Aldobrandeschi.\nLa tensione and\u00f2 per\u00f2 aumentando alla met\u00e0 del secolo, con la morte di Federico II e l'incoronazione a Re di Sicilia del figlio Manfredi. Quest'ultimo, cingendo la Corona senza l'assenso papale, in osservanza dell'idea originale costantiniana prima e federiciana poi che vedeva il capo dell'Impero come vicario diretto di Dio, reggente del potere temporale (e il Papa come esponente delle sole questioni spirituali), si pose in aperta ribellione nei confronti della Chiesa cattolica ufficiale, decretando un punto di rottura per tutto il sistema geopolitico cristiano. La questione and\u00f2 quindi a fissarsi nell'area toscana, in quanto Manfredi vide in Siena un soggetto strategico per il proprio disegno politico: un cuneo fedele all'Impero posto tra la sede papale e il campione del guelfismo in Italia. Fu per questo, in obbedienza al piano del padre di dare termine alle lotte di fazione e restaurare il potere imperiale su tutta Italia per portare alla pace sociale, che Manfredi si dette da fare per rafforzare il dispositivo militare senese (famose le centinaia di cavalieri pesanti tedeschi inviati).\nLa situazione, con la continua affluenza di armati da tutta Italia ed Europa verso i due schieramenti, si scald\u00f2 fino ad arrivare allo zenit nel 1260, quando un potente esercito guelfo (numericamente attestato tra i trenta e i settantamila armati) si diresse verso Siena, dove si era attestato l'esercito ghibellino, notevolmente inferiore a livello numerico (circa 15-20.000 uomini). Lo scontro, noto come Battaglia di Montaperti, venne combattuto il 4 settembre presso la localit\u00e0 di Montaperti e vide i senesi, guidati da Provenzano Salvani, distruggere gli avversari. La battaglia, la pi\u00f9 grande di tutta la storia toscana, port\u00f2 a sconvolgimenti in tutta la Penisola, mentre Siena ampli\u00f2 notevolmente i propri confini acquisendo Colle di Val d'Elsa, Casole d'Elsa, Talamone e la Maremma meridionale, Poggibonsi, Campiglia d'Orcia, Castiglioncello e Staggia Senese.\nSe nel periodo immediatamente successivo Siena, Manfredi e il ghibellinismo ebbero una forza senza precedenti, si ebbe nuovamente da parte dello Stato Vaticano l'ennesima decisione che avrebbe creato grandi turbamenti all'Italia: la richiesta d'intervento del Regno di Francia. La calata di Carlo d'Angi\u00f2, che sconfisse e uccise Manfredi nella Battaglia di Benevento e successivamente anche Corradino, provoc\u00f2 la vittoria a catena dei guelfi in tutta Italia a causa dell'estinzione della Dinastia sveva, che attest\u00f2 per i senesi la sconfitta nella battaglia di Colle del 1269.\nIl Governo dei Nove (1289-1355).\nLa rinascita nel fronte guelfo.\nCon la sconfitta ghibellina ad opera degli angioini, a Siena venne instaurato un governo di estrazione guelfa: salirono quindi al potere prima il \"Governo dei Trentasei\" (1270-1280) e poi il \"Governo dei Quindici\" (1280-1288), fino al consolidamento con il Governo dei Nove. Questa magistratura era costituita, appunto, da nove uomini in turnazione di due mesi, scelti fino al 1318 da una commissione formata da Podest\u00e0, Capitano del Popolo, Consoli della Mercanzia e i Nove uscenti; successivamente estratti a sorte mediante il metodo dei bossoli. Accanto ai Nove vi era il Consiglio comunale, presieduto dal Podest\u00e0 (che amministrava anche la giustizia insieme al Capitano del Popolo), la Biccherna e la Gabella. Le magistrature erano occupate ovviamente da guelfi, appartenenti al \"Popolo\", da cui erano esclusi ancora, come in precedenza, i nobili (detti \"Magnati\") che, dal 1277, vennero addirittura inseriti in un elenco nominativo, andando a costituire un preciso ceto sociale che, per\u00f2, essendo rappresentativo della popolazione, era considerato parte dei Terzi (Siena) e del Consiglio comunale, partecipavano all'Arte della Mercanzia e continuavano a guidare esercito e diplomazia internazionale. Si oper\u00f2 comunque una sorta di contenimento sia della classe nobiliare che di quelle subalterne, la prima perch\u00e9 tradizionalmente ghibellina, le altre per popolare scompostezza, per timore di assembramenti e rivolte popolari, cos\u00ec frequenti in passato. Nel 1310 il Governo dette al \"Popolo\" un nuovo ordinamento, suddiviso in compagnie rionali, che con il tempo si stabilizzarono in 42, sotto il controllo dei Gonfalonieri dei Terzi. Vennero inoltre vietati balli e feste non autorizzate, cos\u00ec come riunioni e conventicole di ogni genere; mentre d'altra parte pesanti furono le leggi suntuarie, contro sprechi e lussi sfarzosi che potevano generare invidie.\nAll'inizio del Trecento ebbe luogo la catena di fallimenti bancari che and\u00f2 a colpire tutta l'Europa e che provoc\u00f2 anche il tracollo delle potenti famiglie senesi. Gli investimenti vennero perci\u00f2 dirottati nelle campagne e nella terra, orientando il Governo dei Nove anche ad una forte campagna di conquiste territoriali, in accordo ad una politica di equilibrio con la vicina Firenze, con la quale optarono in questo periodo per una politica di collaborazione: favoreggiamento politico e diplomatico, invio di truppe a supporto vicendevole e decisioni comuni per la stabilizzazione regionale.\nLa collaborazione ebbe inizio quando, nel 1310, ebbe luogo la discesa in Italia dell'Imperatore Arrigo VII. Essendo questi bloccato nel settentrione per la resistenza impetuosa di alcune citt\u00e0 (Cremona e Brescia soprattutto), Siena ebbe il tempo di organizzarsi in lega con Firenze, Lucca e Perugia, sotto la guida del re di Napoli Roberto d'Angi\u00f2 quale capitano di parte guelfa. Nell'agosto 1313 l'imperatore cinse d'assedio Siena stessa, ma proprio qui si ammal\u00f2 di malaria per morire a Buonconvento alla fine dello stesso mese.\nCondottiero incontrastato della Repubblica in questo periodo fu Guidoriccio da Fogliano, pi\u00f9 volte nominato Capitano di Guerra a partire dal 1327, durante la campagna militare in Maremma e costa tirrenica contro pisani e Aldobrandeschi. Nel 1328 Guidoriccio prese Montemassi difesa da Castruccio Castracani e Sassoforte, nel 1331 Arcidosso, Scansano e Massa Marittima, poi l'anno successivo vinse i pisani a Giuncarico. Nel 1333 venne cacciato da Siena, probabilmente per timore del potere e della popolarit\u00e0 che andava acquisendo. Nel 1336 venne definitivamente conquistata Grosseto. Si dette inoltre impeto alle opere di consolidamento: furono fortificate Paganico e Talamone (ottenuto dai monaci del Monte Amiata nel 1303), dove venne potenziato anche il porto, cos\u00ec come iniziarono i lavori di rinforzo alle fortezze di Montalcino e Buonconvento, nonch\u00e9 il completamento delle mura della Capitale della Repubblica.\nIl Gotico senese.\n\u00c8 durante il Governo dei Nove, peraltro conosciuto come Buongoverno, che comincia il periodo pi\u00f9 ricco e prolifico per l'arte nella Repubblica. Se gli aspetti pi\u00f9 impressionanti dei due secoli precedenti sono costituiti dalle grandi opere d'utilit\u00e0 comune, dalle grandi porte alle fonti, questo periodo \u00e8 contrassegnato dalla grande arte visiva della Scuola senese, che si mette in diretta concorrenza ancora una volta con Firenze e le creazione giottesche, e dell'Oreficeria artistica senese. Sono operanti tra la fine dei Duecento e tutto il Trecento fino alla Grande Peste i pittori Duccio di Buoninsegna, Simone Martini, Pietro e Ambrogio Lorenzetti, lo scultore Tino di Camaino e i lasciti della facciata e degli interni alla Cattedrale di Giovanni e Nicola Pisano, che si rendono ambiti in tutta la Cristianit\u00e0.\nNel 1310 il governo si insedia finalmente nel nuovo Palazzo Pubblico, in quella Piazza del Campo gi\u00e0 utilizzata per pugna, Gioco dell'Elmora e Giochi di San Giorgio dove viene inoltre terminata la forma a conchiglia. Processioni e manifestazioni di stampo religioso avevano invece luogo nella Piazza del Duomo, stante la divisione degli spazi - oltre che dei ruoli - tra potere civico ed ecclesiastico, nonostante lo Spedale di Santa Maria, ormai in mano al Comune, con le sue grance e ospedali sparsi su tutto il territorio della Repubblica e anche all'estero, nonch\u00e9 la fornitura di servizi bancari ai pellegrini, che facevano affluire una quantit\u00e0 enorme di denaro nelle casse statali.\n\u00c8 dello stesso anno, dopo un lungo lavoro di stesura, l'entrata in vigore del nuovo \"Costituto\" del Comune in lingua volgare, il pi\u00f9 esteso del tempo e primo in assoluto non in latino. La sua realizzazione, di grande valore, giunge come spesso accade a causa di eventi non edificanti: era avvenuto di recente il fallimento della Gran Tavola dei Buonsignori, altre bancarotte e grandi scandali in cui banchieri senesi e fiorentini erano stati coinvolti nelle grandi corti europee. Il nuovo documento, che andava a riprendere norme gi\u00e0 esistenti nei Costituti precedenti fino all'ultimo del 1262, recava al suo interno normative appunto tradizionali ma anche di nuove per ovviare alla congiuntura del periodo e tentare di arrestare la fase negativa in atto.\nLa caduta dei noveschi.\nA met\u00e0 del Trecento si susseguirono in pochi anni gli eventi che portarono alla caduta del Governo dei Nove. Nel 1348 anche Siena venne colpita gravemente dalla Peste Nera, dimezzandone letteralmente la popolazione che, gi\u00e0 portata allo sfinimento negli anni precedenti dalla montante corruzione dei magistrati di Biccherna e alti magistrati finanziari della citt\u00e0, cominci\u00f2 a sollevarsi contro i noveschi. Questi non seppero far altro che impiegare un esercito mercenario per la repressione dei ribelli, causando numerose uccisioni e il saccheggio della citt\u00e0 nell'estate del 1354. I disordini continuarono perci\u00f2 fino all'anno successivo quando, con l'arrivo di Carlo IV di Lussemburgo, una rivoluzione al grido di \"Morte ai Nove e viva l'Imperatore\" pose fine alla comunque positiva esperienza novesca, che don\u00f2 alla Repubblica un periodo di straordinaria stabilit\u00e0, progresso e prosperit\u00e0 eccezionali per il periodo.\nInstabilit\u00e0 politica (1355-1399).\nIl susseguirsi di gravi epidemie, insieme ad una grave crisi economica, port\u00f2 la comunit\u00e0 senese esclusa dal governo a ribellarsi. I \"Nove\" vennero sostituiti nel 1355 da un \"Governo dei Dodici\". Da questo governo sono ancora esclusi i magnati, i quali devono rinunciare alle cariche politiche ma vi sono ulteriori modifiche introdotte da questo nuovo regime: l'esclusione dal governo e dall'eleggibilit\u00e0 per chiunque abbia partecipato alla precedente esperienza politica (dal governo dei nove), la cui esclusione \u00e8 allargata anche alle famiglie d'appartenenza; tutto questo garantiva una maggiore partecipazione politica da parte del popolo, allargando la base di eleggibilit\u00e0 e la possibilit\u00e0 di turnazione alle cariche pubbliche. Anche questo governo, tuttavia, ha vita breve: nel 1368 Carlo IV si trovava nuovamente a Siena e una coalizione di famiglie magnatizie destitu\u00ec la magistratura dei dodici e sorse il breve \"Governo dei Tredici\", un sorta di dittatura nobiliare composta da dieci nobili e tre rappresentanti del popolo; rimasero in carica per tre settimane. Quindi nel 1369 fu istituito il \"Governo dei Quindici\", composto da noveschi, dodicini e Riformatori. Nel 1371 Nove e Dodici furono estromessi dalla compagine di governo, che rest\u00f2 nelle sole mani dei Riformatori, appartenenti agli strati pi\u00f9 bassi della popolazione urbana. Il regime dei Riformatori dur\u00f2 fino al 1385 e fu rovesciato da una sommossa in cui si unirono nobili, noveschi e le frange popolari non incluse nei Riformatori. Dal 1385 al 1399 il governo di Siena fu affidato ai \"priori\" (dapprima dieci, poi undici, infine dodici).\nI Visconti (1399-1404) - L'autonomia e la Signoria cittadina (1487-1525).\nDopo una brevissima parentesi durata appena cinque anni sotto la signoria dei Visconti (1399-1404), Siena riprese la propria autonomia. Intanto, nel 1471, un trattato tra la Repubblica di Siena e la Contea di Santa Fiora sanc\u00ec l'alta sovranit\u00e0 della prima sulla seconda, lasciandola comunque indipendente. Il mutato scenario quattrocentesco fece s\u00ec che anche Siena avesse la sua signoria dal 1487 al 1525, con Pandolfo Petrucci ed i suoi discendenti Borghese (1512-15), Raffaello (1515-22), Francesco (1522-23) e Fabio (1523-25). Anche questa esperienza sar\u00e0 effimera e con il 1525 si registr\u00f2 un ritorno alle antiche istituzioni repubblicane.\nLa fine della Repubblica e la Guerra di Siena.\nDurante le Guerre d'Italia (1494-1559) franco-spagnole la Repubblica di Siena venne coinvolta nel conflitto che vide le due potenze contendersi la supremazia sull'Italia. Pur riuscendo a destreggiarsi abilmente nel primo periodo delle stesse, dopo la morte di Pandolfo Petrucci lo Stato entr\u00f2 in una fase caratterizzata da lotte intestine e perdita di competitivit\u00e0 commerciale, che lo portarono ad indebolirsi fortemente. Il tentativo da parte dell'Impero spagnolo (a partire dal 1540) di costituire un protettorato permanente nel territorio senese, con l'invio di una guarnigione stabile, provoc\u00f2 l'innalzarsi della tensione fino alla sollevazione popolare (26 luglio 1552) conseguente alla costruzione della \"Cittadella\" fortificata. I senesi aprirono le porte della citt\u00e0 ad un esercito franco-senese, che assedi\u00f2 gli spagnoli nella fortezza fino alla loro cacciata dopo una mediazione dei Medici. Nel febbraio 1553 gli spagnoli ripresero le ostilit\u00e0 al comando di Garc\u00eda \u00c1lvarez de Toledo y Osorio, Vicer\u00e9 di Napoli, che dovette ritirarsi a causa dell'invasione degli Ottomani, alleati di senesi e francesi. L'anno successivo Carlo V offr\u00ec il comando a Cosimo de' Medici, fornendogli un possente esercito formato da vari contingenti imperiali di spagnoli, tedeschi ed ungheresi, con il quale il comandante Gian Giacomo Medici di Marignano assedi\u00f2 Siena e saccheggi\u00f2 il contado. I senesi, comandati da Piero Strozzi e Biagio di Monluc, resistettero a lungo riuscendo anche ad infliggere dure sconfitte alla coalizione imperiale, come l'annientamento dell'esercito di Ridolfo Baglioni nella Battaglia di Chiusi, le scorrerie nel viareggino e l'invasione del Val d'Arno, ma alla fine vennero sopraffatti dalla preponderante superiorit\u00e0 numerica avversaria per cedere nella Battaglia di Scannagallo (2 agosto). L'assedio di Siena dur\u00f2 altri otto mesi, con numerosi atti d'eroismo come quello del Fortino delle donne senesi, fino alla resa per fame il 17 aprile 1555. I negoziati stabilirono il rientro della Repubblica sotto le insegne imperiali, il perdono generale e la possibilit\u00e0 di lasciare la citt\u00e0 per chiunque avesse desiderato farlo. L'opportunit\u00e0 venne colta dall'esercito, con i suoi comandanti e centinaia di uomini, che raggiunsero la Val d'Orcia ed organizzarono l'estrema difesa con l'istituzione della Repubblica di Siena ritirata in Montalcino, che resistette anche alla morte di Carlo V ed al termine delle Guerre d'Italia.\nIl dominio mediceo e il Granducato di Toscana.\nA causa del suo inquadramento all'interno delle Guerre d'Italia, combattute ininterrottamente per 65 anni tra Regno di Francia da una parte e schieramento imperiale ispano-germanico dall'altra, la Guerra di Siena e il destino della Repubblica vennero sanciti dalle stesse.\nIl Trattato di Cateau-Cambr\u00e9sis che pose fine ai combattimenti sul suolo italiano, infatti, stabil\u00ec il passaggio dei territori senesi direttamente nelle mani di Cosimo de' Medici (e non dei fiorentini) in qualit\u00e0 di feudo nobile, a causa degli ingenti debiti di cui Filippo II si era fatto portatore nei confronti della casata fiorentina e del forte apporto fornito dai signori di Firenze alla coalizione. L'unica eccezione fu costituita dalla fascia costiera maremmana e, in particolare, dai porti di Orbetello, Talamone, Porto Ercole, Monte Argentario e Porto Santo Stefano, che andarono a formare lo Stato dei Presidi, sotto controllo diretto del Vicer\u00e9 di Napoli e utilizzato dagli spagnoli per controllare i protettorati italiani.\nCosimo si trov\u00f2 quindi ad essere contemporaneamente Duca di Siena e Duca di Firenze, con titoli indipendenti l'uno dall'altro. La situazione ambigua venne risolta soltanto il decennio successivo (1569) da Papa Pio V che, con l'emissione di un'apposita bolla, confer\u00ec a Cosimo il titolo di Granduca di Toscana, superiore al precedente titolo ducale e latore di dignit\u00e0 sovrana da ogni potenza esterna sui territori controllati.\nIn base a questa nuova organizzazione, il Granducato di Toscana venne formalmente costituito dal Ducato di Firenze (detto lo \"Stato vecchio\") e dal Ducato di Siena (detto lo \"Stato nuovo\"), al quale vennero concessi un'amministrazione e magistrature autonome (un Duca e un auditore generale), sebbene gradite ai sovrani regionali.\nTra il XVII e il XVIII secolo Siena divenne una delle mete pi\u00f9 ambite del Grand Tour dei giovani appartenenti alle \u00e9lite culturali e politiche di tutta Europa, i quali trovavano per\u00f2 sotto i propri occhi una citt\u00e0 tranquilla e assonnata, molto distante dalla vitalit\u00e0 che l'aveva contraddistinta solo fino a due secoli prima. Un certo fervore e accenni di rinascita si mostrarono attorno alle strutture culturali: l'Universit\u00e0 degli Studi, le accademie di fondazione cinquecentesca, che permisero una certa vitalit\u00e0 e il permanere di Siena all'interno del circuito internazionale, evitandone la totale decadenza.\nIn ambito artistico furono attivi in questo periodo i pittori Rutilio Manetti (affreschi in San Bartolomeo) e il Nasini, insieme ad una famiglia di scultori di Cortona, i Mazzuoli, che lasciarono numerose opere.\nIl periodo napoleonico.\nTra il 1799 e il 1800, durante la prima occupazione francese, Siena si rese protagonista assieme ad Arezzo dei moti antigiacobini del Viva Maria, in cui alcuni fuoriusciti da Arezzo al grido di \"Viva Maria\" assaltarono la Sinagoga, prelevarono tutti gli ebrei in preghiera e li arsero vivi in Piazza del Campo.\nPochi mesi pi\u00f9 tardi, durante la seconda campagna d'Italia condotta da Napoleone, Siena divenne capoluogo del Dipartimento dell'Ombrone.\nL'Unit\u00e0 d'Italia.\nSiena partecip\u00f2 convintamente alle guerre del Risorgimento, per le quali partirono numerosi volontari. Cospicuo il numero di quelli che si batterono a Curtatone.\nNel 1859 fu la prima citt\u00e0 della Toscana a votare a favore dell'annessione al Regno d'Italia. Durante i decenni successivi, soprattutto tra le due guerre, Siena conobbe una rinascita grazie alla sua forza nel settore manifatturiero e alla crescita dell'Universit\u00e0.\nDa ricordare nell'Ottocento i pittori Alessandro Franchi, Pietro Aldi e Cesare Maccari. Nell'ambito della scultura furono preminenti Giovanni Dupr\u00e8 e Tito Sarrocchi, importante per l'opera filologica di rifacimento delle statue di Fonte Gaia, deteriorate dal tempo (visibili ai piani inferiori del Santa Maria della Scala).\nIl periodo contemporaneo.\nDurante la Seconda Guerra Mondiale, dopo l'istituzione della Repubblica di Sal\u00f2, Siena fu liberata il 3 luglio 1944 da truppe americane e francesi impegnate nella Campagna d'Italia.\nCuriosit\u00e0.\nUn episodio curioso, a met\u00e0 tra lo storico e lo scientifico, si verific\u00f2 a sud-est di Siena il 16 giugno 1794, quando una pioggia di meteoriti cadde sulla citt\u00e0 di Torrenieri."}
{"id": "70320", "revid": "1222", "url": "https://it.wikipedia.org/wiki?curid=70320", "title": "Taiassuidi", "text": ""}
{"id": "70323", "revid": "1222", "url": "https://it.wikipedia.org/wiki?curid=70323", "title": "Pecari", "text": ""}
{"id": "70332", "revid": "4122", "url": "https://it.wikipedia.org/wiki?curid=70332", "title": "Momento d'inerzia", "text": ""}
{"id": "70333", "revid": "125741590", "url": "https://it.wikipedia.org/wiki?curid=70333", "title": "Salto con gli sci", "text": "Il salto con gli sci \u00e8 uno sport in cui gli atleti muniti di sci ai piedi scendono lungo la rampa di un apposito trampolino al termine del quale spiccano un balzo, cercando di atterrare il pi\u00f9 lontano possibile. Oltre alla lunghezza del salto, il risultato finale dipende anche dai punti di stile, assegnati da una giuria, in una scala da 1 a 20 (punteggio massimo).\nNel caso. di trampolini molto lunghi, la specialit\u00e0 prende pi\u00f9 propriamente il nome di volo con gli sci. Oltre che come disciplina a s\u00e9 stante, il salto con gli sci \u00e8 assieme allo sci di fondo una delle due prove che compongono la combinata nordica. Pur essendo generalmente classificato come sport invernale, il salto con gli sci pu\u00f2 essere praticato in qualsiasi stagione, anche in assenza di neve.\nStoria.\nCome molti altri sport invernali, il salto con gli sci nacque in Norvegia. I primi salti avvennero attorno alla met\u00e0 dell'Ottocento a Morgedal, un piccolo villaggio della regione del Telemark noto come \"la culla dello sci\". La prima gara si svolse a Trysil, nel sud della Norvegia, nel 1862. La prima competizione di un certo richiamo si tenne nel 1879 a Husebybakken, nei pressi di Oslo. Husebybakken ospit\u00f2 l'evento con cadenza annuale fino al 1891; l'anno successivo la gara venne spostata al trampolino di Holmenkollen, la collina che sovrasta la capitale norvegese, diventato da allora uno dei \"luoghi sacri\" del salto con gli sci. La gara di Holmenkollen si svolge ancora oggi ogni anno in febbraio o marzo, e attira decine di migliaia di spettatori dalla Norvegia e dall'estero.\nAl di fuori della Norvegia, il salto con gli sci si \u00e8 diffuso principalmente in Austria, Finlandia, Germania e Giappone. Tradizionalmente i saltatori di questi cinque paesi dominano le competizioni internazionali. Occasionalmente sono riusciti ad emergere anche atleti provenienti dalla Svizzera e dall'Europa orientale.\nIl salto con gli sci \u00e8 uno sport olimpico fin dai I Giochi olimpici invernali del 1924. Contemporaneamente vennero istituiti i Mondiali di sci nordico, nel cui programma figurano gare di salto con gli sci, sci di fondo e combinata nordica. Attualmente i campionati del mondo vengono disputati ogni due anni, negli anni dispari. Sia alle Olimpiadi che ai Mondiali, vengono assegnati tre titoli: individuale dal trampolino corto, individuale dal trampolino lungo, a squadre dal trampolino lungo.\nNel 1952 prese il via la Tourn\u00e9e dei quattro trampolini, ritenuta la pi\u00f9 prestigiosa competizione della specialit\u00e0 dopo i Giochi olimpici e la Coppa del Mondo. Sono quattro gare che si disputano annualmente tra la fine di dicembre e l'inizio di gennaio prima in Germania, sui trampolini di Oberstdorf e Garmisch-Partenkirchen, poi in Austria, a Innsbruck e a Bischofshofen. Alla fine delle quattro gare, il saltatore con il punteggio complessivo pi\u00f9 alto vince la tourn\u00e9e.\nDal 1972 esiste anche il Mondiale di volo con gli sci, che si disputa in una singola gara ogni due anni, negli anni pari.\nNel 1991 viene istituita la Coppa Continentale di salto con gli sci, circuito di gare di secondo livello alle spalle della Coppa del Mondo. Dal 1994 viene organizzato anche il Grand Prix, un circuito estivo di gare di salto con gli sci, rese possibili dai materiali sintetici che consentono lo scivolamento degli atleti come sulla neve. Le competizioni si svolgono sugli stessi trampolini utilizzati nelle gare della Coppa del Mondo invernale.\nNel 1997 \u00e8 stato istituito il Nordic Tournament, l'equivalente nordico della \"Tourn\u00e9e dei quattro trampolini\". Il torneo \u00e8 composto dalle quattro gare di Coppa del Mondo che si disputano a fine stagione in Finlandia e Norvegia. \nA livello agonistico, il salto con gli sci \u00e8 stato uno sport riservato unicamente agli uomini fino al 1998, anno in cui si \u00e8 svolta la prima gara femminile riconosciuta dalla Federazione Internazionale Sci (FIS). Nel 2004 \u00e8 stato organizzato il primo circuito internazionale di gare femminili, con l'apertura alle atlete della Coppa Continentale, che \u00e8 rimasta la competizione di massimo livello fino al 2012, anno in cui nacque la Coppa del Mondo femminile.\nIl salto con gli sci femminile \u00e8 stato escluso dal programma olimpico fino al 2014. La prima competizione olimpica femminile si \u00e8 svolta ai XXII Giochi olimpici invernali di So\u010di.\nTecnica e principi.\nIl salto con gli sci \u00e8 uno sport complesso ed impegnativo, che richiede all'atleta praticante doti quali forza fisica, coordinazione nei movimenti, equilibrio e leggerezza. Il \"terreno di gara\" \u00e8 il trampolino, che presenta un'altezza e un'inclinazione variabili, e che pu\u00f2 essere innevato o rivestito di ceramica (sulla rampa) e di fibre plastiche (nella zona di atterraggio) atti a garantire lo scivolamento e ad attutire il contatto col suolo.\nAbbigliamento ed attrezzatura.\nL'attrezzatura e l'abbigliamento di gara devono rispettare alcuni parametri fissati dal regolamento, atti a impedire abusi finalizzati al miglioramento dell'aerodinamica e/o disfunzioni che possono condurre a incidenti. Ai sensi delle regole in vigore nel 2016, l'attrezzatura consiste di:\nFasi di un salto.\nUn salto dal trampolino si suddivide essenzialmente in quattro fasi:\nTecniche di volo.\nLa tecnica di volo nel salto con gli sci si \u00e8 molto evoluta nel corso degli anni. La prima tecnica fu messa a punto in Norvegia: denominata \"tecnica Kongsberg\", divenne popolare a seguito dei successi di Jacob Tullin Thams e Sigmund Ruud (entrambi campioni del mondo negli anni 1920). In essa, l'atleta teneva il torso e le braccia protese in avanti e gli sci paralleli. Tale tecnica permise di realizzare finanche salti di oltre 100 m.\nNegli anni 1950 si affermarono la \"tecnica D\u00e4scher\" e la \"tecnica Windisch\", dal nome del saltatore svizzero Andreas D\u00e4scher e del tedesco Erich Windisch, che introdussero la posizione delle braccia rivolte all'indietro.\nLa vera rivoluzione si ebbe per\u00f2 a partire dal 1960, allorch\u00e9 il polacco Miros\u0142aw Graf cre\u00f2 la tecnica \"a V\", divaricando le punte degli sci e ravvicinando le code. Tale tecnica, inizialmente osteggiata dai giudici di gara, fu consacrata dal 1980 dai successi di Jan Bokl\u00f6v e Ji\u0159\u00ed Malec. Dagli anni 1990 la posizione a V, che aumenta la portanza generata dagli sci del 28% e incrementa la lunghezza del balzo del 10% rispetto agli sci paralleli, \u00e8 divenuta lo standard del salto con gli sci.\nValutazione di un salto.\nLe competizioni si articolano su due manche, in ciascuna delle quali l'atleta ha a disposizione un salto. La giuria assegna i punteggi e stila le classifiche basandosi su:\nConteggio dei punti per la lunghezza del salto.\nLa linea che demarca il limite della zona di atterraggio prende il nome di punto K (K-point in inglese). Le competizioni assumono il nome dalla distanza tra il punto di stacco e il punto K: una gara K-90 prevede un punto K a 90 m dal \"dente\" del trampolino, una gara K-120 a 120 m e cos\u00ec via. Lo sciatore guadagna 60 punti se atterra in corrispondenza del punto K, che vengono incrementati o decrementati se il contatto col suolo avviene pi\u00f9 avanti o pi\u00f9 indietro (nello specifico di 3,6 punti al metro per il K-35, 2 punti per il K-90 e 1,8 per il K-120).\nConteggio dei punti per lo stile del salto.\nCinque giudici piazzati a bordo pista valutano i salti in una scala che va da 0 a 20 punti. Il giudizio migliore e quello peggiore sono scorporati dal totale, che viene sommato ai punti per la lunghezza del balzo.\nVengono comminate deduzioni al punteggio in caso di:\nPeso corporeo.\nPer scongiurare la tendenza propria di alcuni atleti a perdere molto peso (talora esagerando) per essere pi\u00f9 aerodinamici, \u00e8 stato imposto un limite minimo di indice di massa corporea. Gli atleti che lo sforano devono usare sci pi\u00f9 corti.\nTecnica di allenamento.\nNegli allenamenti, oltre alle prove di salto, la preparazione comprende esercizi da svolgere al di fuori del trampolino, i quali sono tendenzialmente finalizzati allo sviluppo dell'equilibrio e della forza esplosiva (vale a dire da sprigionare in pochi attimi) dell'atleta, con particolare riguardo nei confronti del potenziamento di busto e gambe.\nTra gli esercizi praticati vi sono anche simulazioni \"a scala ridotta\" delle varie fasi di un salto, eseguite al di fuori del trampolino. A tale riguardo si riporta a titolo di esempio una sequenza fotografica, ritraente l'italiana Simona Senoner intenta in nell'esecuzione di tale esercizio.\nRecord del mondo.\nNel salto con gli sci, come in molti altri sport, la progressione nella lunghezza dei salti \u00e8 legata all'evoluzione nella tecnica di esecuzione, nei metodi di allenamento, nei materiali e nei trampolini.\nIl record del mondo appartiene a Stefan Kraft, che il 18 marzo 2017 sul Vikersundbakken di Vikersund (Norvegia) salt\u00f2 253,5 metri.\nUomini.\nIl primo record del mondo ufficialmente registrato fu un salto di 23 metri nel 1879. Fu eseguito da un saltatore norvegese, come norvegesi furono tutti i saltatori che migliorarono progressivamente il record del mondo nei decenni successivi. Nel 1927 lo svizzero Bruno Trojani ruppe il dominio norvegese con un nuovo primato del mondo a 72 metri.\nI 100 metri vennero superati nel 1936 dall'austriaco Sepp Bradl. Quasi quarant'anni dopo, nel 1967, il norvegese Lars Grini salt\u00f2 oltre i 150 metri.\nNel 1994 sul trampolino di Planica (Slovenia), costruito appositamente per il volo con gli sci, l'austriaco Andreas Goldberger fu il primo a volare fino ai 200 metri, ma la caduta all'arrivo pregiudic\u00f2 il riconoscimento della misura come record del mondo. Per gli annali il primo a volare e ad atterrare in piedi oltre i 200 metri fu il finlandese Toni Nieminen, sempre nel 1994.\nIl norvegese Bj\u00f8rn Einar Rom\u00f8ren il 20 marzo 2005 sempre sul trampolino di Planica \u00e8 arrivato a 239 metri. Il saltatore \u00e8 rimasto in volo per 7,7 secondi. Nella stessa gara, il finlandese Janne Ahonen \u00e8 arrivato a 240 metri, ma essendo caduto all'arrivo la sua misura non \u00e8 omologabile come primato.\nL'11 febbraio 2011 a Vikersund il norvegese Johan Remen Evensen fu il primo a saltare oltre i 240 metri, stabilendo il nuovo record di 243 metri. La misura fu migliorata poco dopo dallo stesso Evensen, arrivato a 246,5 metri. Sullo stesso trampolino, il 14 febbraio 2015 lo sloveno Peter Prevc stabil\u00ec un nuovo record di 250,0 metri, che fu migliorato il giorno successivo dal norvegese Anders Fannemel con un salto di 251,5 metri. Attualmente il record appartiene a Stefan Kraft che sempre a Vikersund ha raggiunto i 253,5 metri, mentre a 254 si \u00e8 spinto il russo Dimitri Vassiliev, cadendo di schiena e quindi non risultando un record valido per gli annali.\nDonne.\nPur in assenza di competizioni ufficiali, ci furono donne che si cimentarono nel salto con gli sci sin dagli inizi del XX secolo. La pioniera fu una nobildonna austriaca, la contessa Lamberg. Originaria di Kitzb\u00fchel, una delle pi\u00f9 note localit\u00e0 sciistiche delle Alpi, era una appassionata di sport invernali. Oltre allo sci alpino e allo sci di fondo, pratic\u00f2 anche il salto con gli sci, ottenendo la misura di 22 metri nel 1911.\nNel 1926 la norvegese Olga Balstad-Eggen arriv\u00f2 a 26 metri. Negli anni trenta un'altra norvegese, Johanne Kolstad, realizz\u00f2 una notevole progressione: da 32 metri nel 1931 arriv\u00f2 fino a 72 metri nel 1938.\nTrattandosi di una specialit\u00e0 non ufficiale, le notizie sul salto con gli sci femminile sono scarse e frammentarie.\nNon si hanno ulteriori notizie dei risultati ottenuti da saltatrici donne fino agli anni settanta, quando la norvegese Anita Wold arriv\u00f2 a saltare come apripista durante la \"Tourn\u00e9e dei quattro trampolini\". Miglior\u00f2 per tre volte il primato femminile fino a 97,5 metri, saltati nel 1976 a Sapporo (Giappone).\nIl 29 marzo 1981 la finlandese Tiina Lehtola fu la prima donna a superare la barriera dei 100 metri, atterrando a 110 metri sul trampolino di Ruka, in Finlandia.\nIl suo primato rimase imbattuto fino al 1994, quando l'austriaca Eva Ganster, ammessa come apripista nelle gare maschili dei XVII Giochi olimpici invernali, stabil\u00ec un nuovo primato con 113,5 metri. Eva Ganster fu anche la prima donna a cimentarsi nel volo con gli sci. Nel 1997, sul trampolino di volo di Bad Mitterndorf (in Austria) atterr\u00f2 a 167 metri, misura grazie alla quale fin\u00ec anche nel Guinness dei primati.\nIl 28 gennaio 2003, sullo stesso trampolino, l'austriaca Daniela Iraschko \u00e8 arrivata a 200 metri, nuovo primato del mondo femminile.\nFinora la FIS non ha autorizzato nessuna donna a saltare dal trampolino di volo di Planica, dove sono stati ottenuti tutti i primati del mondo maschili dal 1985 al 2011."}
{"id": "70335", "revid": "1784425", "url": "https://it.wikipedia.org/wiki?curid=70335", "title": "Anastasio Somoza Garc\u00eda", "text": "Biografia.\nAnastasio Somoza nacque nel 1896 da una famiglia agiata ed entr\u00f2 nel 1914 nell'esercito, percorrendo una rapida carriera che lo port\u00f2 ad essere sergente, maresciallo, sottotenente, tenente, maggiore, colonnello e generale nel 1932. Aveva solo 36 anni.\nCome capo della \"Guardia Nacional\", nel 1934 ordin\u00f2 l'uccisione del rivoluzionario Augusto C\u00e9sar Sandino, capo della lotta armata contro l'occupazione statunitense del Nicaragua. Nel 1936 prese il potere tramite un colpo di Stato, assumendo il titolo di presidente con poteri straordinari ed eliminando gli oppositori.\nAppena salito al potere Somoza fece alcune riforme con cui si abolivano i partiti, veniva sciolto il parlamento, venivano annullate le elezioni, si dava al capo dello stato la facolt\u00e0 di scegliere il successore.\nLa dittatura condusse anche una notevole persecuzione degli attivisti comunisti e le vittime sotto la dittatura di Somoza raggiunsero - secondo stime attendibili - il numero di 15-20.000. Il culto della personalit\u00e0 sotto Somoza non fu molto alto, ma prevalse comunque una forte forma di nepotismo. In effetti, Somoza affid\u00f2 incarichi importanti al figlio Luis, nominandolo negli anni quaranta suo successore.\nAnche se il suo governo fu repressivo e corrotto, gli Stati Uniti lo videro come una fonte di anti-comunismo e di stabilit\u00e0 nella regione. Secondo una voce comune, il Presidente statunitense Franklin Delano Roosevelt avrebbe detto una volta ai suoi consiglieri: \"sar\u00e0 anche un figlio di puttana, ma \u00e8 il nostro figlio di puttana\". Secondo lo storico David Schmitz, tuttavia, ricercatori e archivisti che hanno cercato negli archivi della Franklin D. Roosevelt Presidential Library non hanno mai trovato prove dell'esistenza di questa affermazione. Questa frase \u00e8 apparsa per la prima volta nel numero del 15 novembre 1948 del Time Magazine ed \u00e8 stata pi\u00f9 tardi ripresa in una trasmissione del 17 marzo 1960 del notiziario CBS intitolato \"Trujillo: Ritratto di un dittatore\". Nella trasmissione si asseriva tuttavia che FDR avrebbe pronunciato questa frase riferendosi a Rafael Trujillo, dittatore della Repubblica Dominicana. Si deve inoltre considerare che questa frase \u00e8 stata attribuita ad un certo numero di amministrazioni presidenziali degli Stati Uniti relativamente a diversi dittatori di altri paesi. Si deve pertanto ritenere che questa attribuzione sia apocrifa. Secondo Andrew Crawley, la voce sarebbe stata diffusa da Somoza stesso.. Secondo altre fonti, la frase sarebbe da attribuire a Cordell Hull, Segretario di Stato di Roosevelt.\nIl 21 settembre 1956, a Le\u00f3n, il poeta Rigoberto L\u00f3pez P\u00e9rez (celebrato oggi in Nicaragua come eroe nazionale) spar\u00f2 a Somoza, che mor\u00ec il 29 settembre, all'et\u00e0 di sessant'anni. Gli successe il figlio trentaquattrenne Luis."}
{"id": "70337", "revid": "1872303", "url": "https://it.wikipedia.org/wiki?curid=70337", "title": "Volo con gli sci", "text": "Il volo con gli sci \u00e8 la variante del salto con gli sci praticata su trampolini molto lunghi (con un punto K di almeno 150 metri), utilizzabili per le gare di Coppa del Mondo ma non per Olimpiadi o Mondiali. Attualmente nel mondo sono attivi quattro trampolini atti a ospitare gare di volo:\nNon essendo previste gare di volo nel contesto dei Campionati mondiali di sci nordico, che includono invece gare di salto, la Federazione Internazionale Sci organizza appositi Campionati mondiali di volo con gli sci, attualmente a cadenza biennale (anni pari). In Coppa del Mondo, al volo \u00e8 dedicata una speciale classifica di specialit\u00e0, con relativo trofeo."}
{"id": "70340", "revid": "1705737", "url": "https://it.wikipedia.org/wiki?curid=70340", "title": "Royal Flying Corps", "text": "Il Royal Flying Corps, spesso abbreviato in RFC, \u00e8 stato dal 13 maggio 1912 al 1\u00ba aprile 1918 la forza aerea del Regno Unito e parte integrante delle forze armate del Regno Unito durante la prima guerra mondiale.\nOrigini.\nFormati con mandato reale il 13 maggio 1912, i RFC sostituirono il Battaglione Aereo dei \"Royal Engineers\". Per la fine di quell'anno, disponeva di 12 palloni e di 36 biplani da caccia. I RFC vennero concepiti come corpo distinto da esercito e marina. La \"Royal Navy\" comunque non era contenta di avere la sua aviazione sotto il controllo di un corpo dell'esercito e form\u00f2 un proprio corpo, il Royal Naval Air Service (RNAS).\nIl motto dei RFC era: \"Per Ardua ad Astra\".\nIl primo incidente fatale dei RFC avvenne il 5 luglio 1912, nei pressi di Stonehenge sulla Piana di Salisbury. Vi persero la vita il Capitano Eustace B. Loraine e il suo osservatore Sergente R.H.V. Wilson. Dopo l'incidente venne emanato un ordine che recitava \"I voli continueranno questa sera come al solito\", questa frase diventer\u00e0 una tradizione per il corpo.\nVelivoli.\nI velivoli usati da RFC e RNAS durante la guerra comprendevano:\nMolte innovazioni tecnologiche vennero introdotte in quel periodo. I velivoli divennero pi\u00f9 veloci e pi\u00f9 maneggevoli, potendo cos\u00ec attaccare le posizioni nemiche oltre che sorvolarle per ricognizione. L'invenzione del meccanismo di sincronizzazione permise di montare le mitragliatrici frontalmente, rendendo possibile sparare tra le eliche del motore.\nPrima guerra mondiale.\nI RFC furono responsabili delle ricognizioni effettuate con i palloni sul fronte occidentale. Per la prima met\u00e0 della guerra, le forze aeree francesi erano di gran lunga pi\u00f9 numerose dei RFC, e di conseguenza parteciparono a pi\u00f9 combattimenti. Nonostante i mezzi primitivi, l'aggressiva guida del comandante Hugh Trenchard port\u00f2 a molti combattimenti coraggiosi e a molte perdite - oltre 700 nel 1916, il tasso peggior\u00f2 in seguito.\nLe prime vittime di guerra \ni RFC si ebbero ancor prima che arrivassero in Francia. Il tenente Robert R. Skene e il Meccanico Ray Barlow restarono uccisi il 12 agosto 1914, quando il loro aeroplano, probabilmente sovraccarico, si schiant\u00f2 mentre si recava al punto di incontro con il resto dei RFC nei pressi di Dover. Skene era stato il primo inglese a fare il giro della morte con un aeroplano. Dopo il rendezvous, i RFC fecero un attraversamento in massa della Manica, con 60 velivoli.\nLa prima azione dei RFC fu una ricognizione condotta da due aerei il 19 agosto 1914. La missione non ebbe grande successo. Allo scopo di risparmiare peso, ogni aereo portava un solo pilota invece dell'abituale coppia pilota-osservatore. A causa di ci\u00f2, e del cattivo tempo, entrambi i piloti si persero e solo uno fu in grado di completare la missione.\nLa prima vittoria per i RFC arriv\u00f2 quasi una settimana dopo, il 25 agosto, quando i Tenenti C.W. Wilson e C.E.C. Rabagliati costrinsero all'atterraggio un Etrich Taube tedesco che si era avvicinato al loro aerodromo mentre stavano rifornendo i loro Avro. Un altro aereo dei RFC atterr\u00f2 a fianco dell'apparecchio tedesco e l'osservatore insegu\u00ec il pilota tedesco in un bosco delle vicinanze.\nAll'inizio della guerra gli aerei dei RFC erano contrassegnati con l'Union Jack sulle ali. Gli aerei venivano spesso bersagliati dalle truppe di terra perch\u00e9 le insegne venivano confuse con le croci degli aerei tedeschi. Per evitare ci\u00f2 i RFC adottarono la familiare rondella dei francesi, ma con i colori in un ordine differente.\nUno degli impieghi iniziali degli aerei dei RFC era quello di individuare il fuoco dell'artiglieria. I risultati del fuoco d'artiglieria erano abbastanza facili da osservare, il problema era comunicare le correzioni necessarie alle batterie. Il sistema standard prevedeva che il pilota scrivesse una nota e la gettassero a terra dove poteva essere recuperata. I RFC sperimentarono l'utilizzo di trasmittenti radio sui loro apparecchi. Sfortunatamente le trasmittenti dell'epoca pesavano 34 chilogrammi ed occupavano un intero posto nella carlinga. Ci\u00f2 significava che il pilota doveva far volare l'aereo, navigare, osservare la caduta dei proiettili e trasmettere i risultati in codice Morse; tutto da solo. Inoltre, le radio installate sugli aerei potevano solo trasmettere, e quindi i piloti non potevano ricevere istruzioni o richieste da terra. Questo lavoro venne svolto inizialmente da un gruppo speciale (il \"Wireless Flight\") che era distaccato presso lo Squadrone n\u00ba4 dei RFC. Successivamente questo gruppo venne ampliato costituendo lo Squadrone n\u00ba9, comandato da Hugh Dowding.\nUndici membri dei RFC ricevettero la Victoria Cross durante la prima guerra mondiale.\nPrima della Battaglia della Somme i RFC avevano 421 aerei, con quattro squadroni di palloni frenati e quattordici palloni. Questi costituivano quattro brigate, che lavoravano con quattro armate britanniche. I RFC arruolavano uomini provenienti da tutto l'Impero britannico, compresi Sudafrica, Canada e Australia. Alcuni statunitensi si unirono ai RFC prima che gli USA entrassero in guerra.\nAddestramento.\nNel 1917, i governi di Stati Uniti, Canada e Regno Unito decisero di unire le proprie forze per l'addestramento. Tra l'aprile del 1917 e il gennaio del 1919, Camp Borden, nell'Ontario, ospit\u00f2 corsi su volo, comunicazioni radio, armi aeree e fotografia, addestrando 1.812 piloti canadesi e 72 statunitensi. La base ospita ancor oggi la pi\u00f9 grande sezione per l'addestramento delle forze canadesi. L'addestramento si svolse anche in diversi altri luoghi dell'Ontario.\nDurante l'inverno 1917-18, istruttori dei RFC si allenarono con i Signal Corps dell'esercito statunitense in tre campi di volo, sistemando circa seimila uomini a Camp Taliaferro, nei pressi di Fort Worth (Texas). L'addestramento era rischioso; 39 tra ufficiali e cadetti dei RFC morirono in Texas. Undici di questi sono ancora li, reinterrati nel 1924 in un cimitero della Commonwealth War Graves Commission, dove un monumento onora il loro sacrificio.\nAmalgamazione.\nVerso la fine della prima guerra mondiale, il 1\u00ba aprile 1918, i RFC e il RNAS vennero amalgamati per formare un nuovo corpo, la Royal Air Force. La RAF era sotto il controllo dell'Air Ministry. Nel 1919 la RAF poteva contare su un organico di aerei da combattimento e uomini."}
{"id": "70344", "revid": "163662", "url": "https://it.wikipedia.org/wiki?curid=70344", "title": "Louisa May Alcott", "text": "Scrisse anche sotto lo pseudonimo A. M. Barnard.\nBiografia.\nLouisa nacque a Germantown, una cittadina fondata da quaccheri tedeschi e anabattisti mennoniti, ora integrata nella citt\u00e0 di Philadelphia; era figlia del noto filosofo trascendentalista Amos Bronson Alcott e dell'attivista Abby May, che discendeva dalle famiglie Quincy e Sewell di Boston. Louisa era la seconda di quattro sorelle e anche le altre tre raggiunsero una loro notoriet\u00e0: Anna Alcott Pratt, Elizabeth Sewall Alcott e Abigail May Alcott Nieriker.\nLa famiglia si trasfer\u00ec a Boston nel 1838, dove il padre fond\u00f2 una scuola sperimentale ed entr\u00f2 a far parte di un \"club\" trascendentalista con Ralph Waldo Emerson e Henry David Thoreau.\nNel 1840 la famiglia Alcott si trasfer\u00ec nuovamente, stavolta verso un \"cottage\" dotato di due acri di terreno lungo il Sudbury River a Concord, nel Massachusetts. Per un breve periodo, dal 1843 al 1844, la famiglia visse in una comunit\u00e0 agricola chiamata \"Utopian Fruitlands\", fondata da Amos Bronson Alcott e Charles Lane. Dopo il suo scioglimento, si stabilirono definitivamente a Concord.\nLouisa ricevette un'istruzione privata; tra i suoi insegnanti vi furono Ralph Waldo Emerson, Nathaniel Hawthorne e Margaret Fuller, tutti amici di famiglia, e il naturalista Henry David Thoreau, oltre al padre Amos Bronson. Di queste esperienze lasci\u00f2 un resoconto giornalistico intitolato \"Transcendental Wild Oats\" (poi ripubblicato in \"Silver Pitchers\", del 1876).\nA causa delle condizioni economiche in cui gravava la famiglia, fu costretta a lavorare fin da giovane come insegnante occasionale, sarta, governante, colf e, solo pi\u00f9 avanti, scrittrice. Anche le sorelle e la madre lavoravano, quest'ultima a servizio di emigrati irlandesi; solo la sorella pi\u00f9 piccola, Abigail May, pot\u00e9 frequentare la scuola pubblica. Louisa inizi\u00f2 in questo periodo a intensificare la scrittura, lavorando a \"Flower Fables\" (pubblicato nel 1849), fiabe che originariamente scrisse per Ellen Emerson, figlia di Ralph Waldo. Nel frattempo, insieme alla famiglia, lavorava alla rete clandestina \"Underground Railroad\" che favoriva la fuga e l'espatrio degli schiavi di colore.\nNel 1848 lesse e apprezz\u00f2 la \"Dichiarazione dei Sentimenti\", atti della Conferenza di Seneca Falls sui diritti delle donne. \nCrebbe dunque come un'abolizionista e una femminista. Divenuta sostenitrice del suffragio universale esteso alle donne, fu ben presto la prima donna di Concord a iscriversi a votare per un'elezione di cariche scolastiche.\nIl decennio successivo fu per la famiglia Alcott un periodo assai duro: nel 1857 Louisa non riusciva a trovare lavoro e medit\u00f2 il suicidio. Nello stesso anno lesse la biografia di Charlotte Bront\u00eb scritta da Elizabeth Gaskell.\nNel 1858 la sorella minore Lizzie mor\u00ec e la sorella maggiore Anna and\u00f2 sposa a John Pratt. La Alcott percep\u00ec i due fatti come la definitiva rottura della sorellanza.\nNel 1865 fece un viaggio in Europa in compagnia di un amico invalido ed ebbe occasione di conoscere molti scrittori.\nLa madre mor\u00ec nel 1877, nel 1879 mor\u00ec anche la sorella pi\u00f9 piccola, May, e Louisa adott\u00f2 la figlia della sorella, Louisa May Nieriker (\"Lulu\"), che aveva allora solo due anni.\nNel 1882 il padre fu colpito da paralisi e Louisa ne divenne la fedele assistente.\nMor\u00ec a Boston il 6 marzo 1888 a causa di un ictus, due giorni dopo aver visitato il padre sul letto di morte. La morte fu attribuita a un avvelenamento da mercurio contratto durante la guerra civile americana (per la quale era partita come infermiera volontaria), quando era stata curata con un composto a base di questa sostanza. Le sue ultime parole furono: \u00ab\"Is it not meningitis?\"\u00bb (\u00abNon \u00e8 meningite?\u00bb). Nelle prime ore dopo il decesso era stata questa la malattia alla quale era stato attribuito.\nCarriera letteraria.\nIl suo primo libro \u00e8 stato \"Flower Fables\" del 1855, una raccolta di racconti originariamente scritti per Ellen Emerson, la figlia di Ralph Waldo Emerson.\nNel 1860, Louisa inizia a scrivere per l'\"Atlantic Monthly\".\nAllo scoppio della guerra di secessione americana, lavor\u00f2 (dal 1862 al 1863) come infermiera all'Union Hospital a Georgetown. Nelle lettere da lei inviate durante il periodo di servizio all'ospedale, pubblicate e riviste nel Commonwealth e raccolte in \"Hospital Sketches\" (1863, ripubblicato con aggiunte nel 1869), diede dimostrazione di un arguto spirito di osservazione e di senso dell'umorismo che le valsero le prime recensioni positive.\nIl suo romanzo \"Moods\" del 1864, basato su esperienze realmente vissute dall'autrice, \u00e8 stato anch'esso promettente.\nLouisa May Alcott scrisse storie appassionanti e storie sensazionali sotto lo pseudonimo di A. M. Barnard. Tra le opere sotto questo pseudonimo, troviamo \"Un lungo fatale inseguimento d'amore\" e \"Passione e tormento\". Questi libri ebbero un immediato e notevole successo commerciale perch\u00e9 scritti in uno stile popolare.\nLouisa produsse storie per bambini in cui l'elemento \"moralit\u00e0\" era il dominante e, a esclusione del lavoro semi-autobiografico \"Work\" (1873) e l'anonimo romanzo rosa \"A Modern Mephistopheles\" (1875) che si pensa sia stato scritto in realt\u00e0 da Julian Hawthorne, non continu\u00f2 a scrivere libri per adulti.\nIl successo letterario arriv\u00f2 nel 1868 con la pubblicazione della prima parte di \"Piccole donne\" (\"Little Women: or Meg, Jo, Beth and Amy\"), un racconto semi-autobiografico nel quale descrisse con molto senso dell'umorismo e realismo episodi della sua infanzia con le sorelle a Concord.\nIl secondo libro, \"Piccole donne crescono\" (\"Good Wives\" - \"Buone mogli\") del 1869, segue la vita delle sorelle March nell'et\u00e0 adulta e nel matrimonio. \"Piccoli uomini\" (\"Little Men\") del 1871 narra la vita di Jo alla Plumfield School, che fond\u00f2 assieme al marito, professor Bhaer, episodio narrato alla fine di \"Good Wives.\" Il quarto libro, \"I ragazzi di Jo\" (\"Jo's Boys\"), del 1886 completa la saga della Famiglia March.\nLa gran parte dei volumi pubblicati tra il 1870 e il 1879, \"An Old Fashioned Girl\" (1870), \"Aunt Jo's Scrap Bag\" (sei volumi, 1871-1879),\" Eight Cousins\" e il suo sequel \"Rose in Bloom\" (1876), seguono la linea di \"Piccole donne\".\nLouisa Alcott cre\u00f2 l'eroina \"Jo\" modellandola su se stessa in \"Piccole donne\", ma Jo si sposa alla fine del secondo libro mentre l'autrice non si spos\u00f2 mai."}
{"id": "70355", "revid": "228587", "url": "https://it.wikipedia.org/wiki?curid=70355", "title": "Calliope (disambigua)", "text": ""}
{"id": "70358", "revid": "1442080", "url": "https://it.wikipedia.org/wiki?curid=70358", "title": "Tao", "text": "Il Tao (; letteralmente la Via o il Sentiero) \u00e8 uno dei principali concetti della storia del pensiero cinese, e il centro della religione taoista. \nSi tratta di un termine di difficile traduzione, inizialmente concepito come una potenza inesauribile che sfugge a qualunque tentativo di definizione. Il carattere cinese (la cui parte inferiore \u00e8 il radicale cinese \"piede\") esprime innanzitutto il concetto di movimento, di flusso: dunque si pu\u00f2 tentare di definire il Tao come l'eterna, essenziale e fondamentale forza che scorre perennemente attraverso tutta la materia dell'Universo. \nIn ambito occidentale, viene talvolta tradotto come il Principio. Nella filosofia taoista tradizionale cinese, il Tao \"\u00e8\" l'Universo stesso: quell'eterno, inesauribile \"divenire\", in costante movimento. Tenendo presenti questi riferimenti, volendolo definire con una parola, il Tao \"\u00e8\".\nNel contesto della storia del pensiero cinese, il concetto di Tao acquisisce grande importanza in seno alla tradizione taoista, salvo poi estendere la sua influenza a tutto il panorama filosofico e speculativo cinese, fino ad essere integrato, riassorbito e reinterpretato da una molteplicit\u00e0 di scuole di pensiero, ivi inclusa quella confuciana. Nel corso dei secoli questa influenza si estender\u00e0 a molte altre delle cosiddette filosofie e scuole di pensiero orientali.\nStruttura del Tao in origine.\nIl filosofo Lao-tzu, mitico fondatore del taoismo, mette in chiaro che prima di tutto vi era un \"non-essere\" trascendente e indifferenziato (che tuttavia non \u00e8 il \"nulla\"), \"la Via\" (detta anche \"origine\", la \"Madre\", la \"femmina oscura\", ecc.), il Tao appunto, che diede origine all\"'essere\" (detto \"la madre dei viventi\"), ci\u00f2 che esiste e da cui nacque il mondo; anch'esso, tuttavia, \u00e8 parte del Tao stesso, poich\u00e9 della sua stessa natura, ma ha dei confini. \nSi tratta quindi di una filosofia del mutamento, in cui il Tao iniziale \u00e8 per\u00f2 immutabile (e non pu\u00f2 essere \"detto\", ma pu\u00f2 essere mostrato), eppure muta (e in questa forma \"non \u00e8 una via costante\", dice Lao-tzu), una sorta di panenteismo (posizione che coniuga trascendenza e immanenza, in maniera monista). \nIl Tao all'inizio del tempo - nello stato di non-essere - era in uno stato chiamato \"wu ji\" (\u65e0\u6781 = assenza di differenziazioni/assenza di polarit\u00e0). A un certo punto - nell'essere - si formarono due polarit\u00e0 di segno diverso che rappresentano i principi fondamentali dell'universo, presenti nella natura:\nLo scopo del taoista \u00e8 comprendere questa evoluzione e le successive, e tornare, tramite la meditazione e la retta pratica di vita, ad avvicinarsi all'unit\u00e0 iniziale del Tao: l'obiettivo finale \u00e8 portare il discepolo, il praticante e lo studente, ad un completo stato di unificazione con l'universo, con il Tao quindi. Tutta la vita emerge dal Wuji, inconsapevolmente. Attraverso le pratiche taoiste \u00e8 quindi possibile raggiungere l'immortalit\u00e0 (detta \"xian\") e ritornare allo stato di Wuji, energia pura, dissolvendosi nell'Uno, quindi nel Tao.\nAffinit\u00e0 con concetti di altre filosofie.\nIl Tao \u00e8 un concetto simile al \"brahman\" induista. Per fare un paragone con la filosofia occidentale, invece, il Tao \u00e8 paragonabile principalmente all'\"\u00e1peiron\" di Anassimandro, o all'Essere immutabile e perfetto di Parmenide; si veda anche la riproposizione di Martin Heidegger, il quale avvicin\u00f2 il suo concetto di Essere al taoismo e al buddhismo zen, in particolare l'identit\u00e0 tra senso nascosto del Tao e dell'Essere; inoltre si pu\u00f2 fare un paragone con il \"Logos\" di Eraclito, degli stoici e di Giovanni evangelista, con l'Uno del platonismo, il Noumeno di Kant e dell'idealismo, lo slancio vitale di Bergson e l'Od di Karl von Reichenbach; la sua differenziazione mutevole \u00e8 paragonabile allo scorrere nel divenire, alle idee platoniche che forgiano le forme sensibili).\nIl fisico Fritjof Capra ha tentato di conciliare il Tao con i moderni concetti scientifici della fisica quantistica e con l'olismo (alla maniera di quanto fatto da Carlo Rovelli con l'entanglement quantistico e la \"\u015a\u016bnyat\u0101\" del buddhismo) nel suo celebre testo \"Il Tao della fisica\".\nEvoluzione.\nDa essi - Yin e Yang - deriva tutto il mondo visibile e invisibile della cosmologia taoista.\nI due principi, il divino individuo immaginario maschile e il divino immaginario \nfemminile, iniziarono subito a interagire, dando origine alla suprema polarit\u00e0 o T'ai Chi o Taiji (Pronuncia Wu-ci), termine che indica anche l'omonima disciplina fisica. Il simbolo da tutti conosciuto come Taijitu \u00e8 il pi\u00f9 famoso di molti simboli che rappresentano questa suprema polarit\u00e0 e che sono chiamati T'ai Chi T'u.\n\u00c8 importante evidenziare che nella filosofia Taoista Yin e Yang non hanno alcun significato morale, come buono o cattivo, e sono considerati elementi di differenziazione complementari. \nDa essi deriva il \"qi\" (detto anche \"ki\" o \"chi\") l'energia che scorre nel mondo fisico, nell'orizzonte naturalista del taoismo, rappresentato dai cinque elementi (acqua, legno, fuoco, metallo, terra), che si combinano a loro volta nelle otto forze; dal Tao, unica vera \"divinit\u00e0\", derivano anche divinit\u00e0 minori, personificazioni di forze naturali (si veda la teologia taoista) o maestri divinizzati (Laozi, gli immortali tra cui gli otto saggi immortali, ecc.).\nDescrizione.\nEssendo il Tao ineffabile, cio\u00e8 indescrivibile, per comprenderlo si pu\u00f2 ricorrere alla seguente analogia, tratta da Lao-tzu: immagina una persona che cammina su una strada, portando sulle spalle un fusto di bamb\u00f9. Alle due estremit\u00e0 del bamb\u00f9, sono appesi due secchi. I due secchi rappresentano lo yin e lo yang. Il bamb\u00f9 rappresenta il Tai Chi, l'entit\u00e0 che collega lo yin e lo yang. La strada \u00e8 il Tao.\nIl Tao pu\u00f2 essere interpretato come una \"risonanza\" che risiede nello spazio vuoto lasciato dagli oggetti solidi. Allo stesso tempo, esso scorre attraverso gli oggetti dando loro le caratteristiche. Nel Tao Te Ching si dice che il Tao nutra tutte le cose, che crea una trama nel caos. La caratteristica propria di questa trama \u00e8 una condizione di inappagabile desiderio, per cui i filosofi taoisti associano il Tao al cambiamento; le rappresentazioni artistiche che tentano di rappresentare il Tao sono caratterizzate da flussi.\nSe per il confucianesimo il Tao rappresenta un principio etico, una norma di comportamento sociale, per il taoismo esso non \u00e8 altro che il processo di mutamento e divenire di tutte le cose. Nel \"Libro dei mutamenti\" si legge: \"Una volta yin, una volta yang, ecco il tao\". Questa definizione del Tao come risultato dell'alternanza di \"yin\" (principio femminile) e \"yang\" (principio maschile) sintetizza nel modo pi\u00f9 appropriato l'idea di perenne divenire implicita nel Tao, che \u00e8 costantemente incostante, comprensivo di ogni cosa e del suo opposto, di essere e non-essere, di vivere e morire, di conoscere e non-conoscere.\nDunque, ogni qualit\u00e0 \u00e8 potenzialmente presente nel Tao e si sviluppa in maniera spontanea, dando cos\u00ec origine e inserendosi in un universo concepito in termini non statici ma dinamici, il cui \"ordine naturale\" esclude per\u00f2 l'intervento finalizzato umano (secondo la concezione del \"wu wei\", \"non agire\") in quanto nocivo al libero gioco delle alternanze."}
{"id": "70360", "revid": "466539", "url": "https://it.wikipedia.org/wiki?curid=70360", "title": "Lingue uraliche", "text": "Le lingue uraliche sono una famiglia linguistica comprendente idiomi parlati in Europa settentrionale, Europa orientale e Asia settentrionale.\nDistribuzione geografica.\nLa famiglia \u00e8 composta da circa 30 lingue parlate da approssimativamente 20 milioni di persone. Il nome della famiglia linguistica si riferisce alla pi\u00f9 accreditata localit\u00e0 della Urheimat (area d'origine della proto-lingua, il proto-uralico), che si troverebbe vicino ai monti Urali. I paesi con un numero significativo di locutori delle lingue uraliche sono l'Ungheria, la Finlandia, l'Estonia, la Russia, ed i paesi confinanti con la presenza di minoranze appartenenti al gruppo linguistico uralico come la Norvegia, la Svezia, la Romania, la Slovacchia e la provincia autonoma della Voivodina (Serbia), Austria, Slovenia, Croazia e la Ucraina. Le lingue col maggior numero di locutori sono l'ungherese, il finlandese e l'estone. Altre lingue rilevanti sono il mordvino e il mari (Russia) e il permiano.\nClassificazione.\nQuesto \u00e8 lo schema attuale delle lingue uraliche, comprendente anche le lingue jukaghire, da molti considerate correlate ad esse:\nUralo-jukaghiro\nSecondo \"Ethnologue\", la classificazione delle lingue uraliche \u00e8 la seguente:\nStoria.\nLe lingue uraliche, secondo alcuni studiosi, avrebbero origini comuni a quelle delle lingue altaiche (turco, mongolo, ecc.) e quindi rientrerebbero in una famiglia linguistica pi\u00f9 grande denominata uralo-altaica. Oggi per\u00f2 questa teoria \u00e8 stata abbandonata dalla maggior parte degli studiosi."}
{"id": "70362", "revid": "70349", "url": "https://it.wikipedia.org/wiki?curid=70362", "title": "Terzi di Siena", "text": ""}
{"id": "70366", "revid": "330019", "url": "https://it.wikipedia.org/wiki?curid=70366", "title": "Stiria", "text": "La Stiria (\"Steiermark\" in tedesco, \"\u0160tajerska\" in sloveno e croato, \"Steiamoak\" in austro-bavarese, \"St\u00e1jerorsz\u00e1g\" in ungherese) \u00e8 un Land del sud-est dell'Austria. Con i suoi , \u00e8 il secondo Land austriaco per estensione. La capitale \u00e8 Graz.\nGeografia fisica.\nConfina con la Slovenia (regioni Oltremura (\"Prekmurje\"), Stiria (\"\u0160tajerska\") e Carinzia (\"Koro\u0161ka)\") a sud e con i L\u00e4nder dell'Alta Austria e della Bassa Austria a nord, del Salisburghese a ovest, del Burgenland a est e della Carinzia a sud-ovest.\nMonti.\nLa Stiria \u00e8 particolarmente montuosa.\nLe sezioni e sottosezioni alpine che interessano la Stiria sono:\nStoria.\nDurante il dominio romano la Stiria era abitata da trib\u00f9 celtiche. La parte orientale del paese faceva parte della Pannonia, quella occidentale del Norico. Nel corso delle invasioni vi si insediarono o la attraversarono i Visigoti, gli Unni, gli Ostrogoti, i Rugi, i Longobardi, i Franchi e gli Avari. Dal 595 presero possesso del territorio gli Slavi sconfiggendo gli Avari.\nAttorno al VI secolo giunsero missionari irlandesi che introdussero la religione cristiana, ad opera principalmente dell'abate San Colombano e l'opera missionaria evangelizzatrice iniziata dall'Abbazia di Luxeuil anche con Sant'Eustasio successore di Colombano, e proseguita con le sue fondazioni monastiche attorno al lago di Costanza, da Bregenz e San Gallo e da parte di altri monaci benedettini bianchi di San Colombano, detti anche \"colombaniani\", fra cui spiccano quelle del monaco e compagno di Colombano San Gallo, San Magno di F\u00fcssen, San Ruperto di Salisburgo (l'apostolo della Baviera e della Carinzia) e San Virgilio di Salisburgo.\nNel 1180 la Stiria si separa dal ducato della Carinzia e diviene un granducato a s\u00e9 stante. Nel 1192 diviene parte dell'Austria. Dopo la suddivisione ereditaria da parte degli Asburgo diviene la parte centrale dell'Austria interna (\"Inner\u00f6sterreich\").\nAllo sviluppo culturale ed economico della Stiria d\u00e0 un grande contributo l'arciduca Giovanni, figlio dell'imperatore Leopoldo II, nel periodo fra il 1809 ed il 1859.\nNel 1918, dopo la Prima guerra mondiale, viene divisa in una zona settentrionale, che costituisce il land austriaco attuale, e in una zona meridionale, chiamata Bassa Stiria, abitata da gente di lingua slovena, che viene annessa alla Jugoslavia, ed in seguito alla repubblica di Slovenia.\nNel 1938 viene annessa con il resto dell'Austria alla Germania nazista di cui diverr\u00e0 un Land. Dopo la seconda guerra mondiale, con la divisione dell'Austria in zone di occupazione fra le potenze vincitrici, entra a far parte quasi per intero dell'area amministrata dalla Gran Bretagna.\nSuddivisione amministrativa.\nLa Stiria \u00e8 divisa in 12 distretti e una citt\u00e0 statutaria (2013).\nSport.\nIl Gran Premio di Stiria si \u00e8 disputato nel 2020 e 2021 al Red Bull Ring di Spielberg, lo stesso circuito del Gran Premio d'Austria."}
{"id": "70369", "revid": "486946", "url": "https://it.wikipedia.org/wiki?curid=70369", "title": "GATT", "text": ""}
{"id": "70371", "revid": "1913206", "url": "https://it.wikipedia.org/wiki?curid=70371", "title": "Frank Lloyd Wright", "text": "Assieme a Le Corbusier, Walter Gropius, Ludwig Mies van der Rohe e Alvar Aalto \u00e8 considerato uno dei maestri del Movimento Moderno in architettura. Otto delle opere di Wright sono state iscritte nella lista dei patrimoni dell'umanit\u00e0 il 7 luglio 2019 con la denominazione \"Le opere architettoniche del XX secolo di Frank Lloyd Wright\".\nRomanticamente legato all'ideologia individualistica del \"pionierismo\" statunitense, si volse all'approfondimento del rapporto fra l'individuo e lo spazio architettonico e fra questo e la natura, assunta come fondamentale riferimento esterno. Questi suoi interessi lo portarono a prediligere come tema le case d'abitazione unifamiliari (\"prairie houses\"), che costituirono l'aspetto determinante del suo primo periodo di attivit\u00e0. \u00c8 considerato uno dei maggiori esponenti della \"corrente organica\" dell'architettura contemporanea. Nel 1937 inizi\u00f2 la costruzione della scuola per architetti \"Taliesin West\".\nFrank Lloyd Wright si stacc\u00f2 drasticamente dalla concezione ottocentesca dell'architettura, quando, se \u00e8 vero che sorsero pi\u00f9 edifici che non in tutti i periodi precedenti messi insieme, come conseguenza della rivoluzione industriale, \u00e8 altrettanto vero che tali costruzioni mancavano di uno stile proprio e il concetto di \"bellezza\" della facciata era totalmente staccato dalla funzionalit\u00e0 degli interni nonch\u00e9 da una basilare competenza artigiana che peraltro stava piano piano scomparendo lasciando il posto alla produzione meccanica. \u00ab(...) si chiedeva all'architetto di fare un edificio in stile gotico, o di dare all'edificio l'apparenza di un castello normanno, di un palazzo del Rinascimento o, magari, di una moschea orientale\u00bb.\nAyn Rand nel suo romanzo La fonte meravigliosa, da cui \u00e8 stato tratto l'omonimo film di King Vidor con la sceneggiatura della stessa autrice, si ispira a Frank Lloyd Whright per la messa in scena del protagonista Howard Roark in un modo molto approfondito per quanto riguarda questo concetto innovativo.\nNel suo volume \"Architettura organica\" del 1939 Frank Lloyd Wright espresse compiutamente la sua idea di architettura, che si fondava sul rifiuto della mera ricerca estetica o del semplice gusto superficiale cos\u00ec come una societ\u00e0 organica dovrebbe essere indipendente da ogni imposizione esterna contrastante con la natura dell'uomo. La progettazione architettonica dovrebbe creare un'armonia tra l'uomo e la natura, costruire un \"nuovo sistema in equilibrio\" tra ambiente costruito e ambiente naturale attraverso l'integrazione dei vari elementi artificiali propri dell'uomo (costruzioni, arredi, ecc.) e naturali dell'intorno ambientale del sito. Tutti divengono parte di un unico interconnesso organismo, spazio architettonico. La \"casa sulla cascata\" del 1936 \u00e8 l'esempio pi\u00f9 pragmatico ed eccezionale di questo modo Wrightiano di fare ed intendere l'architettura. Wright cos\u00ec si espresse a proposito dell'architettura organica:\nBiografia.\nFrank Lloyd Wright nacque nel 1867 a Richland Center nel Wisconsin da William Russell Carey Wright (1825\u20131904), originario del Massachusetts, di origini inglesi, e da Anne Lloyd Jones (1838-1923) insegnante in scuole di campagna, appartenente ad una famiglia gallese di coltivatori possidenti emigrata negli Stati Uniti, figlia di Richard Lloyd Jones e Mary Thomas James. La famiglia era di religione unitariana, molto diffusa ed influente nella cultura e societ\u00e0 del Midwest. Il padre che era laureato in legge, sebbene afflitto da continui problemi finanziari, fece molti lavori, tra i quali anche il pastore. Questo comport\u00f2, per la famiglia Wright, il trasferimento per ben tre volte ancor prima che Frank compisse gli undici anni. Il rapporto che Frank Lloyd Wright nutr\u00ec per il padre fu di amore-odio; amore per la passione che gli tramand\u00f2 per la musica e odio per i suoi modi autoritari ed una certa indifferenza che mostr\u00f2 nei suoi confronti. La madre era maestra. Suo zio, Jenkin Lloyd Jones, era un'importante figura dell'unitarismo, mentre il cugino Richard Lloyd Jones fu un importante editore.\nNel 1876 accompagnato dalla madre vide, all'esposizione internazionale indetta per il centenario di Philadelphia, i \"giochi fr\u00f6beliani\". Ideati dal pedagogista tedesco Friedrich Fr\u00f6bel, erano cartoni e cubi di legno dalle forme geometriche, dipinti di colori primari, che guidavano i bambini alla conoscenza della composizione, della scomposizione di volumi principali in secondari e delle relazioni tra diverse forme.\nQuesti giochi potevano infatti essere combinati in infiniti modi, bi- o tridimensionalmente, e, come sosteneva Fr\u00f6bel, erano molto utili se usati per rappresentare con forme geometriche oggetti naturali.\nMolti anni dopo, famoso in tutto il mondo, Wright ebbe modo di dire:\nLa formazione scolastica fu scarsa. Ammesso all'Universit\u00e0 come \u201cstudente esterno\u201d, lasci\u00f2 dopo due semestri improduttivi. In questo periodo lesse due libri che lo colpirono molto: \"The Stones of Venice\" di John Ruskin e il \"Dizionario di architettura\" di Eug\u00e8ne Viollet-le-Duc.\nNel 1885, con il divorzio dei genitori, fu investito da nuove responsabilit\u00e0. Per aiutare la famiglia trov\u00f2 quindi impiego nel suo primo studio, quello di Allen D. Conover. La separazione dei genitori, quando era appena diciottenne, e la successiva convivenza con il clan dei Lloyd Jones (molto compatti), lo portarono a considerare in ogni sua casa il tema della \u201cunit\u00e0 della famiglia\u201d, dello \u201cstare insieme\u201d.\nSul divorzio egli accett\u00f2 la verit\u00e0 della madre, pensando che ogni colpa fosse del padre. Frank Lloyd Wright per molto tempo sper\u00f2 che il padre tornasse, ma questi non diede pi\u00f9 notizie di s\u00e9. In ogni caso, Wright, fu sempre riconoscente a questi per l'amore per la musica che gli aveva tramandato ed impar\u00f2 ad accostare i parallelismi con le rapsodie di Beethoven, la simmetria geometrica con quella musicale di Bach (V. Le Duc). In comune con il padre, Wright, ebbe l'irrequietezza, le qualit\u00e0 oratorie, il carisma, il difficile rapporto con il denaro, il non essere mai soddisfatti del proprio lavoro (visto come una vera e propria missione) e il dare pi\u00f9 importanza a realizzazioni personali piuttosto che agli obblighi familiari. Inoltre entrambi considerarono i loro figli come intrusi, d'impaccio.\nNel 1887, dopo due anni di ingegneria all'Universit\u00e0 del Wisconsin, entra nello studio di I.L. Silsbee, poi in quello di L. Sullivan, con il quale collabor\u00f2 per sei anni. Nel 1889 sposa Catherine Lee Tobin, da cui avr\u00e0 sei figli.\nNel 1893 visita l\"'Esposizione Colombiana\" di Chicago. Rimane impressionato dallo , ricostruzione in scala 1:1 su un'isola artificiale dell'edificio centrale del tempio By\u014dd\u014d-in a Uji (Kyoto). L'architettura giapponese da quel momento rimarr\u00e0 uno dei riferimenti di Wright, che compie diversi viaggi in Giappone e diventa uno dei pi\u00f9 autorevoli tra i collezionisti americani di stampe giapponesi. Nel 1912 pubblica il libro \"The Japanese Print: An Interpretation\".\nMa nell'ottobre del 1909, in crisi esistenziale, abbandon\u00f2 la famiglia e part\u00ec per l'Europa con la nuova compagna, Mamah Borthwick Cheney, moglie di un cliente di Oak Park. Soggiorner\u00e0 prima a Firenze (assieme al maggiore dei figli, Lloyd, e al collaboratore Taylor Woolley) e poi a Fiesole dove continuer\u00e0 a preparare, assieme a Woolley, i disegni per il volume \u201cAusgef\u00fchrte Bauten und Entw\u00fcrfe von Frank Lloyd Wright\u201d edito da Ernst Wasmuth che uscir\u00e0 a Berlino nel 1911. Rientrato dall'Europa ad ottobre 1910, nel 1911 si trasfer\u00ec nella localit\u00e0 di Spring Green nel Wisconsin, realizzando per s\u00e9 e per Mamah il complesso noto come \"Taliesin\". Risalgono a questo periodo anche i Midway Gardens a Chicago (1914), personale rielaborazione dell'architettura orientale.\nNell'agosto del 1914 accadde un episodio che segn\u00f2 profondamente la vita di Wright: la compagna Mamah Borthwick e i due figli di questa vennero uccisi, assieme ad altre quattro persone, da un servitore che diede fuoco all'ala residenziale di Taliesin (Spring Green), in Wisconsin, sede del suo studio principale di allora, mentre Wright era assente per lavoro.\nNel 1916, Wright decise di lasciare gli Stati Uniti. Torn\u00f2 in Giappone e apr\u00ec uno studio a Tokyo, dove rimarr\u00e0 per sei anni. Venne ricevuto dall'Imperatore del Giappone Taish\u014d, cosa che ne aument\u00f2 enormemente la fama. Costru\u00ec in quel periodo, con criteri antisismici, l\"'Imperial Hotel\", che resister\u00e0 al terremoto del 1923 che rase al suolo la citt\u00e0.\nNegli anni venti si ciment\u00f2 nello stile Revival Maya e nell'uso dei \"textile blocks\", realizzando diverse residenze in California, come ad esempio la Ennis House. Nel 1927 realizz\u00f2 a Phoenix in Arizona il Biltmore Hotel, che gli porter\u00e0 altri incarichi, cos\u00ec che nel 1937 pot\u00e9 realizzare a Scottsdale\" Taliesin West\", la sua nuova residenza-studio invernale con scuola di architettura privata.\nNel 1923 divorzi\u00f2 dalla prima moglie Catherine e spos\u00f2 Miriam Noel. Nel 1928 spos\u00f2 quindi la terza moglie, Olga Hinzenberg, da cui ebbe una figlia.\nNegli anni trenta pubblic\u00f2 un saggio di urbanistica: \"The Disappearing City\", cui seguir\u00e0 il periodo usoniano di Wright, caratterizzato da una particolare attenzione nei confronti dell'edilizia economicamente sostenibile per la societ\u00e0 americana in difficolt\u00e0 nel periodo della grande depressione. Nel 1935 realizz\u00f2 invece il progetto della casa sulla cascata, che diventer\u00e0 presto la sua architettura pi\u00f9 nota.\nFu un seguace della Teosofia.\nIl Museo d'Arte Moderna di New York organizz\u00f2 nel 1940 la mostra retrospettiva: \"The Work of Frank Lloyd Wright\". Nel 1958 l'architetto pubblic\u00f2 il suo ultimo scritto: \"The Living City\": sarebbe morto il 9 aprile 1959, a Phoenix (Arizona).\nProgetti.\nNella sua lunghissima carriera, durata pi\u00f9 di 70 anni, Frank Lloyd Wright esegu\u00ec circa un migliaio di progetti (532 furono realizzati) tra case, uffici, scuole, biblioteche e molto altro.\nTra quelli rimasti solo sulla carta, si pu\u00f2 citare il famoso grattacielo Illinois che doveva diventare il pi\u00f9 alto grattacielo del mondo con un'altezza pari a 1 miglio.\nLe \"Prairie Houses\".\nVerso la fine dell'Ottocento l'architettura domestica si rifaceva ad un eclettismo neoclassico; la casa era uno \"status symbol\", un luogo di sfoggio. Alle porte del Novecento nacque dalla scontentezza per lo statu quo sociale ed economico la \"Prairie House\" (casa nella prateria); una vera rivoluzione.\nWright radun\u00f2 nel suo studio sulla Chicago Road un certo numero di architetti, molti dei quali venivano dallo studio di Adler e Sullivan. Da questo gruppo di collaboratori, che lo aiutarono nelle sue tantissime commesse, nacque la cosiddetta Prairie School, attiva dal 1890 al 1910. Tra questi si ricordano Marion Mahoney (disegn\u00f2 per conto dell'architetto sedie, tavoli e ornamenti scultorei) e Byrne e Drummond, che furono figure di spicco della Prairie School per anni.\nI 18 architetti del gruppo che, pur tenendo conto della tradizione, rinnovarono la casa urbana prevedendo:\nLa concezione della Prairie House.\nLa \"Prairie House\" \u00e8 insieme moderna, per l'estetica e l'uso della tecnologia, e tradizionale, per la fede nella sicurezza, nella privacy e nella famiglia. Le sue caratteristiche sono queste:\nVerso le Prairie Houses.\nNel periodo compreso tra il 1895 e il 1900, che fu di preparazione per la Prairie House, l'influenza dei maestri Silsbee e Sullivan fu evidente. A questi anni risalgono la pompa a vento Romeo e Giulietta e il circolo del golf di River Forest (in shingle style). Nel 1894 fece la Bagley house, che ha evidenti elementi coloniali come la biblioteca ottagonale separata. Nel 1895 fu costruita a River Forest la Nathan Moore house, anch'essa in shingle style.\nIn questo periodo Wright prese molto da altri stili, evitando comunque di copiare quello che era gi\u00e0 stato fatto. \u00c8 evidente come, casa dopo casa, si stia accentuando sempre di pi\u00f9 la orizzontalit\u00e0 e la semplicit\u00e0: ci si sta avvicinando alla Prairie house, la casa semplice e accogliente, che non vuole essere uno status symbol.\nAnni '10 e opere giapponesi.\nFu l'architettura giapponese ad aiutare Wright a realizzare la sua sintesi. Egli visit\u00f2 il paese solo nel 1905, ma molto prima di allora aveva studiato esempi orientali su libri e stampe giapponesi. Wright probabilmente vide la ricostruzione del tempio H\u014d\u014dden, all'Esposizione Mondiale Colombiana di Chicago del 1893, che conferm\u00f2 sicuramente il suo interesse per i tetti aggettanti e per una grammatica basata su telai, travi e tramezzi in legno. Grant Manson ha suggerito che il Tokonoma possa aver influenzato la concentrazione di Wright sul focolare come elemento fisso in spazi altrimenti fluidi. Evidentemente l'architetto ammirava le proporzioni raffinate, la squisita carpenteria, l'uso di materiali umili, la discreta collocazione nella natura in alcuni esempi Giapponesi.\nStile organico maturo.\nL'usoniano (Case usoniane).\nNella societ\u00e0 contemporanea, l'Individualismo \u00e8 degenerato in personalit\u00e0, causando gli svariati eclettismi, che si sono poi standardizzati ed isteriliti. L'atteggiamento accademico delle autorit\u00e0, il conformismo a cui si \u00e8 dato il nome poi di \u201cDemocrazia\u201d \u00e8 in realt\u00e0 un \u201cincubo\u201d che contrasta la naturale corrente verso la libert\u00e0 spirituale ed economica di Broadacre City, perch\u00e9 non riesce a concepire la distinzione tra personalit\u00e0 esteriore e individualit\u00e0 interiore.\nBroadacre City sar\u00e0 invece la grande Architettura di sistemi stradali, edifici, fabbriche, parchi. \u00c8 l'architettura, infatti, l'arte madre, la sintesi di Filosofia e Struttura, ed \u00e8 alla base di tutte le espressioni culturali; essa, per\u00f2, deve anche essere Organica, ossia creata direttamente dalla topografia della Natura e dall'Individuo, perch\u00e9 solo l'Architettura Organica \u00e8 capace di servirsi della bellezza del paesaggio, per generare unit\u00e0 e variet\u00e0. Mostrer\u00e0 un inevitabile carattere indigeno, perch\u00e9 forma e stile, cos\u00ec come i materiali, saranno generati direttamente dal \u201csuolo\u201d, propri del Tempo, del Luogo e dell'Uomo, al fine di trarre il massimo vantaggio dalla Natura.\nQuesta progettazione Organica avr\u00e0 come conseguenza il ristabilimento dell'unit\u00e0 tra individuo e suolo natio, l'eliminazione nell'architettura di ogni elemento insignificante, pittorico, per la creazione di forme assolutamente nuove e semplici, pi\u00f9 intelligenti e civili.\nL'Artefice di questa liberazione sar\u00e0 l'Artista creativo, l'Architetto, che assicurer\u00e0 l'armonia generale del progetto. Per fare questo, rinnegher\u00e0 la drastica congestione dell'accentramento di massa, che ha devastato lo sviluppo libero della vita spirituale, e promuover\u00e0 invece il Decentramento e la suddivisione in tanti piccoli complessi, ognuno dotato di uno spazio minimo.\nNella pratica, queste direttive si tradurranno nella disponibilit\u00e0 di ogni edificio di ampi spazi verdi di vegetazione indigena, nell'uso del vetro e dell'acciaio, per garantire la continuit\u00e0 tra interno ed esterno, nella concentrazione sottoterra dei vari servizi pubblici, imperdonabili \u201cdelitti\u201d contro il paesaggio, e nella progettazione di grandi reti stradali, collegate a campi di atterraggio per elicotteri.\nIn questa prospettiva, il cittadino usoniano \u00e8 Libero, in quanto padrone del proprio terreno, della propria facolt\u00e0 di edificare, e lavorer\u00e0 non allo scopo di nutrire \u201cla grande bocca\u201d, la Citt\u00e0, ma solo per il miglioramento proprio e dei suoi simili; un sistema che porter\u00e0 nuove risposte ai problemi della povert\u00e0, dell'alienazione dell'individuo dalla societ\u00e0, dell'educazione delle nuove generazioni e di una economia pi\u00f9 giusta. In tale contesto, vengono anche ridefinite le funzioni e la forma di molti servizi, come gli uffici, le fabbriche, i mercati, le chiese, gli ospedali e le scuole; in merito alle universit\u00e0, si deve auspicare ad una maturazione del vero senso di universalit\u00e0, che soppianter\u00e0 l'eccessiva specializzazione, a favore di un pi\u00f9 attento studio della Natura e di una cultura radicale liberata da ogni imposizione. Nel mondo lavorativo, invece, i nuovi centri di stile stimolerebbero finalmente il progresso del popolo, grazie ad un'energia creativa che \u00e8 sollecitata direttamente dall'Esperienza affiancata alla Progettazione.\nPeriodo californiano.\nTra il 1922 e il 1930 (periodo di transizione tra lo stile prairie e lo stile organico maturo), in California, Wright realizz\u00f2 la Textile Block House (case di blocchi intessuti), cos\u00ec chiamata per la trama della muratura costituita da blocchi prefabbricati di cemento uniti da giunti in acciaio. Le condizioni climatiche californiane, ben diverse da quelle del Midwest, determinarono una tipologia architettonica specifica. Per proteggere gli abitanti dal sole, le aperture sono ridotte al minimo e gli edifici appaiono come fortezze che richiamano le costruzioni delle antiche popolazioni maya e racchiudono al proprio interno patio e vasche d'acqua."}
{"id": "70380", "revid": "2730", "url": "https://it.wikipedia.org/wiki?curid=70380", "title": "Lingua occitana", "text": "L'occitano, o lingua d'oc (in occitano: \"occitan\" o \"lenga d'\u00f2c\"), \u00e8 una lingua occitano-romanza parlata in un'area specifica del sud-Europa chiamata Occitania, non delimitata da confini politici o amministrativi e grossolanamente identificata con la Francia meridionale o Midi.\nEtimologia.\nLa denominazione \"occitano\" deriva dalla parola occitana \"\u00f2c\" che significa \"s\u00ec\".\nQuesto criterio distintivo venne usato da Dante Alighieri, che descrisse le lingue occitana, francese e italiana in base alle loro rispettive particelle affermative: \"\u00f2c\", \"o\u00efl\" (antenato del moderno \"oui\") e \"s\u00ec\".\nDifatti, mentre i termini \"\u00f2c\" e \"o\u00efl\" derivano rispettivamente dalle locuzioni latine \"hoc\" ed \"hoc ille\" , la parola italiana \"s\u00ec\" trae la sua origine dall'avverbio latino \"sic\" (i.e. \"cos\u00ec\").\nIl termine \"lingua occitana\" deriva da \"\u00f2c\" e apparve nei testi amministrativi latini verso il 1300. Eppure, fino al XX secolo, la lingua occitana non era nota frequentemente con questo nome e veniva chiamata per lo pi\u00f9 \"lingua d'oc\" (da cui Linguadoca) o \"provenzale\". Dagli anni 1960-1970, la parola \"occitano\" \u00e8 diventata usuale e implica una definizione linguistico-geografica estesa, mentre il termine \"provenzale\" oggi designa il provenzale in senso stretto, ossia la parlata occitana in uso nella sola Provenza.\nNella linguistica romanza \u00abLingua d'oc\u00bb, \u00aboccitano\u00bb e \u00abprovenzale\u00bb sono sinonimi. L'intero movimento culturale a partire dal XIX secolo parla di \"occitano\" e \"lingua d'oc\", entrambi impiegati in modo interscambiabile in testi amministrativi recenti.\nDescrizione.\nCentralit\u00e0 dell'occitano.\nL'occitano ha sempre occupato una posizione di centralit\u00e0 geografica rispetto ad alcune fra le lingue derivanti dal latino. Qui di seguito si riporta una tabella comparativa fra alcuni termini latini e quelli, corrispondenti, in occitano e nelle altre lingue romanze di pi\u00f9 ampia diffusione:\nIl problema del riconoscimento e della tutela.\nAncora oggi l'occitano, al pari di altre lingue, non gode di alcuna forma di riconoscimento o autonomia all'interno dello Stato francese e risulta pertanto in forte regresso.\nLa rigida politica accentratrice di Parigi (tradizionalmente diffidente verso ogni forma di decentramento), unita al secolare e diffuso prestigio della lingua francese hanno causato grave danno all'occitano, che \u00e8 stato da tempo abbandonato a favore del francese nelle citt\u00e0 principali, mentre resiste ancora nelle aree rurali e meno densamente popolate. La debole percezione di un'unit\u00e0 storico-linguistica occitana, sommata alla scarsa diffusione della lingua tramite i mezzi di informazione ed alla scarsa considerazione da parte dei suoi stessi locutori (derivante dalla secolare discriminazione dell'occitano come \"cattivo francese\"), pongono oggi in grave pericolo la sussistenza dell'occitano.\nParzialmente diverso \u00e8 il discorso per quanto riguarda l'Italia, in cui ha trovato attuazione il dettato costituzionale dell'art. 6. La legge 15 dicembre 1999, n. 482, ha riconosciuto l'occitano come minoranza linguistica storica all'interno dello Stato italiano e ha posto le basi per una maggiore valorizzazione.\nPer quanto riguarda infine la Spagna, lo statuto della Catalogna garantisce ampia tutela (bilinguismo) alla minoranza linguistica della Val d'Aran.\nIl problema della normalizzazione.\nUn ulteriore problema, ancor oggi non del tutto risolto, riguarda la normalizzazione dell'occitano.\nIl bando della lingua dall'uso ufficiale nel XVI secolo ebbe difatti per conseguenza un rapido declino delle norme ortografiche occitane, al punto che nei secoli successivi caddero in disuso e ciascun autore utilizz\u00f2 una grafia propria, spesso mutuata dal francese (le cosiddette \"graphies patoisantes\").\nI primi autorevoli tentativi di arrestare l'inselvatichimento dell'occitano vennero intrapresi a met\u00e0 dell'Ottocento. Simon-Jude Honnorat scrisse nel 1840 un dizionario francese-occitano con un sistema ortografico molto vicino a quello dei trobadori, mentre nel 1854 alcuni poeti provenzali fondarono la societ\u00e0 letteraria \"Felibrige\", che ben presto divenne maggiore artefice della rinascita della lingua occitana.\nI poeti del Felibrige (tra cui il premio Nobel Fr\u00e9d\u00e9ric Mistral) scrissero le loro opere servendosi di una grafia francesizzante incentrata sul provenzale (grafia felibriana o mistraliana) che, grazie alla sua semplicit\u00e0, trov\u00f2 presto vasta affermazione, ma non venne considerata soddisfacente per rappresentare la variet\u00e0 dialettale delle altre regioni occitane.\nFu cos\u00ec che a partire dagli inizi del XX secolo alcuni studiosi (tra cui Joseph Roux) si dedicarono alla riscoperta e all'ammodernamento dell'antica grafia medioevale dei trobadori, propugnandone la diffusione come norma. Nel 1919 Antonin Perbosc e Prosper Estieu fondarono a tale scopo la \"Esc\u00f2la occitana\", mentre negli anni trenta il linguista Louis Alibert perfezion\u00f2 queste regole nella sua grammatica prima e nel suo dizionario poi.\nLa grafia cos\u00ec ricostruita (grafia classica), meno aderente all'ortografia francese e basata sui tratti comuni dei differenti dialetti, \u00e8 stata resa ufficiale dall'Istituto di Studi Occitani e vale oggi come norma in tutto il mondo occitanofono.\nRimane tuttavia l'eccezione parziale del provenzale, che forte della propria cospicua produzione letteraria si \u00e8 adeguato parzialmente alla norma classica e parzialmente \u00e8 rimasto fedele alla grafia felibriana, con ci\u00f2 rallentando il fenomeno di unificazione dell'occitano moderno.\nLingua letteraria unificata.\nTra l'XI e il XIII secolo, esiste una lingua letteraria chiamata dai trovatori con il nome generico di \u00ablengua romana\u00bb o \u00abromantz\u00bb per distinguerla dal latino. Gli autori moderni la chiamano \"koin\u00e9\" - similmente alla \"koin\u00e8\" greca, una forma di greco relativamente unificato sotto il periodo ellenistico (300 a.C. - 300 d.C.), anche se questa lingua era, pi\u00f9 di quanto spesso si potrebbe pensare, regionalmente diversificata. A partire dal XIX secolo l'ipotesi dominante lanciata da Camille Chabanneau nel 1876 era che la \u00ablenga romana\u00bb utilizzata dai trovatori si basava sul dialetto limosino. La presenza di alcuni dei primi trovatori originari del Limosino e della Guascogna alla corte di Guglielmo X (1126-1137), figlio del primo trovatore Guglielmo IX, spiega la diffusione di questa lingua letteraria in seno al ducato d'Aquitania. La futura Linguadoca (\"Languedoc\") e la Provenza conosceranno i trovatori solo nella seconda met\u00e0 del XII secolo. L'altra ipotesi avanzata di un'origine poitevina si fonda sull'idea che il dialetto poitevino parlato alla corte di Guglielmo IX di Poitiers facesse parte della lingua d'oc e che il prestigio del duca avrebbe permesso in seguito la diffusione di questa lingua in tutto il territorio trobadorico. L'ultima ipotesi apparsa negli anni '50 considera la lingua letteraria come una lingua classica forgiata a partire dai testi trovati nell'occitano centrale, regione dove sono stati conservati i documenti pi\u00f9 antichi scritti nelle lingue d'oc risalenti all'XI secolo.\nPierre Bec, studioso dei trovatori indica che dal 1967 \nAll'infuori della letteratura dei trovatori, non si possono trovare elementi che provino l'uso di una norma linguistica unificata nei vari documenti scritti in Provenza, Linguadoca, Alvernia, Catalogna, Limosino o Guascogna. Per riassumere, le pratiche di scrittura erano molto diverse da una regione all'altra e le percezioni che accreditano l'idea di una unificazione linguistica sul territorio di tutte queste regioni sono molto spesso il risultato di una grafia relativamente omogenea poich\u00e9 trae origine dalla grafia utilizzata per il latino.\nDialettologia.\nFra le lingue neolatine la pi\u00f9 prossima all'Occitano \u00e8 senz'altro il catalano, che, a partire dagli inizi dell'et\u00e0 moderna (XVI secolo) era anche conosciuto, dai suoi stessi parlanti, come \"LLemos\u00ed\", cio\u00e8 limosino (occitano di Limoges). In realt\u00e0 le due lingue hanno costituito un'unit\u00e0 fino al XIII secolo, tant'\u00e8 vero che Dante Alighieri, nel \"De vulgari eloquentia\", riunisce sotto il nome di \"Yspani\", spagnoli, tanto i catalani quanto gli occitani.\nI dialetti dell'occitano sono:\nFamiglia linguistica.\nL'Occitano costituirebbe insieme al catalano il gruppo occitano-romanzo delle lingue romanze occidentali, secondo il linguista Pierre Bec. Secondo Bec, ci\u00f2 si vede negli equivalenti occitani di \"essere\" (\u00abessere\u00bb in latino popolare): \"esser\" (Ari\u00e8ge), \"\u00e8sse\" (Allier, in provenzale e ancora in una grande parte di tutta la Francia sud-orientale ), \"estar\" in castigliano, in catalano e nell'Ari\u00e8ge, nel Gers, nella Gironda, negli Alti Pirenei, nel Lot e Garonna e nei Pirenei Atlantici. Ma questa spiegazione non \u00e8 cos\u00ec convincente, in quanto pure molte altre variet\u00e0 linguistiche di area romanza, senza con questo rappresentare nessuna forma di lingua di transizione tra Castigliano e Langue d'Oil posseggono sia la forma \u201cEssere\u201d e \u201cStare\u201d. Il Castigliano nell'epoca di formazione dei volgari romanzi nemmeno confinava con le aree occitanofone, essendosi formato nell'area della Rioja, separata dalla pi\u00f9 vicina area perioccitanofona (Guascogna) dai Pirenei e dall'allora estesa area basca.\nL'occitano Classico e il catalano sono vicini linguisticamente e permettono l'inter-comprensione dei testi scritti. Alcuni romanisti (tuttavia minoritari) come A. Sanfeld includono queste due lingue sotto la stessa denominazione linguistica di occitano. Con lingua limosina i catalani intendono definire sia il catalano, la lingua dei trovatori, che l'occitano o l'insieme delle lingue occitano-romanze. Tra i molti dialetti oggi parlati in Occitania, fortemente differenziatisi tra loro, dacch\u00e9 la lingua nel XVI secolo \u00e8 stata relegata a linguaggio d'uso delle classi popolari e rurali, quello pi\u00f9 intelligibile con il catalano \u00e8 il languedocien. Minima \u00e8 la intelligibilit\u00e0 con le varianti pi\u00f9 distanti, quale l'auvernhat oppure con quelle occidentali, fortemente influenzate dall'italiano (nizzardo, provenzale e occitano delle Vallades piemontesi).\nI legami tra l'occitano e il catalano.\nIn uno stadio antico, risalente al periodo subito successivo alla fine dell'Impero romano d'Occidente, come per tutte le lingue romanze, il catalano e la lingua d'oc non potevano essere differenziati. Il fatto rende impossibile qualsiasi categorizzazione formale di lingua romanza. Sar\u00e0 il prender piede delle parlate volgari locali a differenziare gli idiomi. I poeti catalani, come quelli toscani e siciliani, scriveranno in occitano fino al Basso Medioevo secolo. Ad ogni modo il primo scrittore che scrisse tutta la sua opera in catalano, nonch\u00e9 in lingua d'oc, fu il valenzano Ausi\u00e0s March.\nNel 1931, il recente ritorno allo statuto autonomo della Catalogna rischi\u00f2 di essere ostacolato perch\u00e9 poteva significare la tutela dell'appartenenza dei catalani a un gruppo di maggioranza non spagnolo; onde evitare ci\u00f2, nel 1934 gli intellettuali catalani hanno proclamato solennemente che il catalano contemporaneo era una lingua lontana dall'occitano, rompendo i secolari prestiti linguistici Occitano-Catalani, facendo di una lingua transnazionale che andava dal Piemonte, sino al nord della Catalogna, un coacervo di piccole patrie linguistiche nel manifesto \"Desviacions en els conceptes de llengua i de p\u00e0tria\"\nL'occitano moderno si distingue dal catalano per la modalit\u00e0 di scrittura (grafia). Gli occitani di oggi hanno scelto in massima parte di utilizzare una grafia cercando di mettere insieme l'eredit\u00e0 della lingua medievale e importanti aggiunte contemporanee. Le scelte che sono state fatte in Catalogna, hanno portato i locutori a utilizzare una grafia incentrata allo stesso tempo sui modi di pronunciare (per esempio nessuna \"n\" finale come in \"catal\u00e0\") ma anche sulla conservazione delle origini latine, per esempio aggiungendo la -r finale che \u00e8 \u00abcaduca\u00bb in alcuni dialetti. Si \u00e8 pure cercato, tramite la nuova grafia e con l'utilizzo dei termini pi\u00f9 peculiari possibili, di evidenziare le differenze rispetto all'occitano, per confutare la tesi per cui il catalano sarebbe un dialetto occitano.\nLa pronuncia varia tra catalano e occitano, per esempio:\nPer i catalanofoni, la grafia classica degli occitani ha il vantaggio di somigliare molto al catalano. Ci\u00f2 \u00e8 dovuto in buona parte a lavori di aggiornamento e di fissazione di questa grafia, condotti da Lo\u00eds Alib\u00e8rt nel 1937, che adotta criteri molto simili a quelli di Pompeu Fabra per il catalano. Le due grafie sono basate sulla grafia medievale, formatasi quando le due lingue erano pi\u00f9 vicine alla loro origine comune e quando i contatti erano pi\u00f9 intensi (la poesia in Catalogna \u00e8 stata realizzata principalmente in occitano anche nel XIV secolo). Nonostante tutto, vi \u00e8 qualche differenza che bisogna prendere in considerazione per poter leggere con facilit\u00e0 i testi occitani:\nAnche l'aspetto politico, culturale e religioso \u00e8 importante. La Catalogna, contrariamente all'Occitania ha beneficiato per lungo tempo di un'indipendenza statale unita a un forte sviluppo economico. Inoltre, lo spazio occitano \u00e8 complessivamente definito come appartenente alla Francia, contrariamente al catalano che territorialmente si situa nella Spagna. Tuttora le lingue continuano ad evolversi separatamente: il catalano \u00e8 un insieme di dialetti che hanno tendenza ad ispanizzarsi a contatto con il castigliano; l'occitano, d'altra parte ha la tendenza a gallicizzarsi a contatto con il francese. Il ruolo importante che rivestono nel mondo le lingue spagnole e francesi pesa in modo consistente sui rapporti di dominio linguistico all'interno della Francia e della Spagna.\nOccitano e catalano a confronto.\nEcco un testo in versione linguadociana (occitano sud-occidentale) e catalano settentrionale). La forma letteraria o arcaica del catalano settentrionale \u00e8 talvolta precisata nelle annotazioni.\nL'insieme geografico occitano-romanzo \u00e8 costituito da circa 23 milioni di persone in un'area di . Le regioni non sono uguali in rapporto alla percentuale di locutori della lingua. La Francia in certe regioni non conta che un quarto della popolazione veramente occitanofona (50% della popolazione comprende la lingua, senza poterla parlare correntemente). Al contrario, la comunit\u00e0 autonoma della Catalogna batte il record sul numero di locutori. Secondo le inchieste realizzate dalla Comunit\u00e0 della Catalogna nel 1993, gli abitanti della Val d'Aran (di cui il 72% non vi \u00e8 nativo) parlano: il 64% aranese (guascone); il 28% castigliano (spagnolo); l'8% catalano.\nCaratterizzazione linguistica.\nJules Ronjat ha cercato di caratterizzare l'occitano sulla base di 19 criteri principali e tra i pi\u00f9 generalizzati: undici sono fonetici, cinque morfologici, uno sintattico e due lessicali. Si pu\u00f2 anche notare la minore frequenza delle vocali semi-chiuse (nel francese standard: \"rose, je\u00fbne\"), una caratteristica tipica degli occitanofoni grazie alla quale si pu\u00f2 riconoscere il loro accento \u00abmeridionale\u00bb anche quando parlano in francese. Contrariamente al francese, e similmente all'italiano o allo spagnolo, il pronome personale soggetto pu\u00f2 essere omesso. Per esempio:\nSi possono trovare ancora altri tratti discriminanti. Sui diciannove criteri principali, esistono sette differenze con lo spagnolo, otto con l'italiano, dodici con l'arpitano e sedici con il francese.\nDistribuzione geografica.\nL'ambito di diffusione della lingua occitana copre il terzo meridionale della Francia ed \u00e8 nettamente delimitato ad ovest dall'oceano Atlantico, a sudovest dai Pirenei (che lo dividono da basco, aragonese e catalano), a sud dal mar Mediterraneo, ad est dalle Alpi (nelle Valli occitane d'Italia) e, secondo taluni, anche a Monaco, dove coesisteva con il ligure monegasco fino all'Ottocento (esistono per\u00f2, a tale proposito, opinioni contrastanti).\nAbbastanza chiara \u00e8 la linea di confine con il francese e l'arpitano (francoprovenzale), che segue una linea ondulata che va da Bordeaux alla Val di Susa in Piemonte. Nella Francia centrale esiste inoltre una vasta area di transizione linguistica, chiamata \"Crescente\" per la sua forma (verso Gu\u00e9ret, Montlu\u00e7on e Vichy), dove si parla un occitano con forti influssi francesi.\nIn Francia le regioni in cui si parla occitano sono le seguenti:\nIn Italia, l'occitano \u00e8 parlato nelle Valli occitane del Piemonte nonch\u00e9 a Guardia Piemontese in Calabria, dove la parlata occitana \u00e8 frutto di un antico insediamento di valdesi ivi trasferitisi tra XIII e XIV secolo.\nIn Spagna, l'occitano (nella sua variante dialettale guascona) \u00e8 diffuso nella Val d'Aran, in Catalogna.\nIn misura minore esiste poi la diaspora occitana, formatosi dopo l'emigrazione del XX secolo, in Argentina, Uruguay, Stati Uniti).\nIn particolare l'area di espansione geografica dell'occitano copre 33 dipartimenti del sud della Francia (39 calcolando i dipartimenti appartenenti alla minoranza occitana), 14 valli occitane (nelle Alpi piemontesi) e Guardia Piemontese in Italia e la Val d'Aran in Spagna.\nL'occitano nel mondo.\nLe comunit\u00e0 di lingua occitana sono esistite in diverse parti del mondo. La loro presenza pu\u00f2 essere legata alla partenza dei protestanti dalla Francia, alla colonizzazione francese, all'immigrazione verso il \"Nuovo Mondo\" o anche alle crociate.\nLocutori.\nIl numero dei suoi locutori varia fortemente in funzione della metodologia impiegata per calcolarlo. In effetti, la valutazione che ne viene fatta varia:\nPratiche e rappresentazioni della lingua occitana in Aquitania - dicembre 1997\nAlvernia (indagine IFOP condotta nel giugno del 2006):\nLinguadoca-Rossiglione (sondaggio realizzato nel 1991 da M\u00e9dia Pluriel M\u00e9diterran\u00e9e \u2013 Montpellier) :\nVal d'Aran (Catalogna) censimento del 1991 :\nLe diverse fonti spesso confondono la pratica attiva e la conoscenza passiva, senza prendere in considerazione i diversi contesti dell'uso della lingua (diglossia). In realt\u00e0, non esiste nessuna indagine indipendente, globale e approfondita su cui basarsi. Nonostante le differenze statistiche, tutti concordano a indicare che in Occitania il francese \u00e8 oggigiorno pi\u00f9 parlato dell'occitano a causa dell'effetto prodotto dalla politica linguistica francese. L'occitano, dallo statuto di lingua maggioritaria ancora nel 1900 \u00e8 passato a quello di lingua minoritaria.\nPu\u00f2 succedere che alcune persone parlino ancora oggi l'occitano o, pi\u00f9 sicuramente, conservano alcune parole frammiste alla lingua locale.\nCodificazione.\nAspetti di linguistica.\nI tratti distintivi fondamentali che distinguono l'occitano dal francese (antico) sono:\nQuesto elenco mette in evidenza come l'occitano sia spesso pi\u00f9 vicino all'iberoromanzo che alla famiglia galloromanza a cui appartiene, e lo avvicina alle lingue cisalpine come il lombardo.\nStandardizzazione.\nAl tempo dei trovatori (tra l'XI e il XIII secolo), l'occitano ha verosimilmente conosciuto una norma letteraria unificata chiamata koin\u00e8.\nSuccessivamente, tutte le grafie dell'occitano (classica, mistraliana, bonnaudiana, dell'\u00c9cole du P\u00f4) sono state concepite soprattutto scrivendo i dialetti, senza stabilirne una variet\u00e0 standard. Tuttavia la norma mistraliana ha comportato dopo la fine del XIX secolo la comparsa di tre norme letterarie regionali: una in provenzale generale, una in nizzardo e una in guascone (bearnese). Si pu\u00f2 dire inoltre che la norma provenzale mistraliana \u00e8 una lingua standard (secondo i fautori della norma detta moderna) o prefigura una lingua standard (secondo i sostenitori della norma classica).\nLa norma classica, a partire dal XX secolo, ha perseguito lo sviluppo di queste tre forme letterarie ma ha favorito ugualmente le forme regionali supplementari in limosino e in linguadociano. A cominciare dall'ufficializzazione dell'occitano della Val d'Aran nel 1990 e successivamente in tutta la Catalogna nel 2006, la norma classica favorisce allo stesso modo una variet\u00e0 codifificata di guascone aranese.\nL'occitano largo.\nOltre a questi esperimenti riguardo alle norme letterarie, per quanto concerne la norma classica, la volont\u00e0 consciente di fissare una variet\u00e0 standard dell'occitano si \u00e8 vista negli anni settanta con le ricerche dei linguisti quali Pierre Bec, Robert Lafont, Roger Teulat, Jacme Taupiac, seguiti negli anni ottanta da Patrick Sauzet. La variet\u00e0 standard \u00e8 chiamata secondo gli autori occitano referenziale, occitano standard o pi\u00f9 recentemente occitano largo (\"occitan larg\", P. Sauzet). Secondo il consenso della maggior parte degli specialisti che lavorano a questo progetto, l'occitano largo si compone\u00a0:\nNorme grafiche.\nGrafia classica.\nLa grafia classica dell'occitano \u00e8 stata sviluppata nel XIX-XX secolo da Simon-Jude Honnorat, Joseph Roux, Prosper Estieu, Antonin Perbosc, Louis Alibert e Joseph Salvat. \u00c8 stata stabilizzata ed estesa a l'insieme dei dialetti occitani tra il 1950 e il 1969 ed adattata in modo pi\u00f9 specifico all'aranese, al guardiolo e al vivaro-alpino parlato nel Piemonte.\nPronunce dell'occitano classico.\nNon vi \u00e8 una pronuncia unica dell'occitano visto che per definizione la norma classica permette di leggere (e scrivere) i diversi dialetti. Essa si basa secondo regole di lettura propri a ciascun dialetto ed esistono quindi numerose eccezioni. A partire dalle lettere di base, l'occitano utilizza dei simboli modificatori che mutano la pronuncia di alcune lettere o semplicemente segnano una tonicit\u00e0 come: l'accento chiuso (\u00b4), l'accento aperto (`) e la dieresi (\u00a8) o il punto di separazione tra s e h, o n e h (s\u2219h ; n\u2219h) nel guascone.\nUnit\u00e0 o negazione della lingua d'oc.\nUna lingua diversa dal francese?\nLa delimitazione delle lingue romanze, nel XIX e XX secolo, \u00e8 stato oggetto di dibattiti, in particolar modo in Francia, riguardo all'appartenenza o meno dello spazio d'oc al francese. Mentre le prime grammatiche delle lingue romanze separano nettamente il provenzale (nel senso ampio di lingua d'oc) dal francese, tutta una corrente intorno a Gaston Paris si d\u00e0 da fare a presentare l'unit\u00e0 dei dialetti gallo-romanzi (francese, francoprovenzale, occitano) sviluppando la teoria del continuum delle parlate romanze. (L'indagine di Charles de Tourtoulon e d'Octavien Bringuier, nel 1876, venne lanciata dal F\u00e9librige per contraddire queste teoria). Questa negazione dell'occitano, della sua esistenza in quanto lingua indipendente, si traduce in una variet\u00e0 di denominazioni.\nUna o pi\u00f9 lingue d'oc?\nMentre questa dicotomia ha ceduto il passo, nella maggior parte delle opere riguardanti le lingue romanze, a un riconoscimento molto ampio dell'occitano come lingua distinta dal francese, a partire dalla fine degli anni '60 \u00e8 stata rimessa in discussione l'unit\u00e0 della lingua da un certo numero di movimenti regionalisti.\nLouis Bayle, uno scrittore e linguista provenzale, anima l'Astrado, associazione e casa editrice provenzale. Dopo aver criticato l'adattamento della grafia classica al provenzale, egli moltiplica le pubblicazioni ostili all'occitanismo e allo stesso F\u00e9librige con il quale finir\u00e0 per rompere. Nel 1975, l'Astrado pubblica, in collaborazione con Pierre Bonnaud un documento recante la firma della CACEO (\"Conf\u00e9d\u00e9ration des associations culturelles et enseignants d'oc\"), in cui viene rimessa in discussione l'unit\u00e0 della lingua d'oc. Tutto ci\u00f2 produce, all'inizio del 1976, una circolare del ministro dell'educazione (Ren\u00e9 Haby) che utilizza per la prima volta il termine al plurale \u00ablingue d'oc\u00bb. L'Astrado pubblicher\u00e0 in seguito, nel 1980, un'opera di Jean-Claude Rivi\u00e8re, \"Langues et pays d'oc\", la quale sviluppa il concetto di lingue d'oc al plurale.\nDal 1976, il settore di linguistica dell'istituto per gli studi occitani ha rigettato tutti questi argomenti ricordando:\nQuesto utilizzo ufficiale delle \u00ablingue d'oc\u00bb al plurale (peraltro senza seguito) solleva obiezioni in quanto si lega, in Provenza, all'interdizione di tutta de grafia diversa dalla mistraliana (mentre al contrario, in Alvernia, i sostenitori di P. Bonnaud e della grafia classica finiscono per \u00abdividersi\u00bb il campo). In seguito al cambiamento di leadership politica in Francia, nel 1981, la pluralit\u00e0 delle grafie viene ristabilita.\nLe tensioni si placano per un po' fino ad arrivare alla creazione, fine 1991, del CAPES dell'occitano-lingua d'oc (recante i due nomi, mentre la giuria prima \u00e8 composta da un gruppo di occitanisti quali G\u00e9rard Gouirand e provenzalisti come Claude Mauron). Nello stesso periodo, Philippe Blanchet propone una nuova teoria sociolinguistica per spiegare la separazione del provenzale dall'occitano.\nTuttavia, i seguaci delle \u00ablingue d'oc\u00bb al plurale (l'Astrado ha raggiunto il Collectif Provence pi\u00f9 ampio) ricevendo nuovi sostegni nel primo decennio del 2000 in parte per l'emergenza dell'\"Enstitut Biarn\u00e9s e Gasco\u00fbn\", a B\u00e9arn, e in parte \"Aigo Vivo\", a C\u00e9vennes. Le manifestazioni biennali per l'occitano, organizzate dall'Istituto di Studi Occitani, il F\u00e9librige, la FELCO, la Confederazione delle calandretas e Oc-Bi (Carcassonne, 2005, B\u00e9ziers, 2007, Carcassonne, 2009, 13.000 persone secondo la polizia) sono abbinate a contro-manifestazioni \u00abper le lingue d'oc\u00bb.\nL'ultima in ordine di tempo, che si \u00e8 svolta il 3 ottobre del 2009 tra Beaucaire e Tarascona, ha radunato 500 persone. Parallelamente, alcuni politici, tra cui Michel Vauzelle, Jean-Claude Gaudin o Michel Charasse hanno sostenuto pubblicamente questa rivendicazione.\nIl posto del catalano e del guascone.\nIl guascone e il catalano pongono un problema di classificazione per quanto concerne alcuni aspetti ibero-romanzi. Nella sua opera \"Linguistique romane\", il romanista Martin-Dietrich Glessgen opta classificando il guascone nell'insieme occitano. Nel corso del Novecento, sia gli studiosi legati al regime franchista, sia i nazionalisti catalani, per sciogliere ogni legame con l'area francese, hanno cercato in tutti i modi i primi di includere il catalano nell'alveo della famiglia linguistica iberica, assieme al castigliano, ed i secondi di evidenziare e dove fossero mancate, di inventare (v.sistema grafico, creazione di nuovi termini distinti etc) differenze rispetto all'Occitano.\nIl posto che occupa il catalano ha fatto molto discutere i movimenti di rinascita della lingua (F\u00e9librige, occitanismo degli anni '30) che l'avevano da tempo incluso nella lingua d'oc.\nClassificazione dei dialetti occitani.\nL'occitano presenta una continuit\u00e0 linguistica, tuttavia per ragioni di categorizzazione \u00e8 stato suddiviso in dialetti. Secondo Ronjat, il guascone costituisce il solo dialetto distintamente differenziato, mentre i limiti tra gli altri dialetti restanno vaghi. A parte la classificazione dialettale usuale, esistono altri metodi di classificazione scientifica dei dialetti occitani.\nDialetti dell'occitano.\nL'occitano \u00e8 generalmente classificato in sei dialetti\u00a0:\nIl \"catalano\" \u00e8 considerato dalla maggior parte degli autori come una lingua separata ma altri includono i dialetti catalani nell'occitano.\nClassificazioni supradialettali.\nLa classificazione supradialettale classica dell'occitano \u00e8 la seguente:\nPierre Bec stabilisce un'altra classificazione secondo le linee seguenti:\nDomergue Sumien propone un altro raggruppamento:\nAntichi dialetti e zone interferenziali.\nAntichi dialetti del nord-ovest.\nGli antichi dialetti d'oc del nord-ovest: del Poitou, della Saintonge, dell'Aunis nonch\u00e9 l'Angoumois sono rimpiazzati dai dialetti d'o\u00efl (Vedi la carta che mostra la disoccitanizzazione della regione tra Loira e Gironda). I dialetti d'o\u00efl attuali di queste regioni conservano numerosi tratti originari occitani. Cos\u00ec Liliane Jagueneau (linguista, Universit\u00e0 di Poitiers) dichiara Pierre Bonnaud (universit\u00e0 di Clermont-Ferrand) aveva prima stabilito una lista di 1200 vocaboli comuni al \"poitevin-saintongeais\" e all'occitano dichiarando Jacques Pignon (linguista, universit\u00e0 di Poitiers) aveva dal 1960 stabilito la presenza nel poitevin di 9 tratti fonetici e 7 forme grammaticali comuni con l'occitano. Questa regione aveva apparentemente un dialetto occitano specifico, molto vicino al limosino. Era il dialetto dell'espressione poetica del trovatore Richard C\u0153ur de Lion (Riccardo Cuor di Leone), re d'Inghilterra e principe-duca d'Aquitania. La capitale dell'Aquitania era Poitiers in questo periodo, e numerosi trovatori (occitanofoni) erano originari di questa regione, per esempio Jauffr\u00e9 de Pons e Rigaut de Berbezilh (vedi Storia della Charente-Maritime).\nL'esistenza di dialetti di tipo occitano, o almeno di tipo intermedio, \u00e8 confermato da numerosi nomi di luoghi meridionali della Saintonge e del Poitou. Nel 1940, Henri Malet ha tracciato la linea di demarcazione tra i toponimi in -ac, di carattere occitano (Cognac, Jarnac o Jonzac) e i toponimi in -ay, -\u00e9 (o -y) di tipo settentrionale, provenienti dai nomi di citt\u00e0 gallo-romane in -acum: Beurlay, Plassay o Tonnay-charente. Nel 1960 Jacques Pignon (linguista: Universit\u00e0 di Poitiers) invalida in parte il tracciato di Henri Malet, dimostrando la presenza di toponimi in -ac e in -ade (indicanti un'antica presenza occitana) nel nord-ovest della Charente (Ruff\u00e9cois), nel nord-est della Charente-Maritime (regione d'Aulnay), nel sud delle Deux-S\u00e8vres (regione di Melle) e a sud e a est della Vienne (regioni di Civray, Montmorillon, Chauvigny e il sud della regione di Poitiers). O. Herbert ha svelato nella sua dissertazione \u00abI nomi di luoghi della Vienne al confine dei domini francese e provenzale\u00bb. Jacques Pignon stima che si \u00e8 fatto uso di una parlata di tipo occitano nel Poitou sud-orientale fino al termine del XII secolo, arrivando alla linea approssimativa Rochefort-Est di Niort, Poitiers-Chauvigny. L'influenza di Poitiers far\u00e0 poco a poco trionfare le forme d'o\u00efl senza eliminare nel complesso i tratti occitani. Pierre Gauthier (linguista: Universit\u00e0 di Nantes) dimostrer\u00e0 in seguito la presenza di toponimi in -ac nella Vandea meridionale (Bas-Poitou), fino a Fontenay-le-Comte e Talmont, deducendo nel 2002 che l'antica zona occitana saliva fino alla linea \u00abPoitiers, Niort, Fontenay-le-Comte\u00bb.\nNella Saintonge meridionale, il clivaggio molto pi\u00f9 brutale tra saintongeais e guascone fa pensare piuttosto a una causa accidentale. L'abate Th. Lalanne trova la spiegazione nelle devastazioni della guerra dei cent'anni. In effetti, la regione \u00e8 stata strettamente coinvolta nelle lotte, iniziate tre secoli prima della guerra dei cent'anni. Nel 1152, Eleonora d'Aquitania, divorziava dal re di Francia Luigi VII che aveva sposato nel 1137 per risposarsi due anni pi\u00f9 tardi con Enrico II Plantageneto, Conte d'Anjou, e futuro re d'Inghilterra. Le lotte che seguiranno troveranno provvisoriamente la loro conclusione nel ricongiungimento del Poitou alla corona di Francia. \u00c8 una tappa importante nella storia della lingua poich\u00e9 il francese diventava allora la lingua della cancelleria.\nLa Guida del pellegrino di San Giacomo di Compostela, scritta nel XII secolo, distingue bene il saintongeais. Bisogna comprendere in questo contesto che il saintongeais era allora dell'occitano (e non il saintongeais attuale), e che lo si poteva distinguere dal francese, camminando da nord a sud.\nDopo la morte di Luigi IX ricomincia la guerra. Poitiers diventa per un certo tempo la capitale della Francia sotto Carlo VII. La Saintonge diventa uno dei campi di battaglia a causa della sua vicinanza con la Guienna in mano agli anglo-aquitani. Le guerre che vi si sono svolsero furono particolarmente disastrose. A queste devastazioni si sommeranno quelle causate dalle ripetute epidemie di peste, tra cui peste nera del 1349. Dopo la fine della guerra segnata dalla disfatta degli anglo-aquitani a Castillon (Gironda) nel 1453, la popolazione della regione era decimata del . Per ripopolare il territorio si rese necessario far ricorso in maniera massiccia alle popolazioni francofoni (che parlavano la lingua d'o\u00efl) venute da regioni pi\u00f9 a nord. \u00c8 cos\u00ec che si spiega, a quanto pare, l'assenza totale di parlate intermedie tra lingua d'o\u00efl e lingua d'oc nel Saintonge.\nDall'inizio del XIII secolo succede che alcuni documenti di Saintonge (es. \"Le coutumier d'Ol\u00e9ron\"), e quelli di Aunis (es. \u00ab\"Le Terrier du Grand fief d'Aunis\"\u00bb) e del Poitou (es.: \u00ab\"Le vieux coutumier du Poitou\"\u00bb) erano gi\u00e0 scritti in una lingua d'o\u00efl che, nonostante la francesizzazione nello scritto, mostrava gi\u00e0 i tratti principali del poitevin-saintongeais. Ma nello stesso periodo dei documenti della Saintonge centrale (es. \u00ab\"Charte du Mas Verlaine pr\u00e8s de Barbezieux\"\u00bb), o del Poitou sud-orientale (es.: \u00ab\"Les Coutumes de Charroux\"\u00bb) erano scritti in una lingua che portava il marchio dell'occitano.\nCaratteristiche della lingua.\nRicchezza del lessico.\nIl dizionario occitano ha di solito un numero di lemmi che si aggira intorno a -, come per il francese, ma si \u00e8 potuto arrivare a cifre anche pi\u00f9 elevate, intorno a , rendendolo pari all'inglese.\nLa rivista Geo afferma che la letteratura anglo-americana pu\u00f2 essere tradotta pi\u00f9 facilmente in occitano che in francese.\nIl lessico \u00e8 talvolta molto prolifico a causa della grande diversit\u00e0 interna della zona interessata, in particolare per quanto riguarda la descrizione della natura e della vita rurale. Esistono cos\u00ec 128 sinonimi per significare l'idea della terra coltivata, 62 per le paludi, 75 per designare il lampo.\nQuesta ricchezza si spiega con il fatto che l'occitano \u00e8 composto da molteplici dialetti che sono parte integrante della lingua e dove ciascuno possiede il suo proprio lessico. Inoltre l'occitano non ha conosciuto depurazione, contrariamente al francese che \u00e8 stato amputato delle sue forme dialettali dall'Acad\u00e9mie fran\u00e7aise nel XVII e XVIII secolo.\nAvendo la lingua subito un'eclissi durante il periodo di industrializzazione, la ricchezza del vocabolario legata alla vita di quest'epoca \u00e8 meno importante di quella dei periodi precedenti. Recentemente, uno sforzo particolare \u00e8 stato fatto per sviluppare un vocabolario (spesso scientifico e tecnologico) caratteristico delle lingue moderne.\nApprendimento delle lingue straniere.\nL'occitano predisporrebbe anche, secondo le fonti della rivista \"G\u00e9o\", all'apprendimento delle lingue straniere. In effetti, l'orecchio umano ha la capacit\u00e0 di udire fino a . Tuttavia, l'uso della lingua materna filtra e \u00abdeforma\u00bb i suoni stranieri. Le persone di lingua materna francese percepirebbero , mentre i locutori nativi di un dialetto occitano ne percepirebbero come minimo .\nInoltre, l'occitano \u00e8 una lingua romanza centrale, il che facilit\u00e0 la comprensione delle lingue \"latine\" vicine: italiano, spagnolo, portoghese\u2026 \u00c8 inoltre la lingua romanza che ha pi\u00f9 punti in comune con le altre lingue della stessa famiglia. Vedi nella tabella alla sezione \"La centralit\u00e0 dell'occitano\", il confronto del linguadociano (dialetto centrale della lingua), del guascone e delle altre lingue latine.\nLingua evolutiva.\nCome per altre lingue romanze, i prestiti dal latino e dal greco antico permettono di creare nuove parole molto precise, ad esempio per un uso tecnologico o scientifico. Inoltre, essendo l'Accademia della lingua catalana molto attiva, il prestito linguistico diretto dal catalano \u00e8 facile e rapido da realizzare, a scapito tuttavia dell'autonomia della lingua occitana rispetto all'evoluzione della societ\u00e0.\nD'altro canto, l'ascolto dei neologismi degli occitanofoni nativi permette anche delle variazioni utilizzando le risorse proprie della lingua. Per esempio, per la parola francese \u00abparachutiste\u00bb (paracadutista), si pu\u00f2 dire: \u00abun paracaigudista\u00bb (\"catalanismo\") o \u00abun paracasudista\u00bb (\"italianismo\"). Mentre alcuni occitanofoni nativi dicono: \u00abun paracabussaire\u00bb, dal verbo \u00abcabussar\u00bb che vuol dire: \u00abaffondare, cadere a capofitto\u00bb.\nStoria della lingua occitana.\nL'apogeo della lingua d'oc si ebbe tra gli ultimi decenni dell'XI e la met\u00e0 del XIII secolo. In questo periodo l'occitano non solo era una lingua unificata e veicolare, ma era utilizzata come lingua giuridica ed amministrativa.\nIn quel periodo la lingua d'oc (sotto l'indicazione di provenzale) conobbe una ricchissima fioritura letteraria, culminata con la lirica dei trobadori medioevali.\nNel 1229, in seguito all'invasione della Linguadoca da parte di re Luigi VIII, il Re di Francia estese il proprio dominio politico nel Midi, il Sud della Francia, (Crociata albigese). La lingua d'o\u00efl, diffusa fino a quell'epoca nella sola Francia settentrionale, divenne predominante su tutti gli altri idiomi parlati nel territorio occupato dall'attuale Francia, poich\u00e9 venne impiegata nell'amministrazione del potere politico. Il processo fu poi accelerato dall'ordinanza di Villers-Cotter\u00eats (1539), che impose ufficialmente su tutte le terre sotto sovranit\u00e0 francese l'uso pubblico della lingua di Parigi.\nCon la fine dell'Ancien R\u00e9gime non cambi\u00f2 nulla al riguardo, anzi, l'uso del francese assunse valenza strategica in quanto simbolo e garanzia dell'unit\u00e0 nazionale. In tutti questi secoli le lingue regionali, tra cui la lingua d'oc, rimasero tuttavia diffuse quali vernacoli, soprattutto nelle zone rurali e montagnose.\nAnticamente detto anche francoprovenzale meridionale, l'occitano non \u00e8 da confondersi con il francoprovenzale (o arpitano), n\u00e9 con il dialetto \"patois\" francese o con il \"patois\" valdostano, due altri idiomi galloromanzi. Le suddette lingue si consolidarono soprattutto durante la graduale latinizzazione della Gallia tardo-antica e altomedievale (dal IV al XII secolo circa), con locuzioni latine miste a termini franco-gallici. Oggi, queste variet\u00e0 linguistiche risultano di particolare interesse filologico, quindi sono state riconosciute e affiancate alle lingue ufficiali di ogni nazione appartenente.\nLa lingua d'Oc fu la celebre lingua usata dalla poesia trobatorica (o trovatorica), sorta in una regione della Francia sud-occidentale, l'Aquitania, intorno all'XI secolo, diffusasi poi in tutta l'Europa centrale.\nInoltre, essa fu distinta sia dal francoprovenzale \"arpitano\" delle Alpi Graie, sia dalla estesa Francia centro-settentrionale, dove invece si parlava la cosiddetta \"d'oil\" (sempre galloromanza e madre dell'attuale francese ufficiale).\nLa dicitura d'Oc nacque come metodo per distinguere le variet\u00e0 linguistiche della Francia settentrionale e meridionale basandosi sulle differenti modalit\u00e0 di esprimere un'affermazione (il \"s\u00ec\"), in ciascuna variet\u00e0: Ed ecco, quindi, rispettivamente:\nMolti sostengono che questa distinzione sia di origine dantesca, mentre altri riportano che le due espressioni furono in uso gi\u00e0 qualche tempo prima, nel XIII secolo e il padre della nostra lingua, Dante Alighieri, avrebbe solamente aggiunto l'espressione \"lingua di s\u00ec\" per riferirsi alle sole lingue dell'area italica.\nPi\u00f9 specificatamente, il cosiddetto provenzale \u00e8 uno dei dialetti principali che formano la lingua occitana. Poich\u00e9 fu il dialetto quello usato in prevalenza dai trovatori medievali, invalse l'uso - soprattutto tra i filologi del XIX secolo - di utilizzare la parola \"provenzale\" per designare poi tutta la lingua occitana, soprattutto in epoca medievale.\nQuesta lingua, viene infatti parlata in molte regioni di quella che viene chiamata Occitania, una vasta regione storica (e non politica) comprendente gran parte del sud della Francia, la catalana Val d'Aran in Spagna, le Valli occitane in Italia e il Principato di Monaco). Esiste poi anche un'isola linguistica in Calabria, a Guardia Piemontese, nel Cosentino. In queste ultime zone, l'occitano diventa una lingua minoritaria riconosciuta e tutelata da leggi locali. Diversa \u00e8 la situazione in Francia dove l'occitano gode di pochissima tutela. In Spagna invece, l'occitano divenne lingua ufficiale regionale della zona dei Pirenei nel Val d'Aran dal 1990, mentre in Catalogna fu riconosciuta nel 2006.\nA parlare l'occitano si conterebbero circa due milioni di persone, mentre si stima in circa sette milioni il numero di persone che ne avrebbero una conoscenza passiva.\nL'occitano presenta una grande variabilit\u00e0 (sei dialetti, pi\u00f9 norme letterarie, diverse norme grafiche), un'importante produzione culturale e una letteratura prestigiosa che contribuiscono alla sua ricchezza.\nUn locutore di questa lingua parla uno dei dialetti d'oc poich\u00e9 non esiste una standardizzazione orale unificata. I dialetti dell'occitano sono l'alverniate, il guascone, il linguadociano, il limosino, il provenzale e il vivaro-alpino.\nL'occitano \u00e8 al tempo stesso una lingua orale (parlata finora da milioni di persone), una lingua letteraria che, a partire dal XII secolo, i trovatori esportarono in tutta l'Europa, e anche una lingua amministrativa ancora utilizzata in Catalogna. Durante il Medioevo, in Francia e in Italia, \u00e8 stata anche una lingua amministrativa e giuridica in competizione con il latino. Quest'uso si \u00e8 protratto talvolta fino all'epoca contemporanea, che ha visto il rimpiazzo dell'occitano da parte del francese o dall'italiano. Al bando della lingua dai documenti ufficiali (l'impatto dell'Ordinanza di Villers-Cotter\u00eats fa discutere) \u00e8 seguito il declino dell'uso orale, legato ad una politica di svalutazione (l'occitano \u00e8 stato considerato un \"patois\", termine che ha anche una valenza riduttiva) e di repressione, che espone la lingua al pericolo dell'estinzione.\nOrigini dell'occitano.\nIn seguito alla dominazione romana, le popolazioni locali adottano un latino volgarizzato. Questo processo, molto complesso nel suo svolgimento, durer\u00e0 diversi secoli e tale lingua si evolver\u00e0 sovrapponendosi alle parlate autoctone che finiranno per essere eliminate. Nel V secolo, la caduta dell'Impero romano e le invasioni barbariche portano alla trasformazione del latino in un certo numero di parlate nuove tra cui l'occitano. La formazione della lingua d'oc viene favorita da certe circostanze che le daranno la sua originalit\u00e0:\nNomi dell'occitano.\nA partire dal XIII secolo e fino all'inizio del XX, si incontra spesso il termine \"provenzale\" per indicare l'occitano. Il termine, originario dell'Italia, fa riferimento alla \"provincia\" romana e lo si trova ancora talvolta in inglese per tutta la lingua d'oc (\"provenzale\").\nLa denominazione \u00abprovenzale\u00bb presenta delle ambiguit\u00e0 dato che definisce ugualmente il dialetto provenzale, che alcuni considerano come una lingua distinta. D'altra parte l'espressione \u00ablingua d'oc\u00bb fa pensare di primo acchito al dialetto \"linguadociano\" (occitano centrale). Forse per queste ragioni il termine generalmente considerato pi\u00f9 chiaro \u00e8 \u00aboccitano\u00bb. Alcuni valenziani denominano \"occitano\" l'insieme occitano-romanzo (catalano e occitano).\nL'occitano venne chiamato in passato:\nGli occitani stessi dicevano \"lo romans\" (romanzo), \"lo lemozi(n)\" (limosino) o \"lo proensal\" (provenzale) nel XIII secolo .\nGli occitani hanno utilizzato e utilizzano tuttora altre formule per indicare la loro lingua, come \u00ab\"la lenga n\u00f2stra\"\u00bb (la nostra lingua) \u00ab\"parlam a n\u00f2stra m\u00f2da\"\u00bb (parliamo alla nostra maniera) o ancora in [[Guascogna]] \u00ab\"Que parli\"\u00bb (io parlo).\nIn alcune regioni, i locutori pi\u00f9 anziani utilizzano il termine [[patois]] per indicare la loro lingua, ma ai nostri giorni viene comunque rifiutato a causa delle sue connotazioni spregiative.\nAltrove, nelle regioni che hanno una forte identit\u00e0, il nome della provincia serve a designare la lingua, talvolta in contrasto con le variazioni che vi si trovano. Si parla cos\u00ec di\u00a0: \u00abalverniate, limosino, guascone, bearnese (\"b\u00e9arnais\"), provenzale, nizzardo (\"ni\u00e7ois\")...\u00bb.\nSi possono trovare denominazioni secondo:\nL'apogeo della cultura occitana.\nL'occitano era la lingua culturale del sud della Francia durante tutto il [[Medioevo|periodo medievale]], in modo particolare con i [[trovatori]] (\u00abcolui che trova\u00bb, da , \u00abtrovare\u00bb in occitano). I trovatori hanno inventato l'[[amor cortese]] espandendo l'idea innovatrice di fedelt\u00e0 alla dama piuttosto che al signore. I loro valori e l'ideologia del [[Amor cortese|fin'amor]], della [[cortesia|cortezia]] e della [[convivien\u00e7a]] si sono rapidamente propagati in tutta l'[[Europa]]. Cos\u00ec, essi danno il gusto alle corti europee dopo i tempi tristi che seguirono alle invasioni barbariche, creando uno stile di vita raffinato nelle corti signorili. Ci\u00f2 testimonia il fatto che la [[letteratura occitanica|letteratura in occitano]] era pi\u00f9 fornita delle altre [[lingue romanze]] all'inizio del Medioevo, anche se diverse lingue hanno conosciuto una forma scritta pressappo nello stesso periodo. L'alfabeto portoghese venne creato sulla base dell'alfabeto occitano. Esso ha soltanto 23 lettere latine: K, W e Y non esistono, salvo nelle parole di origine straniere, mentre sono utilizzati i [[digramma|digrammi]] \"nh\" e \"lh\".\nNel Medioevo, [[Dante Alighieri|Dante]], con la sua opera, [[De vulgari eloquentia]] (1303-1305), ha permesso la diffusione del termine \u00ab\"lingua d'oco\"\u00bb (Lingua d'Oc, ovvero occitano), che il poeta oppone alla \"[[lingua d'o\u00efl]]\" (il francese e i suoi dialetti) e alla \"lingua del si\" (l'[[Lingua italiana|italiano]], sua lingua materna). Dante si basava sulla particella di affermazione: \u00abs\u00ec\u00bb si diceva \"\u00f2c\" nell'antico occitano e antico catalano, ma \"o\u00efl\" nell'antico francese, e \"s\u00ec\" nei dialetti italiani. I tre termini provengono dal latino: \"hoc est\" (questo \u00e8), \"illud est\" (questo \u00e8) e \"sic est\" (cos\u00ec \u00e8) che danno rispettivamente oc, o\u00efl e s\u00ec.\nUno dei passaggi pi\u00f9 notevoli nella letteratura occidentale \u00e8 il canto XXVI del Purgatorio, dove il trovatore [[Arnaut Daniel]] risponde al narratore Dante in occitano:\nLa decadenza della lingua.\nSotto la monarchia.\nIl declino dell'occitano come lingua amministrativa e letteraria durer\u00e0 dalla fine del XV al XIX secolo. L'occitano non ha cessato di perdere il suo statuto di lingua dotta. Nel corso del XVI secolo, la grafia precedentemente in uso cade nell'oblio (accentuata ancor pi\u00f9 dall'[[ordinanza di Villers-Cotter\u00eats]] che imponeva l'uso amministrativo del francese). Pierre Bec (\"op. cit.\") precisa che nel 1500 la pronuncia e la grafia ancora corrispondevano, ma nel 1550 viene consumato il divorzio. Nel [[1562]], il duca di Savoia d\u00e0 l'ordine ai notai della Contea di Nizza di redigere d'ora in poi i loro atti in italiano. A partire da questo momento, proliferano le grafie \"[[patois]]antes\" prendendo come riferimento le lingue ufficiali.\nLa lingua del re di Francia finir\u00e0 per imporsi in tutti i paesi nell'orale (antiche province occitanofone come il Poitou, la Saintonge o le Charentes, la Marche e la Bassa-Alvernia, cos\u00ec come una parte del Rodano-Alpi). Si imporr\u00e0 altrove soltanto nelle scritture amministrative e giuridiche (regioni attualmente occitanofone).\n[[Jean-Baptiste Colbert|Colbert]] nel 1666:\nDurante la Rivoluzione.\nLa [[Rivoluzione francese]] confermer\u00e0 questa tendenza, poich\u00e9 i [[giacobinismo|giacobini]], per favorire l'unit\u00e0 nazionale, imporranno il francese come sola lingua ufficiale, il che non impedir\u00e0 alla lingua d'oc di rimanere lingua parlata, se non addirittura essere utilizzata dai rivoluzionari per diffondere pi\u00f9 efficacemente le loro tesi.\nCitazioni dell'[[Henri Gr\u00e9goire|abate Gr\u00e9goire]] nel 1793:\nAzioni della stampa.\nLa lingua, malgrado qualche tentativo letterario nel XVI secolo, non sopravvive ormai che nelle usanze popolari, raramente scritte, fino al XIX secolo con il rinnovamento del [[F\u00e9librige]].\nI media occitani diventano essi stessi ardenti oppositori dell'occitano:\nSotto la Repubblica: la scuola, l'amministrazione e l'esercito.\nL'occitano rester\u00e0 per una grande maggioranza la sola lingua parlata dalla popolazione fino all'inizio del XX secolo. In quest'epoca, la scuola (prima, durante e dopo la [[Terza Repubblica francese]]) svolge un grande ruolo nella scomparsa dell'uso orale della lingua occitana. Dopo le [[Leggi Jules Ferry]], se da un lato la scuola diventa gratuita e obbligatoria per tutti, dall'altro continua a causare un regresso importante dell'occitano tramite l'obliquit\u00e0 di una politica di denigrazione e colpevolizzazione delle persone che parlano lingue diverse dal [[lingua francese|francese]]. La repressione dell'utilizzo della lingua all'interno della scuola \u00e8 molto importante e consiste principalmente nell'umiliare i cosiddetti \"patoisants\" dando loro un segno distintivo. Il termine \"[[patois]]\" \u00e8 del resto contestabile poich\u00e9 peggiorativo. Come obiettivo si voleva far dimenticare che l'occitano fosse una vera lingua facendo credere che l'utilizzo del patois fosse \"oscurantista\" poich\u00e9 supposto non universale.\nMutazioni sociali e demografiche.\nI mutamenti sociali all'inizio del XIX e XX secolo sono anche all'origine del deprezzamento della lingua. Con la rivoluzione industriale e l'urbanizzazione, parlare nient'altro che l'occitano costituiva un handicap per accedere a posti importanti. Molti genitori hanno allora scelto o sono stati costretti a parlare ai loro bambini soltanto in francese. Tuttavia, per loro stessi, il francese era la lingua della scuola e dell'amministrazione, ma non era la loro lingua materna.\nL'occitano non \u00e8 stato pi\u00f9 la lingua di acculturazione dei migranti sul territorio occitano che hanno cos\u00ec contribuito \"a diminuire il potenziale di impiego dell'occitano\"\nForme moderne di anti-occitanismo.\nGli avversari dell'occitano esistono ancora oggi, sotto diverse forme. Ecco qualche citazione caricaturale:\nLe rinascite della lingua.\nPrima rinascita.\nMentre la lingua sembra fortemente attaccata, diversi movimenti in difesa della letteratura occitana vedono la luce nel periodo [[1650]]-[[1850]], preparando l'avvento del [[F\u00e9librige]]. Il riconoscimento della letteratura occitana pu\u00f2 essere attribuito, in modo particolare, all'[[agen]]ese [[Jacques Jasmin|Jacques Bo\u00e9]] (detto Jasmin) e al [[N\u00eemes|nimense]] [[Jean Reboul]]. Pierre Bec distingue i movimenti seguenti:\nDopo l'oblio, i trovatori conoscono nella seconda met\u00e0 del XVIII secolo un rinnovato interesse. All'interno dei circoli aristocratici meridionali, si rimette in discussione la pretesa supremazia letteraria del francese. Si assiste a una ricerca linguistica e letteraria e si ritrova il gusto romantico per il Medioevo. Il folklore, i romanzi e i racconti campestri destano interesse. Gli storici lavorano sulla \u00ab[[crociata albigese|crociata contro gli albigesi]]\u00bb e sulla storia del Mezzogiorno.\n Questo verso rappresenta la saldatura di due correnti dell'occitano rinascente. L'uno: la \u00ablingua\u00bb: il suo \u00ab[[patois]]\u00bb quotidiano; l'altro: la \u00ablenga romana\u00bb \u00e8 un segno d'erudizione. Il patois viene visto come una lingua d'un rango molto alto. L'amore per il popolo e le sue miserie \u00e8 cantato da [[Victor G\u00e9lu]].\n\"Al contrario\" dei \u00abdotti\u00bb che si volgono verso il passato (nel senso che fanno ricerche erudite) e di \u00aboperai\u00bb che mettono in luce il loro dinamismo proletario, i poeti borghesi (o piccola nobilt\u00e0) si situeranno tra i due. Il movimento \u00e8 pi\u00f9 dilettantesco, ma con una grande passione per la lingua.\n[[Simon-Jude Honnorat|Honnorat]] capisce la necessit\u00e0 di maggior realismo linguistico. La lingua aveva perduto la sua codificazione ortografica e morfologica. L'indisciplina nella grammatica o la grafia erano rivendicate anche dal movimento operaio. Honnorat pubblicher\u00e0 il suo dizionario provenzale-francese a cominciare dal [[1840]] e sar\u00e0 un precursore che ridar\u00e0 all'occitano la sua dignit\u00e0 e la sua coerenza.\nSeconda rinascita.\nUn primo tentativo di ritorno a una norma grafica ha luogo nel XIX secolo, concepito da [[Joseph Roumanille]] e resa popolare da [[Fr\u00e9d\u00e9ric Mistral]]. La seconda rinascita letteraria della lingua si \u00e8 svolta nel XIX secolo sotto la guida del [[F\u00e9librige]]. In questo periodo la lingua \u00e8 essenzialmente utilizzata dalla popolazione rurale. Mistral e i suoi colleghi del F\u00e9librige ridanno prestigio alla lingua, dandole una norma e delle opere letterarie. La loro azione \u00e8 talvolta frammista a una volont\u00e0 politica. I felibristi dicevano: \u00abuna nazione che ha solo una letteratura, una nazione che distrugge le lingue periferiche, \u00e8 una nazione indegna del suo destino di nazione\u00bb. L'occitano, nella sua forma provenzale e nella sua grafia avignonese, venne ad essere diffuso ben pi\u00f9 lontano delle frontiere occitanofone. Ancora oggi, la letteratura mistraliana \u00e8 studiata in paesi come Giappone o Scandinavia. Mistral \u00e8 il solo autore unicamente occitanofono ad essere stato premiato per la sua opera con il Nobel per la letteratura. La riforma linguistica mistraliana trover\u00e0 il suo migliore \"fabbro\" in Auguste Four\u00e8s di Castelnaudary ([[1848]]-[[1891]]) che ambienta le sue diverse raccolte poetiche in Linguadoca. Successivamente, altri scrittori della Linguadoca o del Limosino [[Joseph Roux]] ([[1834]]-[[1905]]), [[Antonin Perbosc]] ([[1861]]-[[1944]]), [[Prosper Estieu]] ([[1860]]-[[1939]]), tenteranno di unificare la lingua, restaurando la grafia classica e sbarazzando la lingua dai gallicismi. Il sistema Perbosc-Estieu diventa la base della grafia dell'occitano \u00abmoderno\u00bb. Il lessicografo e grammatico [[Louis Alibert]], sostenuto dai catalani, pubblica, tra il [[1935]] e il [[1937]], a [[Barcellona]] la . Perfeziona inoltre la scrittura per stabilire la grafia classica ispirata alla norma antica adattata alla lingua moderna.\nEsempi di grafia occitana classica.\nLettura e pronuncia della grafia derivano dalla [[norma classica]] dell'occitano:\nEpoca contemporanea.\nNonostante un periodo di forte deprezzamento della lingua (vedi il capitolo sulla decadenza), nuovi autori vedono la luce:\nNel 1931-1939, l'autonomia acquisita dalla Catalogna, che sostiene l'[[occitanismo]], ridar\u00e0 vigore al dinamismo occitano.\nL'[[Institut d'Estudis Occitans]] (IEO) opera dopo il 1945 per la difesa e la promozione della lingua occitana. La sua azione \u00e8 responsabile in gran parte della salvaguardia e dello sviluppo dell'occitano. Esso interviene nella ricerca, negli studi, colloqui e pubblicazioni, nella promozione dell'insegnemento dell'occitano, nella formazione (stages, convegni estivi\u2026), nelle arti plastiche, esposizioni, nella musica, nell'editoria: l'IEO \u00e8 il pi\u00f9 grande editore di lingua d'oc con le sue collezioni di prose, poesie, divulgazione, libri per bambini\u2026 Inoltre, le sezioni regionali e dipartimentali dell'IEO, i Circoli occitani locali, partecipano all'animazione e alla vita culturale del paese. Se si prende il caso del Cantal, si possono citare autori come F\u00e9lix Daval, Ter\u00e9sa Canet, Daniel Brug\u00e8s o Joan Fay che hanno pubblicato numerosi testi sia in riviste che in libri propri.\nNel 1951, la [[legge Deixonne]] autorizza l'insegnamento dell'occitano negli istituti scolastici in Francia. Questa legge sar\u00e0 completata in seguito con la creazione di un CAPES d'occitano nel 1991, nonostante che il numero di posti sia al di sotto dei bisogni reali e della domanda.\nPeriodo recente.\nStatuto attuale dell'occitano.\n[[File:Occitan Lenga Oficiala.jpg|thumb|22 ottobre 2005: manifestazione di oltre persone a Carcassonne per il riconoscimento della lingua.]]\nSovvenzioni pubbliche per le lingue regionali in Francia a confronto\nUtilizzo.\n[[File:Rue Pharaon (Toulouse) - Plaque.jpg|thumb|[[Segnaletica bilingue]] in [[lingua francese|francese]] e in occitano [[Tolosa]] ([[Alta Garonna]]).]]\nL' degli abitanti della zona linguistica occitana interrogati (parlanti o no la lingua) sono favorevoli all'insegnamento dell'occitano. Tuttavia il numero di posti offerti dall'amministrazione \u00e8 di gran lunga insufficiente alle necessit\u00e0 espresse..\nI due terzi degli interpellati considerano che la lingua sia piuttosto in declino, sottolineato anche dal fatto che istituzioni europee, come l'[[Organizzazione delle Nazioni Unite per l'Educazione, la Scienza e la Cultura|UNESCO]] classifica i [[dialetto|dialetti]] occitani come \"seriamente in pericolo\" di estinzione, eccetto per il guascone e il vivaro-alpino che sono classificati unicamente \"in pericolo\".\nQuesto declino si spiega forse con il fatto che solamente il della popolazione occitanofona attiva di Francia (il in Aquitania) trasmette la sua lingua ai discendenti. Questo tasso di trasmissione \u00e8 molto scarso, bench\u00e9 sia migliore rispetto alle altre lingue regionali di Francia (esempi: [[Lingua bretone|bretone]], [[arpitano]]). Tuttavia, \u00e8 apparsa una giovane generazione che si \"ri-occitanizza\", principalmente di origine rurale. Il numero di allievi che seguono l'insegnamento in occitano (escluso il catalano) \u00e8 di 71\u00a0912 individui per l'anno scolastico 2000/2001.\nAlcune regioni ([[Linguadoca-Rossiglione]], [[Midi-Pirenei]], la [[Provenza-Alpi-Costa Azzurra]] e l'[[Aquitania]]) hanno sviluppato una politica a favore della lingua e della cultura d'oc, che d\u00e0 incentivi per l'insegnamento, ai movimenti culturali, alle pubblicazioni, sostiene le emittenti televisive in occitano - riviste, giornali d'informazione sulla televisione pubblica ([[France 3]]), web-tv - e favorisce l'impiego in pubblico dell'occitano.\nLa realt\u00e0 occitana \u00e8 una parte costitutiva della cultura europea, riconosciuta e studiata come tale nelle universit\u00e0 straniere: in Germania, negli Stati Uniti, in [[Scandinavia]], in Giappone\u2026 L'occitano \u00e8 studiato nelle universit\u00e0 del mondo intero nel quadro degli studi delle lingue romanze.\nLingua e cultura occitane possono essere studiate un po' in tutto il mondo, per esempio nelle universit\u00e0 situate in: [[Germania]], [[Belgio]], [[Brasile]], [[Canada]], [[Danimarca]], [[Spagna]], [[Stati Uniti d'America|Stati Uniti]], [[Finlandia]], [[Francia]], [[Gran Bretagna]], [[Italia]], [[Giappone]], [[Paesi Bassi]], [[Romania]] e in [[Svizzera]].\nNella Catalogna spagnola, l'apprendimento dell'occitano \u00e8 possibile a scuola (anche fuori dalla zona occitanofona).\nIn Francia, dopo lungo tempo rimosso dalla scuola, ha cominciato a essere riconosciuto nell'insegnamento ufficiale: corsi di occitano opzionali o il bilinguismo delle [[Calandreta|scuole calandretas]]. Anche il governo francese, nel suo rapporto del [[1998]] sulle lingue regionali, riconosce oggi che La principale difficolt\u00e0 per il dinamismo della loro lingua \u00e8 il fatto che sovente gli occitani stessi non sono coscienti della realt\u00e0 occitana.\nSviluppi recenti.\nAlain Rainal della Federazione degli insegnanti di lingua e cultura d'oc (FELCO) parla di liquidazione dell'insegnamento dell'occitano e quindi di liquidazione della lingua occitana. In effetti, i posti di CAPES diminuiscono in media del 30%; i CAPES di occitano diminuiti del 71%. Secondo lui, il governo domanda pi\u00f9 solidariet\u00e0 ai pi\u00f9 poveri, e meno ai pi\u00f9 ricchi. Aggiungendo inoltre che le lingue e culture regionali sono qualcosa di molto importante, un patrimonio inestimabile e non merita di essere peggiorato, ma almeno lasciato al livello precedente. Ancora M. Rainal dice: che questa notizia \u00e8 inquietante per l'insegnamento dell'occitano bilingue o trilingue. I genitori degli allievi sanno che vi \u00e8 una possibilit\u00e0 di valorizzare professionalmente questa conoscenza acquisita. Il numero di posti nei concorsi si vanno sempre pi\u00f9 riducendo talch\u00e9 bisogner\u00e0 passare a concorsi per solo quattro posti. Ci\u00f2 crea una grande difficolt\u00e0 e non offre che poche prospettive professionali.\nIl [[Consiglio generale d'Aran]] ha chiesto un nuovo statuto alla regione di Catalogna, in Spagna, che gli permetterebbe d'avere competenze proprie con l'obiettivo di negoziare gli accordi con le regioni occitane di Francia. Inoltre, il \"Consiglio generale\" gestirebbe esso stesso le azioni riguardanti la lingua e la cultura aranese. Peraltro, una richiesta di co-ufficialit\u00e0 dell'occitano e del catalano \u00e8 stata formulata in tutta la regione. Questo avrebbe come conseguenza il riconosciemneto dell'occitano come una delle lingue ufficiali della Spagna.\nIl 30 settembre 2005, il parlamento catalano ha approvato con la maggioranza assoluta il progetto del nuovo statuto di autonomia della Catalogna. Il nuovo statuto riconosce nel suo articolo 9.5 l'ufficialit\u00e0 (in tutta la Catalogna) della \u00ablingua occitana, detta \"aran\u00e8s\" nella Val d'Aran\u00bb. Il riconoscimento della Val d'Aran nello Statuto \u00e8 stato anche sostenuto dai partiti ERC e ICV-EUiA, mentre il PP catalano ha appoggiato il riconoscimento nello Statuto della singolarit\u00e0 d'Aran, ma in nessun modo riferendosi a questo territorio come a una \u00abrealt\u00e0 nazionale occitana\u00bb. Il progetto ha ricevuto l'avallo di Madrid affinch\u00e9 lo statuto divenisse legge. Il parlamento spagnolo ha in particolare soppresso il termine \u00abnazione\u00bb dall'articolo primo per qualificare la Catalogna. Alcuni politici spagnoli considerano che il progetto del nuovo statuto sia un passo verso la divisione dello Stato e che non \u00e8 dunque conforme alla Costituzione.\nIl 18 giugno del 2006, il referendum concernente il nuovo statuto per la Catalogna \u00e8 ampiamente approvato dalla popolazione catalana: pi\u00f9 del dei voti favorevoli. Tre partiti avevano incitato a votare \u00abs\u00ec\u00bb: il Partito Socialista Catalano (PSC, alla testa del governo regionale), i comunisti e i verdi d\"'Iniciativa per Catalunya\" (ICV, membro della coalizione governativa) e i democratici-cristiani di \"Convergencia i Unio\" (CiU).\nI repubblicani indipendentisti catalani d\"'Esquerra Republicana de Catalunya\" (ERC) avevano sollecitato a votare \u00abno\u00bb, come il Partito Popolare (PP, destra centralizzatrice). I primi rinfacciavano al nuovo statuto di non riconoscere la Catalogna come \u00abnazione\u00bb e di non dare totale autonomia alla regione sulle imposte, sui porti e gli aeroporti. I secondi valutano che il testo consente troppa autogestione, in particolare fiscale, alla Catalogna e lo considerano \u00abanticostituzionale\u00bb.\nLo Statuto d\u00e0 l'ufficialit\u00e0 all'aranese e considera la Val d'Aran \u00abrealt\u00e0 occitana\u00bb.\nL'articolo 11, del nuovo statuto dice: \nIl secondo paragrafo annuncia: \nD'altra parte, nell'articolo 6, in riferimento alle lingue della Catalogna, figura nel nuovo Statuto che \nCollegamenti esterni.\n[[Categoria:Lingua occitana| ]]\n[[Categoria:Lingue della Francia|Occitana]]\n[[Categoria:Lingue d'Italia|Occitana]]\n[[Categoria:Lingue della Spagna|Occitana]]\n[[Categoria:Lingue del Principato di Monaco|Occitana]]"}
{"id": "70383", "revid": "125053963", "url": "https://it.wikipedia.org/wiki?curid=70383", "title": "Ettore Petrolini", "text": "\u00c8 considerato uno dei massimi esponenti di quelle forme di spettacolo a lungo considerate teatro minore, termine con il quale si identificavano il teatro di variet\u00e0, la rivista e l'avanspettacolo.\nLa sua importanza nel panorama del teatro italiano \u00e8 ormai pienamente riconosciuta. Riassumendo in s\u00e9 l'attore e l'autore, Petrolini ha inventato un repertorio e una maniera, che hanno profondamente influenzato il teatro comico italiano del Novecento.\nBiografia.\nGli esordi.\nEttore Petrolini, \"popolano del miglior lignaggio\", nacque a Roma, quarto di sei figli, al n. 6 di vico del Grancio, in una palazzina all'angolo con via Giulia (Rione Regola, un quartiere del centro di Roma al tempo molto popolare), da Anna Maria Antonelli e Luigi, un fabbro ferraio di Ronciglione, padre di eccessiva severit\u00e0, con cui Ettore ebbe sempre rapporti difficili compensati dalle cure amorose della madre. Frequent\u00f2 fin da ragazzo i teatrini romani, improvvisandosi attore per divertimento. L'ambiente dei baracconi di Piazza Pepe, dove Petrolini fece le sue prime esperienze artistiche, \u00e8 quello descritto pi\u00f9 tardi nella sua commedia \"Il padiglione delle meraviglie\" (1924): personaggi curiosi e pittoreschi, imbonitori, finti selvaggi e fenomeni di ogni genere.\nConosciuto come \"er roscietto de li Monti\", quartiere dove si era nel frattempo trasferita la famiglia, non volle frequentare la scuola n\u00e9 imparare un mestiere sebbene il padre fosse fabbro e il nonno materno falegname. Forse casualmente fer\u00ec a 13 anni un suo compagno e il padre per raddrizzarlo lo fece rinchiudere nel riformatorio di Bosco Marengo nei pressi di Alessandria dove per domarlo lo costrinsero nella camicia di forza e in una cella di rigore a pane e acqua.. Una dura esperienza che Petrolini ricord\u00f2 con toni accorati nelle sue memorie.\nA quindici anni decise di lasciare la casa paterna per dedicarsi alla carriera teatrale. Il pi\u00f9 antico riscontro documentario, a tutt'oggi verificabile, che attesti il momento dell'esordio artistico di Petrolini risale all'anno 1900 e conduce nel rione di Trastevere, nel teatro Pietro Cossa. In seguito, si esib\u00ec in un teatrino di provincia, a Campagnano, nell'ambito della compagnia dell'impresario Angelo Tabanelli, come l'attore racconta in \"Modestia a parte\":\nDopo quest'esibizione non proprio trionfale, il giovane Ettore continu\u00f2 la sua gavetta nei teatri popolari, ma anche in alcuni caff\u00e8-concerto di buon livello, come il Gambrinus e il Morteo di Roma. Petrolini stesso, molti anni dopo, descrisse l'ambiente in cui aveva mosso i primi passi:\nAnche nel libro \"Bravo!Grazie!!\" Petrolini si sofferm\u00f2 sugli anni della gavetta artistica:\nNell'introduzione allo stesso libro \"Bravo!Grazie!!\", descrisse le difficolt\u00e0 che riscontr\u00f2 nel rapporto con il pubblico a causa anche di una congiuntura storico-politico-culturale particolare:\nNel 1903, appena diciannovenne, Petrolini incontr\u00f2 Ines Colapietro, che sar\u00e0 per molti anni sua compagna di lavoro e di vita, nonch\u00e9 madre dei suoi figli Renato e Oreste. Ines, che aveva allora solo quindici anni, era stata ingaggiata come cantante dal Gambrinus di Roma, insieme alla sorella Tina. Ettore ed Ines formarono la coppia comica \"Loris-Petrolini\", che si scioglier\u00e0, in modo piuttosto traumatico, alla fine dell'estate del 1911.\nNel settembre 1911 infatti Ines, esasperata dai tradimenti di Ettore, lo lascia e se ne va a Napoli con il comico Gustavo De Marco (un grande artista a cui il grande Tot\u00f2 deve gran parte delle sue macchiette) lasciando i figli a Roma perch\u00e9 \u201cavevano un avvenire pi\u00f9 garantito accanto al padre\u201d.\nLe prime tourn\u00e9e.\nNel maggio 1907, a Genova, Ettore Petrolini e Ines Colapietro ottennero una scrittura dall'impresario Charles S\u00e9guin per una \"tourn\u00e9e\" in Sudamerica. La coppia si esib\u00ec in teatri e caff\u00e8-concerto in Argentina, Uruguay e Brasile, riscuotendo ovunque grande successo. Mentre Petrolini si trovava a Rio de Janeiro un attacco di appendicite lo costrinse a restare lontano dalle scene per un mese. Dopo un'operazione d'urgenza e il periodo di convalescenza, la sua \"rentr\u00e9e\" fu trionfale: tutti gli artisti del teatro rinunciarono alla paga in suo favore e in una sola serata Petrolini incass\u00f2 quattromila lire. Dopo Rio, Petrolini rimase ancora qualche mese in Sud America. Sarebbe ritornato per altre tourn\u00e9e nel 1909 e nel 1911-1912, esibendosi anche in Messico e a Cuba.\nLe macchiette.\nIn quegli anni Ettore Petrolini aveva gi\u00e0 messo a punto un repertorio di macchiette di provato successo. La creazione della sua parodia di Faust, \"Oh Margherita!\", per esempio, risale alla tourn\u00e9e del 1907, come Petrolini stesso racconta in \"Modestia a parte\". Ma le macchiette di Petrolini trascendevano il genere macchiettistico e l'artista era consapevole dell'originalit\u00e0 del suo repertorio. In \"Petrolineide\", ne \"Il caf\u00e9 chantant\" del 20 luglio 1914, scriveva:\nMolti fra i suoi personaggi, come \"Giggi er bullo\" (parodia di un dramma di Gastone Monaldi), il \"Sor Capanna\" (del quale riprese alcune strofe e che chiamava \"il mio maestro\"), i \"Salamini\", \"Fortunello\", sono diventati punti di riferimento per un'idea di comicit\u00e0, che Petrolini riassumeva cos\u00ec:\nAlcuni caratteristici numeri comici, nati come semplici macchiette, furono rielaborati da Petrolini, che diede loro spessore e consistenza di veri personaggi di commedia. \u00c8 il caso di Gastone, nato da una macchietta, \"Il bell'Arturo\", inserita nella rivista \"Venite a sentire\" del 1915 (scritta da Petrolini in collaborazione con G. Carini), che irrideva sia le star del declinante cinema muto sia i cantanti dell'epoca di Gino Franzi, e che fu ripreso pi\u00f9 volte fino a diventare il tragicomico protagonista della commedia \"Gastone\" del 1924.\nUn altro personaggio nato come macchietta, l\"'Antico romano\", e sviluppato successivamente da Petrolini fu \"Nerone\", che in genere \u00e8 considerato una satira della retorica del regime fascista. In realt\u00e0 Petrolini vi lavor\u00f2 fin dal 1917, ben prima dell'ascesa di Mussolini, e probabilmente aveva preso spunto, parodiandole, dalle pompose e artificiose pellicole cinematografiche, che portavano in scena l'antica Roma, molto diffuse a quei tempi.\nI primi successi.\nTornato dalla fortunata tourn\u00e9e in Sudamerica, Petrolini fu scritturato nel 1910 da Giuseppe Jovinelli per il suo nuovo, elegante teatro di Piazza Guglielmo Pepe, inaugurato nel 1909 con uno spettacolo di Raffaele Viviani. Ottenne un tale successo che, dopo due stagioni al Teatro Jovinelli, l'impresa della Sala Umberto firm\u00f2 con l'attore un contratto esclusivo di tre anni, pagando a Giuseppe Jovinelli una penale di 8.000 lire. Nel 1915 si costitu\u00ec la \"Compagnia dei grandi spettacoli di variet\u00e0 Petrolini\", che mise in scena le prime riviste petroliniane, \"Venite a sentire\" e \"Zero meno zero\". Quest'ultima era stata confezionata da Luciano Folgore, sotto lo pseudonimo di Esopino, attorno a un nucleo di personaggi tipici del repertorio petroliniano, fra i quali il celebre \"Fortunello\", che suscit\u00f2 l'entusiasmo dei futuristi, in particolare di Filippo Tommaso Marinetti, che a proposito di \"Fortunello\" scrisse come fosse \u00abil pi\u00f9 difficilmente analizzabile dei capolavori petroliniani\u00bb, che \u00abcol suo ritmo meccanico e motoristico, col suo teuf-teuf martellante all\u2019infinito, assurdit\u00e0 e rime grottesche, scava dentro il pubblico tunnels spiralici di stupore e di allegria illogica e inesplicabile\u00bb. Petrolini, che pure si era burlato di Marinetti negli \"Stornelli maltusiani\", si lasci\u00f2 lusingare dall'ammirazione dei futuristi, partecip\u00f2 ad alcune delle loro \"serate\" e interpret\u00f2 le sintesi di Marinetti, Corra e Settimelli. La collaborazione fra Petrolini e i futuristi culmin\u00f2 in \"Radioscopia di un duetto\", atto unico definito \"simultaneit\u00e0 del teatro di variet\u00e0\", scritto a quattro mani con Francesco Cangiullo nel 1918. L'anno seguente Mario Bonnard ne trasse un film dal titolo \"Mentre il pubblico ride\", interpretato da Petrolini e Niny Dinelli.\nIl repertorio di Petrolini si arricch\u00ec, a partire dagli anni venti, con una serie di commedie di autori italiani, scritte appositamente per lui o adattate alla sua comicit\u00e0. Petrolini adatt\u00f2 a s\u00e9 commedie di autori come Alfredo Testoni, Renato Simoni, Roberto Bracco, Luigi Antonelli, Ugo Ojetti, Salvator Gotta, Fausto Maria Martini. Nel 1923 fu iniziato alla massoneria in una loggia all'Obbedienza di Piazza del Ges\u00f9. Nel 1925 port\u00f2 in scena un suo adattamento da \"Lumie di Sicilia\" di Luigi Pirandello, intitolato \"Agro de limone\". Agli anni Venti risale anche l'incontro di Petrolini con Elma Krimer, che divenne la sua compagna e pi\u00f9 tardi sua moglie.\nIl cinema.\nL'avventura cinematografica di Petrolini era iniziata nel 1919 con la trasposizione cinematografica dell'atto unico \"Radioscopia di un duetto\" (di Petrolini e Cangiullo), portata sullo schermo da Mario Bonnard col film \"Mentre il pubblico ride\".\nNegli anni trenta, con l'avvento del sonoro, Petrolini torn\u00f2 al cinema. Nel 1930 fu il protagonista di \"Nerone\" di Alessandro Blasetti, un lungometraggio che, oltre a presentare alcune delle sue interpretazioni pi\u00f9 note - Gastone, Nerone, Pulcinella - mostrava l'attore nel suo camerino. Nello stesso anno interpret\u00f2 \"Cortile\" di Carlo Campogalliani, tratto dalla commedia di Fausto Maria Martini, con Dria Paola protagonista femminile.\nL'anno seguente fu la volta di \"Medico per forza\", sempre per la regia di Campogalliani, con Tilde Mercandalli e Letizia Quaranta.\nGli anni trenta.\nInterprete delle commedie di molti autori italiani, Petrolini firm\u00f2 molte riduzioni di opere teatrali, da lui portate a nuova vita sulle scene italiane degli anni venti e trenta. La produzione del Petrolini commediografo si fece negli anni pi\u00f9 ricca e complessa: dalle macchiette alle prime riviste, ai fortunati atti unici come \"Amori de notte\" e \"Romani de Roma\", alle commedie degli ultimi anni come \"Gastone\", \"Il padiglione delle meraviglie\", \"Benedetto fra le donne\", \"Chicchignola\". Proprio in questi ultimi due testi la drammaturgia petroliniana completa la sua evoluzione e la comicit\u00e0 irriverente lascia il passo a una riflessione pi\u00f9 matura, allo stesso tempo amara e compassionevole, sulle debolezze umane.Ormai affermato, Petrolini part\u00ec per una serie di \"tourn\u00e9e\" all'estero, in Egitto e nelle colonie italiane della Cirenaica e della Tripolitania. Con la sua compagnia gir\u00f2 poi le principali citt\u00e0 europee. A Parigi, ottenne quello che consider\u00f2 il pi\u00f9 alto riconoscimento: venne invitato a recitare \"Medico per forza\" alla Com\u00e9die Fran\u00e7aise, tempio di Moli\u00e8re. Si esib\u00ec anche a Londra, al Little Theatre; a Berlino, al Kurf\u00fcstendamm Theater; a Vienna, al Kom\u00f6die Theater.\nLa morte prematura.\nCostretto ad abbandonare definitivamente le scene nel 1935, perch\u00e9 sofferente di una grave forma di angina pectoris, Ettore Petrolini mor\u00ec all'et\u00e0 di 52 anni il 29 giugno 1936. Si racconta che, ormai in punto di morte, alle parole incoraggianti del medico, che lo visitava e sosteneva di trovarlo ristabilito, Petrolini rispondesse: \u00abMeno male, cos\u00ec moro guarito\u00bb.\nLa salma, vestita con il frac del suo notissimo \"Gastone\", fu tumulata nel Cimitero del Verano a Roma. Il 19 luglio 1943, nel corso del primo bombardamento di Roma, un ordigno colp\u00ec la sua tomba, una cappella rettangolare, spezzando il busto di marmo e danneggiando gravemente la sua bara.\nLe canzoni.\nPer completare il ritratto dell'artista Petrolini, non si pu\u00f2 tralasciare la musica, che \u00e8 parte integrante del suo teatro. Molti fra i suoi personaggi cantano canzoni e filastrocche, o recitano su un sottofondo musicale. La musica \u00e8 presente in molte sue commedie e riviste. Petrolini fu spesso interprete, e a volte anche autore, di canzoni di successo, molte delle quali furono incise su disco.\nUn grande successo musicale del 1926, in Italia, fu \"Una gita a li castelli\" (nota anche con il titolo \"Nann\u00ec\"), scritta da Franco Silvestri, ma incisa da Petrolini. La sua canzone pi\u00f9 nota \u00e8 senza dubbio \"Tanto pe' cant\u00e0\", il cui testo \u00e8 stato scritto da Alberto Simeoni, che Petrolini incise nel 1932 e che subito divenne il simbolo di un certo modo di essere romano, al punto che fu ripresa negli anni successivi da quasi tutti gli artisti pi\u00f9 rappresentativi della capitale: per citarne solo alcuni, Alvaro Amici, Gigi Proietti, Gabriella Ferri e soprattutto Nino Manfredi, che otterr\u00e0 un notevole successo di vendita.\nI versi maltusiani.\nSeguendo la moda futurista dei versi maltusiani, ne compose alcuni, tra i quali quello che lo definisce, intitolato \"Ti \u00e0 piaciato?\":\n\"Petrolini \u00e8 quella cosa\"\n\"che ti burla in ton garbato,\"\n\"poi ti dice: ti \u00e0 piaciato?\"\n\"se ti offendi se ne freg.\"\nPetrolini e il fascismo.\nFascista della prima ora, Ettore Petrolini fu amico personale di Giuseppe Bottai fin dal 1922. Si adoper\u00f2 per mettere in scena alcune opere di Galeazzo Ciano come \"Il Fonno d'Oro\", che gli valse come riconoscimento la nomina a ufficiale dell'Ordine della Corona d'Italia e diverse udienze private con Benito Mussolini. La familiarit\u00e0 con i gerarchi fascisti gli permise di essere promosso, su proposta di Pietro Fedele, prima commendatore dell'Ordine della Corona d'Italia, e poi grand'ufficiale.\nNel 1929 ottenne da Mussolini il titolo, puramente onorifico, di centurione della Milizia. Tuttavia nel 1934, al compimento del cinquantesimo compleanno, tale titolo gli venne revocato per raggiunti limiti di et\u00e0. A nulla valsero le suppliche che invi\u00f2 a Galeazzo Ciano per riottenere il grado, n\u00e9 fu efficace la dedica \u00abA Benito Mussolini, sole di Roma\u00bb che Petrolini scrisse di proprio pugno al Duce come allegato alla partitura della canzone \"Roma\".\nPetrolini, che gi\u00e0 aveva manifestato inclinazione per il futurismo, mai prese le distanze dal fascismo, posando in \"tourn\u00e9e\" all'estero con il resto della compagnia nell'atto del saluto romano.\nPer evitare ogni sospetto di simpatie antifasciste, Petrolini scrisse al segretario particolare del Duce, Alessandro Chiavolini: \u00abLe sarei grato se volesse esprimere al Duce tutta la mia grande riconoscenza, tutta la mia profonda e assoluta devozione. Sono contento di essere fascista, sono contento di essere italiano e sono contento di appartenere all'epoca di Benito Mussolini\u00bb.\nInfluenza culturale.\nNel 1994 a Roma, nel quartiere Testaccio, \u00e8 stato fondato un teatro in suo onore: il Teatro Petrolini.\nTeatro.\nPer la teatrografia petroliniana si \u00e8 assunta come fonte l'Archivio Petrolini presso la Biblioteca e Museo teatrale del Burcardo di Roma.\nBibliografia.\nFonte: Archivio Petrolini presso Biblioteca e Museo teatrale del Burcardo, Roma.\nCollegamenti esterni.\nL'Archivio Petrolini, comprendente tutta la documentazione raccolta da Ettore Petrolini durante la sua vita (recensioni, fotografie, ritratti, caricature, lettere, copioni, appunti, costumi e oggetti di scena) \u00e8 stato donato dagli eredi alla Biblioteca e Museo teatrale del Burcardo di Roma."}
{"id": "70384", "revid": "155634", "url": "https://it.wikipedia.org/wiki?curid=70384", "title": "Contrada della Chiocciola", "text": "La Contrada della Chiocciola \u00e8 una delle diciassette suddivisioni storiche della citt\u00e0 toscana di Siena.\nTerritorio.\nLe strade all'epoca del Bando.\nIl \"Bando di Violante di Baviera\" (1730) determina la suddivisione territoriale delle diciassette Contrade di Siena facendo riferimento ai palazzi e ai loro proprietari dell'epoca, basandosi quindi sulle costruzioni pi\u00f9 che sulle strade. Esso viene ancora oggi considerato la disposizione di base per determinare gli effettivi confini delle Contrade. Secondo il \"Bando\" relativo alla \"Nuova divisione dei confini delle Contrade\", il territorio della Contrada della Chiocciola \u00e8 delimitato dalle seguenti vie e palazzi:\nLe strade ai nostri giorni.\nLe strade che attualmente fanno parte del territorio della Contrada sono le seguenti:\nNel suo territorio si trova quello anticamente incluso nella Contrada della Quercia, una delle contrade soppresse.\nLa storia.\nGli abitanti del \"borgo di San Marco\" nel 1466 donarono al Monastero di Santa Marta (nel territorio della Chiocciola) alcune propriet\u00e0 immobiliari poste nella citt\u00e0 e nelle sue vicinanze, in cambio dell'impegno delle monache a restaurare la chiesa di una delle propriet\u00e0 donate (lo \"Spedale di San Pietro\"), lasciare quattro letti a disposizione dei poveri e a dire in perpetuo una messa settimanale in onore di San Pietro e Santa Marta.\nLa Contrada, quindi, gi\u00e0 aveva immobili di propriet\u00e0 e trattava a pieno titolo con enti religiosi.\nNel 1482 la Chiocciola e la Giraffa in occasione di un Gioco delle Pugna costruirono due carri lignei, a forma dei rispettivi animali. Questa \u00e8 considerata la prima occasione in cui due Contrade, due rioni, vengono associate ad un animale e vengono indicate con il loro nome odierno.\nDalla fine del XIX secolo alla fine del XX non esisteva un motivo grafico codificato per rappresentare l'insegna delle Contrade e chiunque poteva proporre nuovi modelli di bandiere. Esistono quindi bozzetti originali di carattere popolaresco, molte volte realizzati addirittura su carta di recupero. In realt\u00e0 le bandiere, fino al dopoguerra, erano di sola propriet\u00e0 della Contrada ed era rarissimo, anche a causa del costo elevato, che il semplice contradaiolo ne avesse una. Per la Chiocciola il grosso cambiamento si ebbe in occasione della vittoria del 1957: la Contrada era rimasta con poche bandiere e pochi soldi per realizzarne di nuove e propose ai Protettori di acquistarne a proprie spese, a patto di esporle e di utilizzarle per la Festa della Vittoria. Fu scelto in tale occasione un disegno di Dino Rofi del 1954 che rimarr\u00e0 quello ufficiale fino ai giorni nostri e che rappresenta la definitiva codificazione delle squame gialle e rosse, con bordo blu.\nGli aneddoti.\nL'appellativo \"affogasanti\", legato alla Contrada della Chiocciola e ai suoi contradaioli, risale alla fine dell'Ottocento, e segna un periodo particolarmente sfortunato per i colori di San Marco.\nDopo la vittoria ottenuta nel luglio 1888 con Francesco Ceppatelli detto Tabarre su Gemma, per la Chiocciola inizi\u00f2 una lunghissima serie negativa, con \"purghe\" clamorose.\nIl 2 luglio 1896 la Chiocciola con il fantino Edoardo Farsetti detto Mugnaino rest\u00f2 in testa fino all'ultimo Casato, dove la Torre pass\u00f2 vincendo il Palio col debuttante Domenico Fradiacono detto Scansino. Molti attribuirono la colpa al Capitano, ma un chiocciolino, tale Francesco Dominici detto Cecco, scelse un altro capro espiatorio per quella sconfitta: entr\u00f2 furibondo nella stalla, scardin\u00f2 un'immagine di sant'Antonio abate (protettore degli animali) dalla parete e la scaravent\u00f2 con tutta la sua rabbia nel pozzo di fronte all'edificio imputando a lui le colpe che, eventualmente, andavano attribuite a sant'Antonio da Padova in quanto protettore della Contrada della Tartuca, avversaria della Chiocciola.\nNegli anni successivi la Chiocciola continu\u00f2 a perdere in maniera clamorosa.\nIl 1897 fu un anno da dimenticare per il rione di San Marco. A luglio, ancora col fantino Mugnaino, la carriera fu assai combattuta tra Chiocciola, Istrice, Leocorno e Giraffa. L'Istrice, col primo cavallo, rest\u00f2 attardato per la caduta del Leocorno: la Chiocciola pass\u00f2 in testa, ma ad un passo dalla vittoria fu ancora beffata da Scansino, stavolta per i colori della Giraffa.\nAd agosto stessi protagonisti: la Chiocciola affid\u00f2 la monta nuovamente a Mugnaino, mentre la Giraffa scelse Massimino. La Contrada di Provenzano fece cappotto, quella di San Marco collezion\u00f2 ancora la pesante delusione del secondo posto, che segn\u00f2 la fine della carriera dello sfortunato Mugnaino.\nLa sfortuna della Chiocciola prosegu\u00ec anche nel nuovo secolo, e in molti in Contrada iniziarono a pensare ad una maledizione di sant'Antonio \"affogato\" nel pozzo.\nNel luglio 1901 un altro episodio incredibile: la Chiocciola era nettamente in testa con la vittoria in tasca dopo due giri, quando il fantino Emilio Lazzeri detto \"Fiammifero\", venduto ad un'altra Contrada, si gett\u00f2 volontariamente da cavallo, favorendo la vittoria del Nicchio. Ironia della sorte, nei Pispini correva Scansino, vera \u201cbestia nera\u201d di San Marco, considerando anche le sue due vittorie per la rivale Tartuca. Fiammifero, rifugiatosi fra i carabinieri, evit\u00f2 il linciaggio ma sub\u00ec la squalifica a vita.\nNel luglio 1905 un altro secondo posto bruciante: la Chiocciola con Bellino ingaggi\u00f2 una lotta piena di nerbate con la Selva con Angelo Montechiari. L'ostacolo reciproco delle due battistrada favor\u00ec l'Istrice, che beff\u00f2 entrambe aggiudicandosi il Palio.\nL'anno dopo l'Aquila torn\u00f2 alla vittoria cedendo la \"cuffia\" proprio alla Chiocciola: la maledizione di sant'Antonio sembrava non finire pi\u00f9.\nFinalmente, nell'ottobre 1910, le donne della Contrada decisero di promuovere una sottoscrizione per prosciugare il pozzo e recuperare l'immagine. Questa, rovinata dai 14 anni trascorsi sott'acqua, fu restaurata, portata nella chiesa della Contrada e qui venerata.\nLa prima occasione utile per verificare il \"perdono\" di sant'Antonio si ebbe il 2 luglio 1911. La Chiocciola ebbe in sorte il cavallo pi\u00f9 forte, la portentosa Stella: il Capitano, Ottaviano Brogiotti, l'affid\u00f2 ad uno dei migliori fantini dell'epoca, Alfonso Menichetti detto Nappa, che in precedenza aveva \"scuffiato\" Pantera e Aquila. La Chiocciola part\u00ec prima e condusse per tutta la corsa, nonostante le insidie della Tartuca e di un cane lanciato sulla pista da un tartuchino nella speranza di danneggiare la rivale: Nappa e Stella giunsero primi al bandierino, e la gioia dei chiocciolini pot\u00e9 finalmente esplodere.\nDa allora \"affogasanti\" \u00e8 il soprannome tradizionale dei chiocciolini, e dal 29 giugno 1972 \u00e8 anche il titolo del periodico ufficiale della Contrada.\nRapporti con le altre Contrade.\nAttualmente le Contrade \"aggregate\" (alleate) con la Chiocciola sono tre: Istrice dal 1947, Pantera dal 1813 e Selva dal 1790.\nLa rivalit\u00e0 con la Tartuca.\nLa rivalit\u00e0 fra Chiocciola e Tartuca \u00e8 sicuramente fra le pi\u00f9 antiche e radicate, anche se non sono mancati momenti in cui le due Contrade ebbero rapporti di collaborazione ed amicizia: ad un periodo di gravi tensioni, ne segu\u00ec uno di alleanza dalla fine del Seicento per circa cento anni.\nMa gi\u00e0 nei primi decenni dell'Ottocento, specie dopo gli incidenti scoppiati ad un Palio del 1814, la situazione torn\u00f2 a farsi difficile. Le incomprensioni furono ricomposte a fatica, ma negli anni successivi la rivalit\u00e0 riesplose in maniera definitiva, dopo la vittoria tartuchina del 1910.\nVittorie.\nLa Chiocciola si attribuisce altre tre vittorie, non riconosciute dal Comune:"}
{"id": "70385", "revid": "767487", "url": "https://it.wikipedia.org/wiki?curid=70385", "title": "Open Water", "text": "Open Water \u00e8 un film statunitense a basso costo del 2003 scritto e diretto dal regista Chris Kentis sulla base di fatti realmente accaduti.\nIl film ha avuto due seguiti: \"Alla deriva - Adrift\" (2006) e \"Open Water 3 - Cage Dive\" (2017).\nTrama.\nDaniel Kintner e Susan Watkins sono una giovane coppia frustrata dal fatto che i rispettivi lavori non consentano loro di trascorrere molto tempo insieme. Essendo appassionati di subacquea, decidono di prendersi una vacanza ai Caraibi per avere un po' di tempo insieme. Il secondo giorno si uniscono a un'immersione di gruppo; viene effettuato il conteggio delle persone e il totale dei passeggeri viene registrato come 20. Mentre sono sott'acqua, Daniel e Susan si separano brevemente dagli altri. Mezz'ora dopo, il gruppo ritorna sulla barca; due membri del gruppo vengono inavvertitamente contati due volte a causa di uno scambio nel mezzo dell'immersione, quindi la guida pensa che tutti siano tornati a bordo e la barca lascia il sito. Nel mentre, Daniel e Susan sono ancora sott'acqua ignari di essere rimasti indietro. Quando riaffiorano scoprono che la barca \u00e8 partita ma inizialmente non si preoccupano eccessivamente credendo sia stato solo uno sbaglio e che torneranno presto a recuperarli.\nBloccati in mare, Daniel e Susan si rendono conto lentamente che nessuno sta venendo da loro in quanto probabilmente non si sono accorti neppure della loro assenza. La situazione li porta a litigare, combattono attacchi di fame e spossatezza mentale. A causa delle forti correnti, la coppia si vede allontanarsi sempre di pi\u00f9 dal sito di immersione. Susan si ferisce accidentalmente e lievemente ad una gamba e Daniel si accorge che un piccolo pesce si sta nutrendo della carne ferita. Successivamente, uno squalo morde Daniel e la ferita inizia a sanguinare copiosamente. Susan si toglie la cintura dei pesi e la usa per esercitare pressione sulla ferita di Daniel, ma l'uomo va in shock. Dopo che cala la notte, gli squali tornano e attaccano Daniel durante una tempesta, uccidendolo. La mattina dopo, gli effetti personali di Daniel e Susan vengono finalmente notati sulla barca da un membro dell'equipaggio e si rende conto che devono essere stati lasciati al sito di immersione, dando quindi inizio alle ricerche dopo numerose ore di ritardo.\nSusan si rende conto che Daniel \u00e8 morto e lascia andare il suo corpo, che viene tirato sott'acqua dagli squali in un attacco di frenesia alimentare. Susan indossa la maschera e si rende conto di essere circondata da grandi squali. Non vedendo alcun segno di imminente salvataggio e rendendosi conto di non avere possibilit\u00e0 di uscire da quella situazione, si toglie l'attrezzatura subacquea e si immerge sotto la superficie per andare anch'ella incontro al suo destino.\nDurante i titoli di coda si vede un equipaggio di pescatori aprire lo stomaco di uno squalo appena catturato, trovando una macchina fotografica subacquea (apparentemente quella di Daniel e Susan) e chiedendosi con disinvoltura se funziona.\nIdeazione.\nL'idea di base del film \u00e8 stata tratta dalla storia vera accaduta nel 1998 a due subacquei statunitensi, Tom ed Eileen Lonergan, sulla grande barriera corallina australiana, dimenticati dall'imbarcazione di appoggio nel corso di un'immersione, i cui corpi non sono mai stati ritrovati. Poco tempo dopo, nella stessa zona, \u00e8 stata ritrovata una macchina digitale subacquea nello stomaco di uno squalo pescato, e i due fatti sono stati collegati.\nGli eventi del film, dunque, sono solo una ricostruzione immaginaria dell'autore, che ha ipotizzato uno svolgimento dei fatti e ha messo in relazione i due eventi qui sopra citati. Le due vittime reali potrebbero infatti essere decedute per annegamento o disidratazione, piuttosto che per attacchi di squali.\nProduzione.\nChris Kentis e la moglie Laura Lau, entrambi subacquei provetti, hanno ideato e finanziato il progetto con circa 130.000 dollari, per poi venderlo alla Lions Gate per due milioni e mezzo dopo averlo presentato al Sundance Film Festival.\nLe riprese, interamente in digitale, e con una qualit\u00e0 inferiore allo standard cinematografico usuale, sono state girate solitamente nei week-end o durante delle festivit\u00e0, da una troupe di al massimo due o tre persone, coadiuvate da un buon numero di esperti di squali addetti alla sicurezza (70.000 dollari sono stati spesi solo per questo). Il regista Chris Kentis \u00e8 anche stato l'unico operatore di macchina per tutte le scene, che hanno portato lui e i due protagonisti in acqua per pi\u00f9 di 120 ore. Il film \u00e8 stato girato alle Bahamas.\nNessun effetto speciale \u00e8 stato aggiunto in post-produzione, ma tutto ci\u00f2 che \u00e8 presente nel film \u00e8 vero, e gli squali sono stati attirati sulla scena con impasti oleosi di pesce, sotto la supervisione dell'esperto Stuart Cove. Nessuno della troupe \u00e8 comunque stato ferito da uno degli squali presenti sul set (squali caraibici di barriera), ma i due attori Blanchard Ryan e Daniel Travis indossavano un completo di ferro sotto la muta. La Ryan \u00e8 stata comunque morsa da un barracuda il primo giorno di riprese.\nIn conclusione, il film \u00e8 un prodotto/progetto Low Budget, girato con soli 130.000 dollari e dalla durata di non oltre 80 minuti, nato dall'idea di Chris Kentis &amp; Laura Lau."}
{"id": "70386", "revid": "2225", "url": "https://it.wikipedia.org/wiki?curid=70386", "title": "Open water", "text": ""}
{"id": "70389", "revid": "117866924", "url": "https://it.wikipedia.org/wiki?curid=70389", "title": "Contrada", "text": ""}
{"id": "70391", "revid": "466539", "url": "https://it.wikipedia.org/wiki?curid=70391", "title": "Gustav Th\u00f6ni", "text": "\u00c8 considerato uno dei pi\u00f9 grandi campioni di tutti i tempi dello sci alpino grazie alle quattro vittorie nella Coppa del Mondo generale (nel 1971, nel 1972, nel 1973 e nel 1975), al secondo posto conquistato nel 1974, a cinque Coppe del Mondo di specialit\u00e0 e ai successi ai Mondiali e alle Olimpiadi: vinse la medaglia d'oro nello slalom gigante (valida anche ai fini iridati) e quella d'argento nello slalom speciale agli XI Giochi olimpici invernali di , l'argento nello slalom speciale ai XII di , due ori (slalom gigante e slalom speciale) ai Mondiali di Sankt Moritz 1974 e altri due titoli mondiali in combinata nel 1972 e nel 1976.\nCome allenatore, guid\u00f2 la nazionale italiana e per anni segu\u00ec personalmente Alberto Tomba, contribuendo ai suoi successi (tra i quali la vittoria della Coppa del Mondo, terzo italiano a riuscirci dopo lo stesso Th\u00f6ni e Piero Gros).\nBiografia.\nCarriera sciistica.\nNativo di Trafoi, frazione del comune di Stelvio, Th\u00f6ni inizi\u00f2 a sciare all'et\u00e0 di 3 anni nello spazio circostante l'hotel dei genitori. Era arruolato nella Guardia di Finanza e fece parte dei Gruppi Sportivi Fiamme Gialle. \u00c8 cugino di Roland, anche lui sciatore alpino di alto livello.\nInizialmente allenato dal padre, dopo aver vinto il Trofeo Topolino nel 1965 si mise in luce ai Campionati italiani juniores del 1969, aggiudicandosi il titolo nella discesa libera, nello slalom gigante e nello slalom speciale; si aggiudic\u00f2 inoltre la Coppa dei Paesi alpini.\nStagioni 1970-1971.\nIn Coppa del Mondo ottenne il primo risultato di rilievo l'11 dicembre 1969, quando vinse lo slalom gigante di Val-d'Is\u00e8re; in quella stagione, grazie anche a 9 podi (4 vittorie - tra le quali i due slalom giganti disputati sulla 3-Tre di Madonna di Campiglio -, 4 secondi posti, 1 terzo posto) si aggiudic\u00f2 la sua prima Coppa del Mondo di slalom gigante (con 5 punti di vantaggio su Dumeng Giovanoli e Patrick Russel) e si piazz\u00f2 al 3\u00ba posto nella classifica generale. Fu inoltre 4\u00ba nello slalom speciale ai Mondiali della Val Gardena, sua prima presenza iridata, mentre non complet\u00f2 lo slalom gigante.\nNel 1970-1971 miglior\u00f2 ulteriormente il suo rendimento in Coppa del Mondo: in quella stagione i podi furono 12 (4 vittorie, 4 secondi posti, 4 terzi posti) e Th\u00f6ni vinse la sua prima coppa di cristallo assoluta con 20 punti di margine su Henri Duvillard, oltre a bissare quella di slalom gigante (a pari merito con Russel) e a 2\u00ba in quella di slalom speciale a 5 punti da Jean-No\u00ebl Augert.\nStagioni 1972-1973.\nAnche nel 1971-1972 vinse sia la Coppa assoluta (con 12 punti di vantaggio su Duvillard), sia quella di slalom gigante (con 6 punti in pi\u00f9 di Edmund Bruggmann); i podi in questo caso furono 7 (1 vittoria, 4 secondi posti, 2 terzi posti). Debutt\u00f2 inoltre ai Giochi olimpici invernali: a vinse la medaglia d'oro nello slalom gigante, quella d'argento nello slalom speciale (entrambe le medaglie erano valide anche ai fini dei Mondiali 1972) e si classific\u00f2 13\u00ba nella discesa libera. Vinse inoltre la gara di combinata, disputata in sede olimpica ma valida soltanto ai fini iridati.\nNel 1972-1973 giunsero la terza Coppa del Mondo generale, con 15 punti di vantaggio su David Zwilling, e la prima di slalom speciale, con 5 punti di margine su Christian Neureuther; i podi furono 7, con 3 vittorie (tra le quali quella nel prestigioso slalom gigante della Chuenisb\u00e4rgli di Adelboden), 3 secondi posti e 1 terzo posto.\nStagioni 1974-1975.\nNel 1974 ai Mondiali di Sankt Moritz Th\u00f6ni vinse la medaglia d'oro sia nello slalom gigante sia nello slalom speciale, rimontando nella seconda manche dall'8\u00aa posizione ottenuta nella prima, vinta da Piero Gros (poi uscito nella seconda) con un secondo e mezzo di vantaggio su Thoeni. In Coppa del Mondo invece non riusc\u00ec a confermarsi al vertice della classifica generale, battuto dal compagno di squadra Piero Gros per 16 punti; ottenne comunque 8 podi (3 vittorie - bissando tra l'altro il successo sulla Chuenisb\u00e4rgli -, 3 secondi posti e 2 terzi posti) e vinse la sua seconda Coppa di slalom speciale con 15 punti di margine su Neureuther. Il 7 gennaio a Berchtesgaden fu tra l'altro uno dei protagonisti di un risultato storico per la nazionale italiana: quel giorno ai primi cinque posti dello slalom gigante si piazzarono cinque sciatori azzurri e Th\u00f6ni fu secondo dietro a Gros e davanti a Erwin Stricker, Helmuth Schmalzl e Tino Pietrogiovanna; fu in quell'occasione che fu coniata l'espressione \"Valanga azzurra\".\nNel 1974-1975 torn\u00f2 ad aggiudicarsi la Coppa assoluta, grazie alla vittoria conquistata nell'ultima gara, lo slalom parallelo della Val Gardena del 23 marzo, su Franz Klammer e Ingemar Stenmark, arrivati alla prova decisiva con gli stessi punti in classifica di Th\u00f6ni: quella vittoria garant\u00ec a Th\u00f6ni 5 punti di vantaggio. Quell'anno colse inoltre il suo miglior piazzamento in discesa libera: il 2\u00ba posto, rimasto negli annali, sulla celebre Streif a Kitzb\u00fchel il 18 gennaio, dietro a Klammer per soli tre millesimi di secondo,\nStagioni 1976-1977.\nLa stagione 1975-1976 fu l'ultima nella quale Th\u00f6ni fu costantemente al vertice delle competizioni. In Coppa del Mondo colse 9 podi (2 vittorie - tra le quali nuovamente lo slalom gigante di Adelboden -, 3 secondi posti, 4 terzi posti) e chiuse al 3\u00ba posto nella classifica generale e in quella di slalom speciale e al 2\u00ba in quelle di slalom gigante (a 6 punti da Stenmark) e di combinata, stilata per la prima volta proprio in quella stagione. Ai XII Giochi olimpici invernali di fu il portabandiera dell'Italia durante la cerimonia di apertura e vinse, come quattro anni prima, la medaglia d'argento nello slalom speciale (valida anche ai fini dei Mondiali 1976); si classific\u00f2 inoltre 26\u00ba nella discesa libera e 4\u00ba nello slalom gigante e si aggiudic\u00f2 nuovamente la medaglia d'oro nella combinata iridata, disputata contestualmente alle Olimpiadi.\nNella stagione 1976-1977 il suo rendimento - cos\u00ec come quello di tutta la Valanga azzurra, a causa di scelte tecniche errate - cominci\u00f2 a calare: vinse una sola gara di Coppa (fu il suo ultimo successo nel circuito: si tratt\u00f2 della prestigiosa combinata dell'Hahnenkamm di Kitzb\u00fchel, vinta da Th\u00f6ni per la seconda volta) e complessivamente ottenne cinque podi (1 secondo e 3 terzi posti); a fine annata risult\u00f2 6\u00ba nella classifica generale.\nStagioni 1978-1980.\nNel 1977-1978 non and\u00f2 mai a podio in Coppa del Mondo (26\u00ba nella classifica generale) e ai Mondiali di Garmisch Partenkirchen si classific\u00f2 12\u00ba nella discesa libera e non concluse lo slalom speciale; l'anno dopo colse il suo ultimo podio in Coppa del Mondo, l'11 febbraio nello slalom speciale di \u00c5re (3\u00ba).\nAi XIII Giochi olimpici invernali di fu per la seconda volta l'alfiere italiano durante la cerimonia di apertura, onore che condivide con il marciatore Ugo Frigerio, con lo schermidore Edoardo Mangiarotti e con lo slittinista Paul Hildgartner; si classific\u00f2 quindi 8\u00ba nello slalom speciale. Ottenne il suo ultimo piazzamento in carriera il 15 marzo 1980 a Saalbach, quando fu 15\u00ba nello slalom speciale di Coppa del Mondo.\nBilancio della carriera.\nTh\u00f6ni \u00e8 rimasto nella storia dello sci, oltre che per i suoi numerosi trionfi, anche per una serie di primati nazionali: \u00e8 stato il primo italiano a vincere una gara di Coppa del Mondo in campo maschile, il primo a vincere uno slalom speciale e il primo italiano a vincere uno slalom gigante; vinse inoltre la prima combinata e il primo slalom parallelo disputati in Coppa del Mondo, rispettivamente il 12 gennaio 1975 a Wengen e il 23 marzo successivo in Val Gardena. Grande sciatore tecnico - invent\u00f2 tra l'altro il \"passo spinta\" -, riusc\u00ec tuttavia a conquistare podi anche in discesa libera.\nLa fama della sua abilit\u00e0 fu tale da dare origine a una leggenda metropolitana, secondo la quale sulla Streif sarebbe riuscito a terminare la discesa con un solo sci avendo perso l'altro sull'Hausbergkante (tratto di pista da percorrere in diagonale con pendenza ripidissima). Fu lo stesso Th\u00f6ni, anni dopo, a smentire tale diceria. Ulteriore conferma della fama della quale godette negli anni di maggior successo \u00e8 l'esser stato citato nella nota canzone \"Nuntereggae pi\u00f9\" di Rino Gaetano, assieme ad altre celebrit\u00e0 italiane dell'epoca; contribu\u00ec significativamente alla diffusione e alla popolarit\u00e0 dello sci alpino in Italia, sia come pratica che come seguito mediatico.\nCarriera da allenatore.\nRitiratosi dall'attivit\u00e0 agonistica, Th\u00f6ni ha intrapreso la carriera di allenatore. Ha contribuito in questa veste ai successi di Alberto Tomba, di cui \u00e8 stato allenatore personale per nove anni, dal 1989 al 1996; in seguito \u00e8 stato allenatore della nazionale italiana prima come direttore tecnico .\nAltre attivit\u00e0.\nNel 1981 fu attore protagonista del film \"Un centesimo di secondo\" di Duccio Tessari, con Antonella Interlenghi e Saverio Vallone, ispirato alla tragica vicenda di Leonardo David e alla discesa a Kitzb\u00fchel del 1975 in cui Th\u00f6ni perse per 3 millesimi da Klammer. Stroncato dalla critica, il film ha avuto scarso successo anche al botteghino. Nel 1999 fu una delle celebrit\u00e0 chiamate da Fabio Fazio a fargli da \"spalla\" nella conduzione del Festival di Sanremo.\n. Nel suo paese natale, Trafoi, gestisce un albergo che ospita la collezione dei suoi trofei; \u00e8 testimonial per SOS Villaggi dei Bambini.\nPalmar\u00e8s.\nCoppa del Mondo.\nCoppa del Mondo - vittorie.\nLegenda:\nGS = slalom gigante\nSL = slalom speciale\nKB = combinata\nPR = slalom parallelo"}
{"id": "70392", "revid": "307923", "url": "https://it.wikipedia.org/wiki?curid=70392", "title": "Anastasio Somoza", "text": ""}
{"id": "70394", "revid": "125418958", "url": "https://it.wikipedia.org/wiki?curid=70394", "title": "Contrada di Siena", "text": "Una contrada di Siena si riferisce ad ognuna delle diciassette suddivisioni storiche della citt\u00e0 all'interno delle mura medievali.\nSuddivisione amministrativa.\nEsistono 17 contrade nella citt\u00e0 di Siena e ognuna di esse mantiene da secoli i propri organismi rappresentativi eletti democraticamente in forma autonoma e indipendente. Le contrade sono enti senza fine di lucro e sono considerate legalmente persone giuridiche.\nLe contrade sono:\nLe contrade \"soppresse\".\nAnticamente ci si riferiva alle \"contrade\" nell'accezione di \"rioni\" e questo ha causato differenti interpretazioni del numero delle Contrade intese come enti. \u00c8 certo che \"contrate\" esistessero anche nel XIII secolo, ma con funzioni ben diverse da quelle attuali e conviventi con altri organismi (ad esempio, le Compagnie militari) che in seguito sarebbero in qualche modo \"confluite\" nelle Contrade.\nIl numero delle Contrade moderne \u00e8 stato, secondo le cronache, al massimo di 23. In aggiunta alle Contrade ancora esistenti, si ha notizia storica di altre sei, chiamate oggi \"contrade soppresse\": Gallo, Leone, Orso, Quercia, Spadaforte, Vipera.\nNel XVII secolo queste andarono lentamente estinguendosi per carenze organizzative, non partecipando alla vita pubblica e cos\u00ec via. Il loro territorio fu inglobato dalle Contrade confinanti e di loro rimane traccia negli stemmi di alcune Contrade attuali.\nLa leggenda secondo la quale queste fossero state sciolte per legge a causa dei disordini causati in un Palio del 1675 \u00e8 priva di fondamento documentale. La stessa Aquila manc\u00f2 dalla vita pubblica per quasi un secolo rischiando l'estinzione; quando fu riammessa alla partecipazione alle feste nel 1719 (tra le proteste delle contrade confinanti che, nel frattempo, se ne erano spartite il territorio), venne stabilito il principio secondo il quale da quel momento non era pi\u00f9 possibile costituire nuove Contrade. Nel 1929 la richiesta di costituzione di una nuova Contrada da parte degli abitanti di uno dei primi quartieri fuori le mura storiche di Siena, nella zona di San Prospero, fu respinta proprio in base a questo principio.\nAppartenenza.\nAppartengono ad una Contrada:\nIn alcuni casi, la partecipazione alla vita della Contrada \u00e8 estesa per \"Statuto\" ai simpatizzanti o \"contradaioli elettivi\" che, pur non essendo nativi della Contrada, per legami diversi partecipano alle attivit\u00e0 della Contrada.\nI \"Protettori\" sono coloro che, avendone titolo in quanto appartenenti, sostengono la Contrada economicamente.\nBattesimo contradaiolo.\nA partire dal secondo dopoguerra si \u00e8 sviluppata l'usanza del \"battesimo contradaiolo\". Non si tratta di un battesimo religioso bens\u00ec di un battesimo laico, che ha lo scopo di \"sacralizzare\" l'appartenenza perpetua alla propria contrada. \u00c8 un'usanza relativamente recente (1949) che ha trovato terreno fertile ed ha assunto piena cittadinanza tra le tradizioni senesi. I giovani e gli adulti mai battezzati in precedenza sono ammessi al rito. Ogni contrada ha creato, nella seconda met\u00e0 del XX secolo una \"fontanina battesimale\" nel territorio del rione.\nQuesta forma di appartenenza \u00e8 stata introdotta all'interno delle Contrade per via dello spostamento della popolazione dal centro storico alla periferia, e della costruzione dell'ospedale fuori dalle mura cittadine e quindi al di fuori dal territorio di qualsiasi contrada.\nInfatti, anticamente era contradaiolo chi nasceva nel territorio di una contrada. Tutti a quel tempo nascevano in casa e le case si trovavano nel centro storico. Il problema sorgeva quando un contradaiolo, per vari motivi, abitava in un rione diverso dal suo. In quel caso la donna veniva portata a partorire in casa di amici o parenti residenti nel territorio della contrada in cui si voleva far nascere il figlio. Se la donna non si poteva spostare per diversi fattori, si raccoglieva addirittura la terra della contrada e si spargeva sotto il letto dove doveva avvenire il parto. Cos\u00ec facendo il nascituro veniva al mondo proprio sulla terra della sua contrada.\nOggi, con il \"battesimo contradaiolo\" i bambini, nati quasi sempre fuori dalle mura, possono appartenere alla contrada dei genitori senza problemi.\nI battesimi contradaioli si tengono una volta all'anno, in corrispondenza con i festeggiamenti del patrono della contrada, durante la \"Festa titolare della Contrada\". Si occupa dei battesimi il Priore della contrada, che bagna leggermente la fronte del bambino con l'acqua della fontanina battesimale della contrada in questione e gli consegna il \"fazzoletto\".\nIl \"fazzoletto\".\nIl \"fazzoletto\" \u00e8 un quadrato di stoffa (in origine di cotone, spesso di poliestere, ma anche della pi\u00f9 pregiata seta) con i colori ed i simboli di una Contrada. Introdotto nel secolo XX, prima ancora dell'introduzione del \"battesimo contradaiolo\", non \u00e8 inusuale trovare contradaioli con bellissimi fazzoletti cuciti, ricamati e dipinti a mano.\nIl fazzoletto, per un senese, \u00e8 uno scampolo di Contrada. Lo segue nel corso della vita, dalla nascita fino alla morte. \u00c8 un chiaro simbolo di appartenenza e di legame al proprio territorio e, per estensione, alla Citt\u00e0 stessa. Si tiene generalmente legato intorno al collo, ma si pu\u00f2 vederlo indossare in altro modo.\nLe antenate dei fazzoletti erano grandi coccarde, in uso gi\u00e0 nel XIX secolo, formate da nastri dei colori delle Contrade, che si appuntavano solitamente a camicie o cappelli. Le coccarde esistono ancora oggi, ma sono pi\u00f9 inusuali e piccole. Un esempio molto simile alle coccarde ottocentesche \u00e8 quella indossata sul cappello dal barbaresco.\nOrganizzazione interna.\nOgni Contrada \u00e8 organizzata in modo analogo. Tutte hanno le proprie \"Costituzioni\" o \"Statuti\" che stabiliscono le finalit\u00e0 e gli ambiti di intervento della Contrada nella comunit\u00e0 di riferimento (il \"rione\" e chi lo abita), indicano le responsabilit\u00e0 di ogni organismo, regolano i meccanismi elettivi.\nLa struttura \u00e8 democratica, pi\u00f9 riferita al Rinascimento che all'et\u00e0 contemporanea.\nOrganizzazione amministrativa.\nIl \"Priore\" (detto \"Governatore\" nell'Oca e \"Rettore\" nel Bruco) gestisce la vita amministrativa della Contrada durante tutto l'anno, decide insieme ai consiglieri su iniziative sia amministrative che di svago, rappresenta la Contrada nelle manifestazioni ufficiali intra-contradaiole, mantiene i rapporti ufficiali con le altre Contrade e ne decide la loro direzione. Secondo quanto stabilito dal Regolamento del Palio di Siena: \nIl nome \"Priore\" \u00e8 una reminiscenza dell'organizzazione ecclesiale (le compagnie laicali) a cui la Contrada si appoggiava nel XVII e XVIII secolo.\nAlla base di tutto esiste l\"'Assemblea Generale\" del popolo. Il principio-guida \u00e8 che \"l'Assemblea \u00e8 sovrana\". L'assemblea si svolge in media con periodicit\u00e0 bimensile ma, in momenti di particolare attivit\u00e0, pu\u00f2 essere convocata anche pi\u00f9 volte in un mese. La convocazione avviene tramite affissione di avvisi alla sede della Contrada. Nel giorno dell'assemblea la bandiera della Contrada viene esposta alla sede e la campana della chiesa chiama il popolo all'ora prestabilita. In alcune Contrade l'assemblea si svolge ancora nella Chiesa di Contrada.\nI dirigenti si scelgono di regola ogni due anni su proposta di una Commissione Elettorale votata in Assemblea Generale. Esiste un \"Consiglio Generale\" (o \"Consiglio di Seggio\" in alcune Contrade), molto numeroso e non operativo, e un \"Seggio\" (o \"Deputazione\") formato da un numero ristretto di membri: il vero Governo della Contrada con incarichi che, oltre al gi\u00e0 citato \"Priore\", vanno dal \"Vicario\", al \"Camerlengo\" (antica dizione per il cassiere) agli addetti ai beni mobili e immobili.\nIl \"Consiglio\" approva o rigetta l'operato del \"Seggio\", lo indirizza e viene chiamato a pronunciarsi su questioni che, per importanza, richiedono una discussione pi\u00f9 ampia nella Contrada.\nAltri gruppi interni.\nAll'interno dell'organizzazione civile della Contrada esistono altri gruppi e consigli interni dedicati ad attivit\u00e0 specifiche: il \"Gruppo Donne\", il \"Gruppo Giovani\", il \"Gruppo Piccoli\", il \"Consiglio di Societ\u00e0\". I primi tre si occupano di organizzare svaghi e avvicinare alla Contrada i rispettivi gruppi destinatari; l'ultimo \u00e8 una sorta di \"consiglio d'amministrazione\" della \"Societ\u00e0 di Contrada\", che \u00e8 una sorta di \"club\" privato, con sale, giardini, spazi comuni, bar frequentato durante tutto l'anno dai contradaioli e dagli abitanti del rione come punto di ritrovo.\nNate con lo scopo di rinsaldare maggiormente il vincolo di consanguineit\u00e0 dei Contradaioli, tutte le Contrade di Siena hanno in varie epoche fondato un autonomo \"Gruppo Donatori di Sangue\" che si vanno a sommare ai normali gruppi donatori presenti in tutte le altre citt\u00e0. Per questo motivo, Siena ha spesso la possibilit\u00e0 di fornire sangue ed emoderivati a molti ospedali della Toscana e dell'intero territorio nazionale.\nOrganizzazione \"paliesca\".\nAccanto all'organizzazione \"civile\" della Contrada, esiste un'organizzazione legata pi\u00f9 nello specifico all'organizzazione riguardante il Palio.\nIl \"Capitano\" \u00e8 il responsabile della conduzione della Contrada per gli affari di Palio. Anche lui una volta scelto pu\u00f2 essere criticato, ma di eventuale sfiduciamento si parla sempre e soltanto \"dal 17\", intendendo il giorno successivo al secondo Palio dell'anno, il 17 agosto, quando la stagione \"paliesca\" \u00e8 passata e la Contrada ritorna alla vita civile. Il \"Capitano\" \u00e8 affiancato da uno o pi\u00f9 collaboratori detti \"Mangini\" o \"Tenenti\", di sua esclusiva nomina, e, talvolta, da un \"Mangino del Popolo\" nominato dall'Assemblea; esso ha due compiti principali: quello di controllare l'operato del \"Capitano\" a nome del Popolo, e quello di coadiuvare fattivamente il \"Capitano\" stesso.\nIl \"Capitano\" nomina personalmente e sotto la sua responsabilit\u00e0 tutte le persone dedicate alla gestione del Palio: barbaresco, addetti di stalla, veterinario, maniscalco.\nEsiste inoltre la figura del \"Correttore\" (un sacerdote) che cura la parte religiosa, oltre a benedire il cavallo prima di ogni Palio.\nMeccanismi elettivi.\nAnche per i meccanismi elettivi, tutte le Contrade si basano sugli stessi principi. Esistono comunque differenze formali evidenti ma che non cambiano il principio democratico.\nTutte le cariche sono elettive e soggette a votazione in media ogni due anni. La carica di \"Capitano\" \u00e8 spesso soggetta a riconferma annuale. Le votazioni avvengono su lista unica compilata da una commissione elettorale votata allo scopo in Assemblea. L'elettore pu\u00f2 approvare il nome proposto per ogni carica o cancellarlo, cassarlo; in quest'ultimo caso pu\u00f2 indicare un nome alternativo.\nPrima delle elezioni in molte Contrade \u00e8 possibile proporre una lista di minoranza, alternativa a quella proposta dalla commissione elettorale. In questo caso gli elettori potranno scegliere una delle due liste o proporre nomi alternativi. Questa situazione \u00e8 estrema e delinea una profonda spaccatura interna; si verifica molto di rado.\nRisultano eletti tutti coloro che raggiungono il 50%+1 dei voti. La nomina \u00e8 personale, non \"di lista\" e gli eventuali candidati non eletti non invalidano l'elezione degli altri componenti della lista.\nI titoli delle Contrade.\nOtto Contrade senesi vantano un titolo, consistente nel privilegio di poter inserire uno speciale termine nella propria denominazione ufficiale.\nUn titolo \u00e8 conferito ad una Contrada a seguito di un comportamento che l'ha contraddistinta nella storia del Palio (Civetta) o della stessa citt\u00e0 di Siena (Aquila, Bruco, Istrice, Nicchio, Oca, Onda), oppure a seguito della vittoria di una particolare carriera (Giraffa).\nDi seguito, la lista delle Contrade che vantano un titolo con la motivazione e l'occasione del conferimento.\nSono prive di titolo la Chiocciola, il Drago, il Leocorno, la Lupa, la Pantera, la Selva, la Tartuca, la Torre e il Valdimontone.\nI rapporti esterni.\nLa Contrada intrattiene rapporti ufficiali sia con lo stesso Comune di Siena che con altri enti locali, senesi e non.\nIl \"Magistrato delle Contrade\".\nI \"Priori\" delle Contrade sono riuniti in un organismo chiamato \"Magistrato delle Contrade\", che si riun\u00ec per la prima volta nel 1905 nella Chiesa di San Cristoforo, nella Contrada Priora della Civetta che deve il \"titolo di Priora\" proprio da questo evento.\nUno dei documenti prodotti negli ultimi anni da questo organismo ha avuto una notevole rilevanza sia nella vita contradaiola interna sia in alcuni aspetti esteriori del Palio. Si tratta del \"Rituale Contradaiolo\" che stabilisce una serie di norme (come i tempi e luoghi di esposizione della bandiera della propria Contrada alla propria abitazione) che sono state adottate dalla popolazione contradaiola.\nIl \"Consorzio per la tutela del Palio di Siena\".\nIl \"Consorzio per la tutela del Palio di Siena\" \u00e8 un altro organismo intercontradaiolo. Si tratta in questo caso di una Societ\u00e0 cooperativa costituita tra le Contrade di Siena per:\nL'attivit\u00e0 del \"Consorzio\" consiste nella tutela legale dei diritti di \"copyright\" su tutto quello che \u00e8 l'iconografia storica delle Contrade e in quella dell'immagine del Palio e delle Contrade stesse, intervenendo nei casi in cui se ne ravvisino \"distorsioni\" o addirittura plagi e diffamazioni.\nI gemellaggi.\nOgni Contrada, in quanto organismo autonomo, intrattiene anche rapporti ufficiali con altre comunit\u00e0 italiane, in alcuni casi formalizzate da gemellaggi ufficiali. Essi sono:\nPrivilegi fiscali delle Contrade.\nLe Contrade di Siena sono esentate dal pagamento del tributo per lo smaltimento dei rifiuti urbani (TARI), anche svolgendo attivit\u00e0 di ristorazione, secondo il Regolamento Comunale per la disciplina della Tassa sui rifiuti, art.7, comma 2, punto b della Delibera cel Consiglio Comunale n.151 del 22/05/2014: l'articolo concede l'\u201cesenzione dalla tariffa per i locali destinati alle Sedi storiche, ai Musei delle Contrade del Palio ivi compresi i magazzini ed i locali comunque utilizzati per le finalit\u00e0 istituzionali della Contrada\u201d. Il comma 2 del regolamento richiama la norma dell'art. 1, comma 660, della Legge 147/2013. La copertura finanziaria dell'esenzione \u00e8 quindi coperta dalla fiscalit\u00e0 generale del Comune.\nLe Contrade di Siena sono escluse inoltre dal pagamento del canone (COSAP) per l'occupazione di suolo pubblico, anche temporanea, secondo il Regolamento del Consiglio Comunale di Siena, pubblicato con delibera n.245 del 22/07/2014. L'art. 27, comma 1, punto o, recita: \u201cSono escluse dal pagamento del canone le seguenti occupazioni di spazi e aree pubbliche: [...]le occupazioni realizzate dalle storiche contrade connesse alla loro attivit\u00e0 istituzionale e tradizionale.\nLe attivit\u00e0 ricorrenti.\nLa \"Festa Titolare\".\nLa Festa Titolare, come gi\u00e0 accennato, \u00e8 la celebrazione del Santo patrono della Contrada. In ognuna, lo schema tradizionale \u00e8 lo stesso.\nLa festivit\u00e0 viene spostata alla domenica \"infraottava\" (la domenica successiva) al giorno dedicato al Santo patrono. Oggi solo la Chiocciola mantiene la festa nel giorno di Santi Pietro e Paolo (29 giugno), facilitata in questo dalla concomitanza con l'inizio delle festivit\u00e0 del Palio.\nLa sera precedente nella chiesa della Contrada viene celebrato il mattutino. Nelle strade del rione si svolgono giochi, fiere e intrattenimenti che attirano numerosi visitatori nelle strade.\nNel giorno della celebrazione, la \"comparsa\" (un numeroso gruppo di alfieri e tamburini vestiti con i costumi della Contrada) lascia il rione di primo mattino per il \"giro\". Durante tutta la giornata si visitano tutte le altre \"consorelle\", eccetto le contrade avversarie. Alcune contrade mantengono la tradizione di visitare uno per uno i propri \"protettori\" residenti all'interno delle mura per effettuare sotto le loro finestre la \"sbandierata\" di omaggio. Nelle Contrade alleate e presso alcuni protettori viene offerto un rinfresco.\nNello stesso giorno, di norma, il Priore della contrada battezza i nati durante l'anno.\nA fine giornata, il popolo della Contrada e la comparsa terminano il \"giro\" ritrovandosi di norma in Piazza del Campo per effettuare il \"rientro\" nel rione, una sfilata finale che conclude le celebrazioni.\n\u00c8 da tempo usanza di organizzare un'intera settimana di festeggiamenti, subito prima o subito dopo il giorno della celebrazione, con cene (di solito nelle strade del rione), ritrovi per i pi\u00f9 piccoli e divertimenti pi\u00f9 svariati.\nPartecipazione al Palio.\nLe Contrade competono due volte all'anno nella corsa del Palio. Pur non essendo l'unica finalit\u00e0 dell'ente-Contrada, il Palio \u00e8 il momento pi\u00f9 pubblico e appariscente della vita annuale delle Contrade e del loro popolo.\nIn base al Regolamento del Palio, la Contrada \u00e8 tenuta a partecipare al Palio se non vi ha fatto rinuncia. Nei secoli passati il meccanismo era opposto: la Contrada si doveva iscrivere per partecipare.\nLa partecipazione al Palio \u00e8 definita da una sequenza di operazioni ufficiali (l'estrazione a sorte delle Contrade, la \"tratta\" ovvero l'assegnazione a sorte dei cavalli, le prove, la segnatura dei fantini, ovvero la loro ufficializzazione da parte delle Contrade il giorno della corsa) guidate e gestite dall'Amministrazione Comunale. Tali operazioni sono accompagnate da celebrazioni (il trasporto del Palio nella Chiesa di Provenzano per il Palio del 2 luglio, o in Duomo per il Palio del 16 agosto, la messa del fantino), rituali ufficiali e non, che culminano nella corsa del Palio al termine del corteo storico in Piazza del Campo.\nIl \"Masgalano\".\nIl \"Masgalano\" \u00e8 il premio che viene assegnato alla Contrada i cui rappresentanti effettuano la migliore \"comparsa\" durante il corteo che in Piazza del Campo precede la corsa del Palio.\nLa festa della vittoria.\nLe contrade che vincono il Palio di luglio e quello di agosto festeggiano in modo fastoso le vittorie verso la fine di settembre e agli inizi di ottobre. Nei rari casi in cui la stessa contrada partecipi e vinca entrambi i Palii di un anno, si dice che questa abbia fatto \"cappotto\" e in questo caso i festeggiamenti saranno ancora pi\u00f9 sfarzosi. Questo evento si \u00e8 verificato l'ultima volta nel 2016 ad opera della Contrada della Lupa. Nel caso di Palii straordinari nel mese di settembre, la contrada vittoriosa festeggia di solito nella primavera dell'anno successivo.\nIn ogni caso, dopo la vittoria, la contrada organizza un numero di cene pari al numero di vittorie conseguite fino ad allora, senza soluzione di continuit\u00e0. Queste cene sono, come tutte le attivit\u00e0 contradaiole, autogestite e gli appartenenti alla contrada si alternano nell'organizzazione di questi ritrovi. Alle cene partecipano sia i contradaioli che gli ospiti, invitati sia a livello ufficiale che a livello personale. In questo periodo di festeggiamenti, i contradaioli colgono l'occasione per ritrovarsi e organizzare i festeggiamenti finali, composti dalla \"cena della vittoria\" e da una successiva settimana di ulteriori festeggiamenti. Nei primissimi giorni successivi alla conquista del Palio, questo viene portato trionfalmente in giro attraverso la citt\u00e0, con tamburi e bandiere, per sottolineare la gioia e continuare gli sfott\u00f2 ai danni dell'avversaria e dei perdenti.\nAlla cena della vittoria partecipano tra i circa duemila commensali, nei casi delle contrade meno numerose, e i cinquemila ed oltre, nei casi di contrade popolose. Dati i numeri, in questi casi l'organizzazione viene spesso affidata a societ\u00e0 di \"catering\", anche perch\u00e9 tutti i contradaioli desiderano godersi la giornata di celebrazioni. La cena si svolge ovviamente nella piazza pi\u00f9 grande del rione, e gli addobbi sono particolarmente curati. Ovunque spiccano i colori della contrada, dalle \"decorazioni urbane\" all'apparecchiatura dei tavoli. Durante la giornata di celebrazioni, vengono consegnati regali e ricordi ai principali artefici della vittoria, dal Capitano al fantino.\nAlla cena, in posizione d'onore, partecipa anche il cavallo vittorioso.\nDurante la cena, che si protrae a lungo, le contrade alleate e amiche intervengono con figuranti in \"montura\" che portano un regalo in segno di amicizia. Ad esempio, bandiere della contrada celebrante cucite a mano, damigiane di vino che verranno usate nei giorni successivi, vassoi in argento cesellato.\nNei giorni successivi alla cena della vittoria, e di solito fino al sabato successivo, si svolgono i \"cenini\" a tema: cena delle donne, cena dei bambini, cena degli uomini, cena degli avanzi (il luned\u00ec successivo) ecc.\nDurante tutto l'inverno, vengono organizzate cene nella ricorrenza mensile della vittoria (il 2 o il 16 del mese).\nPrima di riconsegnare il piatto che sovrasta il Palio, nel mese di maggio, la contrada celebra la chiusura ufficiale dei festeggiamenti, con un pranzo durante il quale tutti i commensali mangiano del riso servito da tale piatto.\nLa chiusura dell'Anno Contradaiolo.\nA Siena esiste un \"capodanno\" particolare, quello contradaiolo. \u00c8 solo una data simbolica e cade il 1\u00ba dicembre, per il Santo patrono di Siena, Sant'Ansano. In questa data le contrade organizzano di solito un \"Banchetto annuale\", spesso in qualche localit\u00e0 nei dintorni della citt\u00e0. \u00c8 un ritrovo molto privato, in cui il numero dei partecipanti rappresenta il \"nucleo\" della comunit\u00e0 contradaiola.\nSanta Lucia.\nIl 13 dicembre di ogni anno viene ricordata Santa Lucia: si tratta di una delle ricorrenze pi\u00f9 sentite dai senesi. In questa occasione vengono realizzate le cosiddette \"campanine\": delle piccole campane in terracotta che riprendono i colori delle 17 Contrade di Siena; esse vengono esposte sulle bancarelle della \"Fiera di Santa Lucia\".\nRapporti tra le Contrade.\nNel corso dei secoli, i rapporti tra le Contrade di Siena sono sempre stati estremamente complessi. Esistono tre tipi di relazioni: alleanza (detta anche \"aggregazione\"), rivalit\u00e0 e quella che viene chiamata \"mancanza di rapporti formali\".\nIl rapporto di alleanza \u00e8 sancito da un accordo formale, da cui derivano una serie di obblighi reciproci quali lo scambio di visite e onoranze, cos\u00ec come un certo trattamento di riguardo all'interno delle dinamiche riguardanti gli accordi per vincere il Palio. Nella plurisecolare storia del Palio, solo una volta si \u00e8 realizzata una alleanza tra pi\u00f9 contrade: si tratta del \"T.O.N.O.\", acronimo di Tartuca, Oca, Nicchio e Onda; nacque nel 1930 e rimase in vita fino al 1934, garantendo alle quattro Contrade ben 8 vittorie su 10 corse (tre per la Tartuca, due per Oca e Onda, una per il Nicchio).\nLe rivalit\u00e0 hanno avuto, nel corso della storia, carattere pi\u00f9 duraturo rispetto alle alleanze. Sono sette i rapporti di rivalit\u00e0 vigenti fra le Contrade di Siena. Essi sono:\nLa \"mancanza di rapporti formali\" \u00e8 una caratterizzazione negativa: si tratta di una forma di rivalit\u00e0 pi\u00f9 sfumata e non sancita ufficialmente."}
{"id": "70397", "revid": "235890", "url": "https://it.wikipedia.org/wiki?curid=70397", "title": "Velocit\u00e0 istantanea", "text": ""}
{"id": "70399", "revid": "1306893", "url": "https://it.wikipedia.org/wiki?curid=70399", "title": "Nobile Contrada del Bruco", "text": "La Nobile Contrada del Bruco \u00e8 una delle diciassette suddivisioni storiche della citt\u00e0 toscana di Siena.\nTerritorio.\nLe strade all'epoca del Bando.\nIl \"Bando di Violante di Baviera\" (1730) determina la suddivisione territoriale delle diciassette Contrade di Siena facendo riferimento ai palazzi e ai loro proprietari dell'epoca, basandosi quindi sulle costruzioni pi\u00f9 che sulle strade. Esso viene ancora oggi considerato la disposizione di base per determinare gli effettivi confini delle Contrade. Secondo il \"Bando\" relativo alla \"Nuova divisione dei confini delle Contrade\", il territorio della Nobile Contrada del Bruco \u00e8 delimitato dalle seguenti vie e palazzi:\nLe strade ai nostri giorni.\nLe strade che attualmente fanno parte del territorio della Contrada sono le seguenti:\nLa storia.\nLa contrada ha il titolo di \"Nobile\" per il valore della sua Compagnia militare alla Croce del Travaglio contro Carlo IV di Boemia nel 1369 e per aver posto il Monte del Popolo al potere nel 1371 durante la rivolta guidata dal suo popolano Barbicone. Questa sommossa popolare costitu\u00ec uno dei primi movimenti importanti del proletariato italiano e avvenne sette anni prima del tumulto dei Ciompi di Firenze.\nPer antica consuetudine, nella Contrada del Bruco il ruolo di \"Priore\" \u00e8 sostituito da quello di \"Rettore\".\nGli aneddoti.\nIl Bruco \u00e8 stata la prima contrada a montare un fantino straniero. Accadde il 2 luglio 1927: il Bruco aveva avuto in sorte un cavallo mediocre, per di pi\u00f9 zoppo. I dirigenti decisero allora di montare Per\u00e8 Golon detto \"Al\u00ec\", un giovane eritreo che faceva il venditore ambulante. Al\u00ec nel suo Paese d'origine era abituato a montare a pelo, ma l'impatto col Palio non fu dei migliori. Durante la prima prova cadde e fu portato in ospedale per medicare le ferite. L'avventura di Al\u00ec sembrava gi\u00e0 finita, ma i brucaioli lo avevano preso in simpatia e nonostante il Bruco fosse stato esentato per le altre prove decisero di montarlo. L'ordine era quello di tenere d'occhio il Nicchio ed Al\u00ec era tanto deciso a rispettare le consegne che pare volesse portare con s\u00e9 addirittura un coltello. La sua corsa non fu ovviamente da ricordare, ma Per\u00e8 Golon detto Al\u00ec entr\u00f2 ugualmente nella storia del Palio.\nUna Contrada senza rivali.\nBruco e Giraffa sono state rivali, per questioni di confine, fino al 1996, anno in cui la Contrada di via del Comune ha potuto finalmente cedere la \"cuffia\" dopo 41 anni di digiuno.\nNonostante l'ufficializzazione formale operata dalle dirigenze, parte dei popoli delle due Contrade non mostra simpatia reciproca. Inoltre da anni il Bruco non tiene alcuna relazione ufficiale con l'Oca, con la quale non \u00e8 mai corso buon sangue, pur non essendo nata alcuna rivalit\u00e0."}
{"id": "70407", "revid": "1782831", "url": "https://it.wikipedia.org/wiki?curid=70407", "title": "Compagnie militari di Siena", "text": "Le Compagnie militari di Siena (o Compagnie della citt\u00e0 di Siena) erano reparti della guardia civica, organizzati su base territoriale, da non confondere con le unit\u00e0 militari di base in cui si suddivideva l'esercito senese nel periodo repubblicano.\nStoria.\nIn ogni rione della citt\u00e0 venne creata una Compagnia o Societ\u00e0, dal termine latino originario \"societas\". Le Compagnie della citt\u00e0 di Siena (questa la denominazione ufficiale) derivano da simili organizzazioni del secolo XIII comparse nei Liberi Comuni dell'Italia centro-settentrionale. Se ne trovano infatti di analoghe nel Comune di Bologna, nella Repubblica di Pisa, nella Repubblica di Firenze, etc.\nA Siena, tra la fine del Duecento e il primo ventennio del Trecento, il governo guelfo cosiddetto dei Nove mise in atto un riordinamento delle Compagnie, fissandone i compiti e gli aspetti istituzionali e organizzativi.\nIl numero delle Compagnie senesi si stabilizz\u00f2 in 42 alla met\u00e0 del XIV secolo, dopo il grave decremento demografico causato dalla Peste nera.\nDurante la campagna militare denominata \"Guerra di Siena\" (1552-1559), in cui la Repubblica di Siena fu sconfitta dalle truppe imperiali di Carlo V e ceduta in feudo a Cosimo de' Medici, le Compagnie senesi erano gi\u00e0 in decadenza e non parteciparono alla disperata difesa della citt\u00e0.\nLe Compagnie della citt\u00e0 di Siena presero parte, invece, a numerose spedizioni militari condotte dalla Repubblica senese tra la fine del Duecento e la prima met\u00e0 del Quattrocento: ad esempio alle grandi battaglie di Altopascio e Montecatini, quando i Ghibellini di Toscana sconfissero l'alleanza guelfa, nella quale militava l'esercito senese.\nAlcuni degli antichi stemmi delle Compagnie medievali furono adottati nella seconda met\u00e0 del Quattrocento dalle Contrade attuali, che ne ereditarono in qualche modo la memoria e le tradizioni, pur essendo organismi diversi per concezione e finalit\u00e0. Le attuali Contrade sono state definite \"il vestito da festa\" delle antiche Compagnie .\nOrganizzazione.\nOgni Compagnia aveva come comandante un capitano, coadiuvato da un gonfaloniere (o vessillifero) che deteneva il gonfalone della Compagnia. Gli uomini che facevano parte di questi reparti della guardia territoriale dovevano risiedere nel territorio della Compagnia e giurare fedelt\u00e0 al governo in carica. Infatti il compito principale delle Compagnie non era militare in senso stretto, ma viceversa consisteva nella difesa della citt\u00e0 e del regime vigente da nemici sia esterni che interni. Alcune Compagnie avevano lo specifico compito di organizzare la difesa del palazzo comunale, mentre le altre presidiavano il territorio di loro pertinenza, sorvegliando le porte che eventualmente vi fossero presenti.\nStudi.\nLe Compagnie di Siena sono oggi oggetto di un'ampia ricerca condotta dallo storico Giovanni Mazzini, che ha ristabilito molte verit\u00e0 e scoperto documenti di grande interesse al riguardo."}
{"id": "70408", "revid": "838137", "url": "https://it.wikipedia.org/wiki?curid=70408", "title": "112 a.C.", "text": ""}
{"id": "70414", "revid": "838137", "url": "https://it.wikipedia.org/wiki?curid=70414", "title": "107 a.C.", "text": ""}
{"id": "70416", "revid": "1372005", "url": "https://it.wikipedia.org/wiki?curid=70416", "title": "Alberto I d'Asburgo", "text": "Biografia.\nRicevette il Ducato d'Austria nel 1282 dal padre Rodolfo I d'Asburgo, re dei Romani, dopo la battaglia di Marchfeld su Ottocaro II, assieme al fratello Rodolfo II, morto nel 1290. Ben presto suscit\u00f2 un vasto scontento tra la nobilt\u00e0 dei ducati, a causa della sua politica volta a mettere in disparte le famiglie locali sostituendole con nobili svevi a lui legati, soprattutto i conti di Wallsee. Le prime rivolte avvennero in Stiria, nel 1291, e nel 1295 a rivoltarsi fu la nobilt\u00e0 dell'Austria. Anche a Vienna Ottokar P\u0159emysl fu a lungo preferito ad Alberto, anche per i consistenti rapporti commerciali verso l'area boema. Ciononostante nel 1296 a Vienna fu concesso un nuovo statuto, il primo ad essere composto in lingua tedesca.\nDopo la morte del padre Rodolfo, avvenuta nel 1291, i principi tedeschi si rifiutarono di riconoscere il diritto al trono di Alberto e elessero re dei Romani Adolfo di Nassau. Con l'aiuto di una coalizione di principi tedeschi, Alberto riusc\u00ec a deporre Adolfo e gli succedette nel 1298. Lo scontro tra Adolfo e Alberto venne deciso nella battaglia di G\u00f6llheim, nella quale Adolfo venne ucciso. Grazie ai rapporti matrimoniali con la Francia, Alberto riusc\u00ec a stipulare un trattato di pace con Filippo IV il Bello, con il quale era in contrasto per questioni di confine.\nAlberto dovette intervenire con durezza anche per tutelare i diritti doganali imperiali, costringendo gli arcivescovi e il conte palatino del Reno alla capitolazione. Papa Bonifacio VIII era per\u00f2 contrario allo scioglimento del collegio dei principi. Il riconoscimento papale giunse solamente nel 1303, in cambio di importanti concessioni che limitavano fortemente l'autorit\u00e0 imperiale, soprattutto in Italia, che potevano essere intese persino come l'obbligo di un giuramento di fedelt\u00e0 dell'Imperatore al Papa.\nAlberto parve giungere ad un passo dall'unificazione politica dell'intera Europa Centrale quando, alla morte di Venceslao III, re di Boemia, riusc\u00ec a mettere sul trono di Praga suo figlio Rodolfo. Ma la nobilt\u00e0 boema si ribell\u00f2 decidendo di rovesciarlo. Alberto li costrinse ben presto a riconoscere il nuovo re, il quale per\u00f2, durante la compagna bellica, mor\u00ec di tifo. Gli successe il mainardino Enrico di Carinzia e Tirolo.\nNel 1307 per\u00f2 egli sub\u00ec una pesante sconfitta, nei suoi piani per l'egemonia asburgica. In relazione alla controversia su un feudo in Turigia e Mei\u00dfen, Alberto perse la battaglia di Lucka contro i figli di Alberto II di Mei\u00dfen, della casata di Wettin: come re, Alberto, con un grosso esercito, invase l'Osterland, ma il 31 maggio 1307 Dietrich IV di Lausitz e Federico I di Mei\u00dfen, che lo attendevano a capo di cittadini e contadini armati insieme a un gruppo di cavalieri del Braunschweig, gli inflissero una sonora sconfitta.\nDurante il suo regno, si impegn\u00f2 per migliorare le condizioni dei servi della gleba, degli ebrei e della classe mercantile. Contemporaneamente condusse senza successo una guerra contro la Turingia. Mentre cercava di riconquistarla, venne assassinato dal nipote, Giovanni il Parricida, cui aveva sottratto ingiustamente l'eredit\u00e0. Gli succedette Enrico di Lussemburgo, che divenne imperatore del Sacro romano impero con il nome di Enrico VII.\nDiscendenza.\nNel 1276 spos\u00f2 a Vienna Elisabetta di Tirolo-Gorizia dalla quale ebbe i seguenti figli:"}
{"id": "70423", "revid": "92723", "url": "https://it.wikipedia.org/wiki?curid=70423", "title": "87 a.C.", "text": ""}
{"id": "70430", "revid": "5148", "url": "https://it.wikipedia.org/wiki?curid=70430", "title": "Contrada del Bruco", "text": ""}
{"id": "70431", "revid": "339392", "url": "https://it.wikipedia.org/wiki?curid=70431", "title": "Pianura Padano-Veneta", "text": ""}
{"id": "70433", "revid": "298229", "url": "https://it.wikipedia.org/wiki?curid=70433", "title": "Unione battista del Galles", "text": "L'Unione battista del Galles ( Undeb Bedydd wyr Cymru) \u00e8 una federazione di Chiese battiste del Galles (Regno Unito).\nLa diffusione della religione battista in questa regione inizi\u00f2 con la predicazione del ministro Hugh Evans, intorno al 1646. Nel 1649 John Miles (1621-1683) e Thomas Proud, legati ai \"Particular Baptists\" di Londra, costituirono una chiesa a Ilston e nel 1650 le prime tre comunit\u00e0 battiste tennero la prima riunione generale. \nUno dei ministri battisti di lingua gallese fu - nel periodo successivo - Chris Evans (1766-1838).\nL'Unione fu ufficialmente istituita nel 1866 come membro dell'Alleanza evangelica del Galles, del Cyt\u00fbn (Unione delle Chiese del Galles), della Federazione battista europea e dell'Alleanza mondiale battista. La sede \u00e8 nella citt\u00e0 di Abertawe (contea di Swansea).\nNel 1995 l'Unione contava 544 comunit\u00e0 (con oltre 25.000 fedeli), delle quali 146 (con 9552 fedeli) erano contemporaneamente anche membri dell'Unione battista di Gran Bretagna. Malgrado la popolazione parli inglese, il culto viene svolto in lingua gallese.\nLa percentuale di popolazione del Galles di fede battista \u00e8 la pi\u00f9 alta d'Europa, in particolare a nord della regione di Powys."}
{"id": "70437", "revid": "2225", "url": "https://it.wikipedia.org/wiki?curid=70437", "title": "National Aeronautic and Space Administration", "text": ""}
{"id": "70441", "revid": "2225", "url": "https://it.wikipedia.org/wiki?curid=70441", "title": "John Fitzgerald Kennedy Space Center", "text": ""}
{"id": "70442", "revid": "599013", "url": "https://it.wikipedia.org/wiki?curid=70442", "title": "Ksc", "text": ""}
{"id": "70443", "revid": "1896180", "url": "https://it.wikipedia.org/wiki?curid=70443", "title": "Swansea", "text": "Swansea (in gallese Abertawe) \u00e8 una citt\u00e0 costiera di abitanti e anche una contea del Galles meridionale, ad est della penisola di Gower. \u00c8 la seconda citt\u00e0 del Galles per numero di abitanti.\nStoria.\nIn gallese il nome \u00e8 \"Abertawe\" (da \"aber\", \"foce del fiume\" e dal fiume Tawe). \nCrebbe di importanza durante il XVIII e XIX secolo, divenendo un importante centro industriale. Fu una delle prime localit\u00e0 dotate di una tranvia a cavalli. Non sub\u00ec un'ondata immigratoria pari a quella di Cardiff e mantenne sempre uno stretto legame con le origini e i dintorni rurali. Un'elevata percentuale di abitanti parla ancora il gallese (13,4% al censimento 2001, contro l'11% di Cardiff). Secondo le stime del 2003 la popolazione ammonta a circa persone.\nSwansea \u00e8 altres\u00ec nota per aver dato i natali a Dylan Thomas, grandioso e sfortunato cantore dell'Albione arcadica, e a John Charles, centravanti della Juventus anni sessanta, che costitu\u00ec un originale quanto formidabile terzetto d'attacco (il \"Trio magico\") con Omar S\u00edvori e Giampiero Boniperti. A Swansea \u00e8 nata anche l'attrice e ballerina Catherine Zeta Jones.\nFra le localit\u00e0 del comprensorio si segnala - nella vicina valle superiore di Swansea - il villaggio di Abercraf, in cui nel 1919 mor\u00ec la cantante lirica Adelina Patti."}
{"id": "70447", "revid": "23013", "url": "https://it.wikipedia.org/wiki?curid=70447", "title": "Gustavo Thoeni", "text": ""}
{"id": "70452", "revid": "2225", "url": "https://it.wikipedia.org/wiki?curid=70452", "title": "Panda Gigante", "text": ""}
{"id": "70454", "revid": "834", "url": "https://it.wikipedia.org/wiki?curid=70454", "title": "Abertawe", "text": ""}
{"id": "70455", "revid": "256896", "url": "https://it.wikipedia.org/wiki?curid=70455", "title": "Undeb Bedydd wyr Cymru", "text": ""}
{"id": "70460", "revid": "709565", "url": "https://it.wikipedia.org/wiki?curid=70460", "title": "Proty II", "text": "Proty II \u00e8 un personaggio dei fumetti creato nel 1963, pubblicato dalla DC Comics.\nPur se non pu\u00f2 essere considerato un vero e proprio animale, \"Proty II\" \u00e8 una delle invenzioni pi\u00f9 incredibili dei \"comic book\" degli anni sessanta.\nProdotto della pi\u00f9 schietta fantascienza, \u00e8 un essere \"protoplasmico\" (un po' come la Supergirl post-\"Crisis\"), una sorta di \"blob\" in grado di assumere qualsiasi forma. Molto intelligente, dotato di poteri telepatici e di grande senso dell'umorismo, fa il suo esordio su \"Superman's Pal Jimmy Olsen\" n. 72 dell'ottobre del 1963.\nLe origini.\nUna razza tecnologicamente avanzata, gli \"Llorn\", atterra su un pianeta del sistema della stella di \"Antares\". Il pianeta, per\u00f2, non era disabitato: la popolazione autoctona, comunque, era composta da creature pacifiche ed amichevoli, con le quali fu possibile instaurare una tranquilla convivenza. A causa di un corpo celeste di passaggio, l'orbita del pianeta venne alterata, che lo avvicin\u00f2 ad Antares, provocando una serie di alterazioni climatiche che resero la vita sul piccolo pianeta molto difficile. Gli Llorn furono cos\u00ec costretti ad abbandonare la colonia, non prima di aver dotato i piccoli abitanti del pianeta di nuovi corpi protoplasmici in grado di prendere qualsiasi forma grazie ad uno speciale \"raggio evolutivo\".\nProprio a questa \"nuova\" razza appartiene Proty II, membro illustre della Legione dei Superanimali, ma soprattutto \"mascotte\" della Legione dei Supereroi. Si aggrega a quest'ultimo supergruppo allorquando il fratello \"Proty\" si sacrifica per far rivivere Lightning Lad, cos\u00ec che Proty II si offre volontario per sostituirlo come animale di compagnia di Chameleon Boy.\nIn effetti Proty II \u00e8 stato uno dei personaggi pi\u00f9 assurdi, divertenti ed al tempo stesso inquietanti mai apparsi nei fumetti DC: divertente soprattutto per le \"gag\" di cui era protagonista, tutte in linea con il suo carattere goliardico e scherzoso; assurdo ed anche inquietante proprio per il suo aspetto di \"blob\" mutaforma, che rimanda a molti capolavori della fantascienza cinematografica in bianco e nero in cui esseri di tal genere sono spesso avversari del genere umano."}
{"id": "70461", "revid": "1543377", "url": "https://it.wikipedia.org/wiki?curid=70461", "title": "Cissoide di Diocle", "text": "La cissoide di Diocle \u00e8 una curva piana dotata di una cuspide; in questo punto essa presenta una sola tangente, che viene chiamata anche asse della cissoide, in quanto la curva risulta simmetrica rispetto a tale retta.\nDalla cuspide si dipartono due rami simmetrici, con lo stesso asintoto ortogonale all'asse.\nQuesta curva fu utilizzata da Diocle per risolvere il problema della duplicazione del cubo. La parola \"cissoide\" proviene dal greco \"kissoeid\u0113s\", \"a forma di edera\", composto di \"kissos\", edera, e \"oeid\u0113s\", forma.\nEquazioni.\nLa cissoide di Diocle pu\u00f2 essere definita da diverse equazioni:\nCostruzione della cissoide.\nLa cissoide di Diocle \u00e8 un caso particolare di cissoide, ottenuta utilizzando come curve base una circonferenza e una retta formula_4 ad essa tangente nel punto formula_5, e come polo il punto formula_6 della circonferenza opposto a formula_5. Ogni retta passante per formula_6 interseca formula_4 in un punto formula_10 e la circonferenza formula_11 in un punto formula_12; la cissoide di Diocle \u00e8 il luogo dei punti formula_13 per cui vale l'uguaglianza formula_14.\nEquazione polare.\nDa questa relazione \u00e8 semplice ricavare l'equazione polare della cissoide: detto formula_15 l'angolo formula_16, posto formula_17, dalle relazioni dei triangoli rettangoli formula_18 e formula_19 si ha:\nda cui segue formula_21 e l'equazione \nEquazione cartesiana.\nL'equazione cartesiana si ricava sostituendo nell'equazione polare:\nSi ottiene allora:\nEliminando i denominatori e isolando la formula_25 si ottiene l'equazione desiderata:\nAltre propriet\u00e0.\nPer la cissoide di Diocle valgono le seguenti propriet\u00e0, che possono anche essere assunte come definizione della curva:\nCollegamenti esterni.\nCostruzione della cissoide di Diocle"}
{"id": "70462", "revid": "256896", "url": "https://it.wikipedia.org/wiki?curid=70462", "title": "Consulta delle Religioni", "text": ""}
{"id": "70468", "revid": "1318658", "url": "https://it.wikipedia.org/wiki?curid=70468", "title": "Opere di Frank Lloyd Wright", "text": "Segue una cronologia incompleta dei progetti realizzati dall'architetto Frank Lloyd Wright.\nOtto di queste opere sono state incluse nella lista dei patrimoni dell'umanit\u00e0 dell'UNESCO il 7 luglio 2019, con la denominazione \"Le opere architettoniche del XX secolo di Frank Lloyd Wright\".\n1894.\nRoloson House (Chicago, IL).\nFurono progettate nel periodo di studio delle Prairie houses parallelamente ad altri esperimenti stilistici legati alla rielaborazione della casa gotica (Moore house).\nIl complesso residenziale progettato per Robert Roloson sorge su un lotto stretto e lungo; la pianta \u00e8 formata da due elementi affiancati, con un cavedio centrale che serve per l'illuminazione e l'accesso agli appartamenti. La facciata \u00e8 in mattoni e presenta motivi neogotici rielaborati con originale personalit\u00e0. Essa \u00e8 divisa in tre fasce: superiore con timpani, centrale con finestre triple e una decorazione in mattoni (con un motivo a quadrati), e inferiore, sempre in mattoni con aperture e balaustre. Il paramento in mattoni \u00e8 simile a quello della Charnley house.\n1895.\nAppartamenti Francis (Chicago, IL \u2013 demoliti).\nEmerge la chiarezza funzionale. Con paramento in mattoni, la decorazione era limitata al cornicione, al basamento e alla cancellata. Il blocco aveva sei appartamenti per piano, era a C, con una piccola corte dalla quale si accedeva alle due scale d'ingresso. I piani, che risultavano simmetrici rispetto all'asse d'entrata, avevano lunghi corridoi che portavano agli appartamenti. Erano presenti pi\u00f9 scale antincendio.\nAppartamenti Francisco Terrace (Chicago, IL \u2013 demolite).\nFurono commissionate da Edaward C. Waller, per il cui figlio Wright progett\u00f2 un capolavoro della sua architettura: i Midway garden. Le Francisco Terrace sorgevano nel Near West Side, un quartiere povero di Chicago, ed erano appartamenti per operai. La casa aveva all'interno una grande corte alla quale si accedeva attraversando un arco di certa influenza Richardsoniana, ma che richiamava anche quello del Transportation building di Sullivan. Gli appartamenti erano di diversi tagli, avevano per\u00f2 un impianto simile: la zona dei servizi era interna, mentre sulla strada vi erano la zona giorno e la zona notte. Tutti gli ingressi, nella corte, erano protetti da pensiline in legno. Per garantire una certa riservatezza, ogni coppia di appartamenti aveva un accesso diretto.\nCon la sua corte interna e un piano di appartamenti in pi\u00f9 sugli angoli (quasi a fare delle torrette) la casa aveva un aspetto da fortino dell'\u201cepopea del west\u201d. Gotiche le bifore sulle \u201ctorri\u201d.\n1900.\nWarren House (Kankakee, IL).\nFu la prima Prairie house; asimmetrica, con pianta ad X, ha uno \u201cslancio verticale e una fluidit\u00e0 spaziale che supera i muri e coinvolge anche il giardino\u201d (Zevi). Le linee dei prospetti danno alla casa una forte orizzontalit\u00e0.\n1902.\nDana-Thomas House (Springfield, IL).\nGrande e lussuosa casa, \u00e8 sacrificata su un piccolo lotto senza alcuna vista particolare o apertura verso la prateria. I prospetti sono famosi per i loro colori caldi: mattoni \u2018romani\u2019 grigi dorati (importati dall'Inghilterra), legno di quercia e vetrate a piombo (su disegno dell'architetto, splendide).\nSusan Lawrence Dana, personaggio in vista politicamente, chiese a Wright un edificio che non fosse soltanto una casa familiare, ma che avesse dimensioni tali da diventare un importante centro sociale dell'Illinois.\nLa tensione degli spazi \u00e8 insolitamente verticale (ambienti pubblici al primo piano, salone a doppia altezza, luce dall'alto). Il grande atrio sembra pi\u00f9 un'anticamera, una zona per socializzare prima di passare nell'adiacente sala da pranzo (non divisa da esso, indicata solo dalla presenza del tavolo). Dalla zona di ricevimento, con un lungo e stretto corridoio illuminato da vetrate su entrambi i lati si passa a una sala, detta \u201cgalleria\u201d, con soffitto a volta, destinata a feste e balli, per cui la signora Dana era famosa.\nLa casa fu costruita sopra quella della signora Lawrence, madre di Susan Lawrence Dana, che fu quasi completamente demolita. Wright decise infatti di lasciare per l'anziana madre la biblioteca della vecchia casa, in stile Vittoriano (\u00e8 dietro il salone). Tutti pensavano che la signora Lawrence, circondata da tanta modernit\u00e0 si sarebbe rifugiata sempre nel suo accogliente studio, ma invece si trov\u00f2 tanto bene nell'accogliente casa di Wright che non vi and\u00f2 quasi mai.\nWillits House (Highland Park, IL).\nCon questa casa, che sorge in un sobborgo a nord di Chicago, si realizz\u00f2 completamente l'idea della Prairie house. Come in molte altre case di questo periodo la pianta \u00e8 a croce, impianto che Wright preferiva in quanto ogni braccio poteva estendersi verso la prateria e avere finestre su entrambi i lati.\nL'orizzontalit\u00e0 della Willits house, accentuata dai tetti poco spioventi e dal basamento che si prolunga oltre il corpo dell'edificio (questo anche con la funzione di radicare in modo maggiore la casa con il terreno), \u00e8 contrapposta alla verticalit\u00e0 degli alberi che sono davanti.\nI volumi della facciata sono massimi al centro, e degradano progressivamente verso i lati. Dall'intonaco bianco si staccano le linee nere dei cornicioni, creando cos\u00ec un piacevole contrasto. Gli interni vedono come al solito il grande camino al centro, attorno al quale si avvolge la zona giorno. Questa non \u00e8 divisa nei suoi pi\u00f9 ambienti da mura, ma solo da diversi pavimenti e piccoli divisori; non sono definiti cos\u00ec spazi chiusi.\nNelle sue prime opere Wright tent\u00f2 pi\u00f9 volte di introdurre mobili da lui stesso progettati, ma, con grande delusione scopr\u00ec che i clienti, quando la casa era terminata, vi installavano il loro vecchio mobilio. Costruendo librerie, sedili, credenze e armadi incassati, era sicuro che almeno gli arredi di base sarebbero stati in armonia con la concezione generale. Cercava quindi di limitare la libert\u00e0 di azione dei proprietari. Cos\u00ec fece nella W. Willits house.\nFricke House (Oak Park, IL).\nI prospetti sono anche qui di color panna e nero, come nella Willits; la Fricke house per\u00f2, pur avendo gi\u00e0 una certa articolazione volumetrica, a differenza di questa resta ancora una casa di transizione. A causa della strettezza del lotto ci fu il bisogno di andare verso l'alto: ha infatti ben tre piani. La disposizione della casa sul terreno \u00e8 innovativa: non \u00e8 al centro del lotto ma in un angolo: Wright rinunci\u00f2 alla simmetria per lasciare pi\u00f9 spazio al giardino. La pianta \u00e8 a L.\nThomas House (Oak Park, IL).\nSoprannominata l'\u201charem\u201d per la sua forma orientaleggiante, ha una pianta ad L e un alto basamento che sembra proteggerla. Al piano terreno non ci sono separazioni nette tra le varie zone. Un arco d'ingresso (Richardsoniano) porta in uno stretto corridoio di accesso (ingresso protetto) che arriva nel soggiorno, affacciato su terrazze.\nHeurtley House (Oak Park, IL).\nLa maggior parte delle case nella prateria hanno un impianto decisamente orizzontale; non \u00e8 cos\u00ec per questa casa che sembra una fortezza su un prato. La facciata, molto imponente, \u00e8 resa dinamica dal grosso arco d'ingresso che non \u00e8 messo in posizione centrale. A pianta rettangolare, ha molte delle caratteristiche delle Prairie houses: camino centrale (un arco in mattoni) e tetto in dolce pendenza. La muratura alterna il mattone piatto con bande a rilievo, con tinte che vanno dal rosso al rosa pallido (\u00e8 l'unica casa di Wright fatta cos\u00ec). In un continuum spaziale, al secondo piano c'\u00e8 la zona abitativa: soggiorno, pranzo, veranda. Molto belli i vetri colorati, con un disegno piuttosto semplice creato da quadrati, bacchette di piombo e inserimenti di vetri trasparenti.\n1904.\nCheney House (Oak Park, IL).\nA un solo piano, con pianta quadrata, \u00e8 poggiata su un basamento come la Willits house. Attorno al camino, posto al centro, si snoda la zona giorno, aperta e con forma a C. Dietro il camino la zona di servizio e le camere. In mattoni, \u00e8 contenuta da una sorta di recinto (Mies vi si ispir\u00f2).\nDarwin Martin House (Buffalo, NY).\nLa grande casa, progettata per un importante dirigente della Larkin Company, \u00e8 articolata in pi\u00f9 padiglioni (Residenza, garage, serra e dependance); la larghezza del sito infatti, consent\u00ec per la prima volta a Wright l'impiego di questa pianta, con la quale la \u2018distensione sul paesaggio\u2019 poteva esser portata a livelli estremi.\nLa rottura della scatola \u00e8 massima: nei volumi interni, ma anche nell'articolazione degli esterni (l'asse di collegamento casa-garage/serra divide il giardino i due parti, una per ciascuna abitazione). Grande la cura dei materiali; dai mattoni, alle finiture in legno, agli splendidi vetri (fatti da specialisti su disegno di Wright). La casa principale ha pianta cruciforme, come peraltro la dependance, che era stata fatta per la figlia di Martin.\n1905.\nRobie House (Chicago, IL).\n\u00c8 il capolavoro delle \"Prairie houses\". Essa non \u00e8 nella prateria, come le altre, ma a Chicago, la citt\u00e0 per cui Wright nutr\u00ec un rapporto di amore-odio (\u00e8 comunque in periferia, non \u00e8 quindi introversa come il Larkin building).\nFrederick C. Robie era un ricco industriale propenso alla ricerca. Estremamente intraprendente, di lui si ricorda che da studente universitario fece una bicicletta a sei posti per pubblicizzare l'azienda del padre. Nel 1906 costru\u00ec un prototipo di auto e impiant\u00f2 un'industria di ricambi. Sposatosi nel 1902, compr\u00f2 cinque anni dopo il lotto dove verr\u00e0 poi costruita la casa.\nNel 1909 contatt\u00f2 Wright e lo mise davanti a specifiche richieste:\nInoltre voleva una casa che fosse \u201cfunzionale come un'automobile\u201d, che fosse fatta con materiali ignifughi, che ci fosse una relazione continua tra le stanze (questo era per\u00f2 gi\u00e0 tipico di Wright), che non ci fossero armadi a muro chiusi e che i mobili e le decorazioni non avessero nulla in comune con quelle diffuse in quell'epoca. Inoltre avrebbe dovuto esserci una zona separata per i figli e un box (all'epoca era pionieristico). Robie prima di andare da Wright si era rivolto, con le sue interminabili richieste, a molti altri architetti della zona di Chicago e invariabilmente ottenne la solita risposta \u201cSo che cosa vuole, una di quelle dannate case di Wright\u201d.\nIl lotto, d'angolo, \u00e8 in Woodlawn Avenue, poco lontano dall'universit\u00e0. Wright sfrutt\u00f2 la leggera pendenza di questo per incassare ulteriormente la casa. Il fronte sud ha molte finestre, comunica con l'esterno, quello nord \u00e8 invece chiuso perch\u00e9 si pens\u00f2 che molto probabilmente avrebbero costruito case molto a ridosso. Vista da fuori sembra che al perno verticale del camino si aggancino i tetti sospesi (sostenuti da travi di ferro). Terrazze, muretti e davanzali contribuiscono a svincolarsi dalla \u201cscatola\u201d. L'ampia finestratura d\u00e0 la possibilit\u00e0 di partecipare alla vita esterna, i tetti e un alto recinto per\u00f2 sembrano proteggere la casa dalla strada e le danno discrezione.\nSecondo la teoria tedesca del \u201cGesamtkunstwerk\u201d Wright dedic\u00f2 grande cura nella realizzazione non solo dell'edificio ma anche di tutti i particolari tecnici e d'arredamento. Le gronde sono studiate per il controllo della luce, Le luci artificiali sono in parte a vista (dei globi) e in parte nascoste, che seguono le travi. Il legno \u00e8 di quercia rossa, lavorato \u201ca macchina\u201d, con decorazioni molto lineari. I soffitti sono bassi, quasi a voler proteggere la famiglia e dare intimit\u00e0. I camini servono per aiutare il riscaldamento centrale. La forma lunga e stretta del lotto spinse l'architetto ad abbandonare l'impianto a croce in favore di quello allungato. La pianta \u00e8 infatti costituita da due rettangoli intersecati e slittati tra loro. Il corpo anteriore ha nel suo centro il camino. nel corpo arretrato c'\u00e8 la zona di servizio. L'orizzontalit\u00e0 della casa \u00e8 accentuata dal suo arretramento rispetto ai tetti, dalla disposizione particolare dei mattoni (\u00e8 pi\u00f9 alto lo strato di cemento orizzontale rispetto a quello verticale, che peraltro \u00e8 reso invisibile da una verniciatura in rosso) e dal basamento, che si prolunga oltre la casa.\nMolto pubblicata sulle riviste, la Robie house esercit\u00f2 una notevole influenza in tutto il mondo. Non era solo un'accogliente casa nella prateria come le altre, ma con la sua struttura in cemento, mattoni e acciaio (i nuovi materiali) e la sua forma aerodinamica ed elegante, si propose come la casa dell'era delle macchine. In Germania la casa divenne nota come esempio di architettura \u201cdampfer\u201d (piroscafo).\nIl piano terreno \u00e8 leggermente interrato. L'ingresso, protetto come al solito, \u00e8 posto su un lato ed \u00e8 sormontato da tre finestre. Si accede quindi a una zona aperta comprendente la hall, la sala del biliardo e la sala giochi. In mezzo, a dividere i tre ambienti, ci sono due camini, separati dalle scale che portano ai piani superiori. Le due canne fumarie, salendo, si uniscono a formare la canna fumaria principale del camino della Living room al primo piano. Nel corpo arretrato ci sono la lavanderia, la caldaia e il garage, collegato con la soprastante cucina per mezzo di una scala interna. Il primo piano (ammezzato) \u00e8 caratterizzato dai grandi bow-window nei lati stretti. Nel corpo verso la strada, a cui si accede dal piano di sotto, vi sono la sala da pranzo e la living room, che in un unico spazio sono divise dalle sole scale e dal camino. La living room \u00e8 la zona pi\u00f9 scura della casa; molto bello il suo soffitto con un elaborato disegno a fascioni, in cui si incastonano i bulbi delle lampade. Famosissima la sala da pranzo, con le seggiole dagli alti schienali e il tavolo rettangolare, che ha in ogni angolo una lampada a piantana sormontata da fioriere (Wright era contrario agli alti candelieri che si mettevano come centrotavola per illuminare; erano per lui barriere all'intimit\u00e0 della cena). Il soffitto, in questa parte della casa si piega, continuando sulle pareti: Wright ottenne cos\u00ec un piacevole effetto di abbassamento. Nella parte arretrata della casa vi sono la cucina e la zona di servizio. Le camere da letto sono al secondo piano.\n1907.\nTomek House (Riverside,IL).\nRichiama la Roberts house per l'ambiguit\u00e0 dei livelli, ma soprattutto la Robie house per l'impressione di allungamento in una direzione e l'alto basamento che le d\u00e0 orizzontalit\u00e0.\n1908.\nRoberts House (River Forest, IL).\n\u00c8 completamente integrata nella natura. Isabel Roberts era la contabile di Wright nello studio di Oak Park. La pianta \u00e8 a croce. In questa casa Wright fece un uso ambiguo dei livelli: da fuori la casa sembra essere di un solo piano, in realt\u00e0 ne ha due (la zona giorno e servizio \u00e8 di mezzo livello interrata, il piano delle camere \u00e8 invece rialzato di un mezzo piano). All'orizzontalit\u00e0 delle linee si contrappone la verticalit\u00e0 degli spazi nel salone a doppia altezza.\nCoonley House (Riverside, IL).\nWright la consider\u00f2 una delle pi\u00f9 riuscite Prairie house di questo periodo. Egli fu molto onorato per il fatto che la signora Coonley disse che voleva lui come architetto perch\u00e9 \u201cil suo lavoro era l'espressione di un principio\u201d. Fece quindi del suo meglio.\nI materiali usati sono il mattone e il legno. Gli spazi della zona giorno sono completamente aperti; tali ambienti, enormi, sono al livello superiore, come sempre incentrati attorno al camino. Al piano inferiore vi sono i servizi. Tutto \u00e8 curatissimo: i mobili, le vetrate a piombo (disegnate da Wright), la grande scala in legno, il grande giardino con lo specchio d'acqua, la bella casetta dei giochi per i bambini.\n1909.\nGale House (1909, Oak Park, IL).\nPer la sua rivoluzionaria forma colp\u00ec molto le avanguardie europee del movimento De Stijl. Wright non fu per nulla contento di ci\u00f2; era infatti convinto che il tipico \u201cdottrinarismo europeo\u201d avrebbe preso come modello solo la forma, privata per\u00f2 di tutta l'esperienza organica che le stava dietro.\nLa casa \u00e8 diversa da quelle viste finora: ha infatti grandi terrazze che aggettano in tre direzioni; il camino \u00e8 s\u00ec al centro, ma \u00e8 spostato in una sola stanza. Piccola rispetto al lotto, \u00e8 caratterizzata dalle semplici superfici, di intonaco bianco. Al piano terreno l'integrazione degli ambienti \u00e8 massima; non ci sono pareti, solo schermi. Per Wright la Gale house fu la madre (soprattutto per le terrazze) di Fallingwater.\nComo Orchard Clubhouse (Darby, MO \u2013 parzialmente demolita).\nSarebbe dovuta diventare la colonia estiva nel Montana per i docenti della Chicago University. Alla base dell'idea era un utopico tentativo di investimento: una cooperativa di docenti, che si sarebbe autofinanziata affittando parte degli edifici costruiti. Furono persi per\u00f2 molti soldi, anche da Wright che ne aveva una quota.\nIl progetto consisteva in una serie di Prairie houses disposte simmetricamente lungo i due lati dell'asse di insediamento che portava fino alla grossa Clubhouse. L'unica parte realizzata fu proprio questo edificio centrale, in cui vi erano gli spazi sociali e il ristorante (gli appartamenti non avevano infatti cucina per incentivare l'uso degli spazi comuni).\nVi \u00e8 qualche punto in comune con le quadruple block houses che Wright progett\u00f2 nel 1901 (esse erano 4 case unite su 4 lotti vicini. era anch'esso un progetto utopistico: I lotti erano troppo grandi per incentivare la speculazione edilizia, le case troppo vicine per interessare la classe medio-alta."}
{"id": "70479", "revid": "838137", "url": "https://it.wikipedia.org/wiki?curid=70479", "title": "134 a.C.", "text": ""}
{"id": "70495", "revid": "124000867", "url": "https://it.wikipedia.org/wiki?curid=70495", "title": "Vittorio Imbriani", "text": "Biografia.\nFiglio di un liberale, Paolo Emilio Imbriani, e nipote del poeta risorgimentale Alessandro Poerio, di cui la madre Carlotta Poerio era sorella, segu\u00ec fin da bambino (1849) il padre in esilio. Trascorse la sua giovinezza prima a Nizza e poi a Torino, dove la famiglia si stabil\u00ec nel 1856. Nel 1858 segu\u00ec a Zurigo i corsi su Petrarca e la letteratura cavalleresca tenuti da Francesco de Sanctis, che vener\u00f2 come un maestro fino alla rottura, per insanabili divergenze politiche e personali (Imbriani \u00abritenne De Sanctis - a torto - colpevole di un proprio insuccesso amoroso\u00bb). Nel 1859 part\u00ec volontario per la seconda guerra di indipendenza senza potervi combattere, per l'improvvisa pace separata tra Francia e Austria. Nel 1860 prosegu\u00ec gli studi a Berlino, dove studi\u00f2 letteratura e filosofia e approfond\u00ec il pensiero di Hegel convertendosi a un assolutismo monarchico reggente uno Stato etico. La sua posizione politica, fortemente reazionaria, ne fece per\u00f2 un isolato anche nella destra storica in cui pure milit\u00f2 tutta la vita: \u00abL'individuo, secondo me, non esiste, non debba esistere che per e nello Stato; a questo Moloch deve sacrificare tutto, libert\u00e0, affetto, opinioni\u00bb.\nNel 1861 torn\u00f2 a Napoli, anche per evitare gli strascichi giudiziari di uno dei suoi tanti duelli. Due anni dopo vi ottenne la libera docenza di estetica, pubblicando la prolusione \"Del valore dell'arte forestiera per gli Italiani\". Ebbe inizio in questo periodo un'intensa attivit\u00e0 giornalistica per varie riviste che prosegu\u00ec per il resto della sua vita. Nel 1864, come delegato della Loggia massonica \"La Libbia d'Oro\" di Napoli, fu segretario dell'Assemblea costituente del Grande Oriente d'Italia a Firenze. In quest'occasione vot\u00f2 contro la proposta della Loggia \"Azione e Fede\" di Pisa d'influire sul governo perch\u00e9 fosse votata al pi\u00f9 presto la legge per la soppressione delle corporazioni religiose. Nel 1866 tenne un corso di estetica nell'universit\u00e0 di Napoli, che pubblic\u00f2 in opuscolo col titolo \"Dell'organismo poetico e della poesia popolare italiana\". Nello stesso anno part\u00ec volontario garibaldino per la terza guerra di indipendenza e partecip\u00f2 alla battaglia di Bezzecca, dove fu catturato e inviato in prigionia in Croazia. Mentre era di stanza con la sua brigata a Gallarate conobbe Eleonora Bertini, moglie del nobile Luigi Rosnati, con la quale ebbe una lunga e intensa relazione amorosa e delle cui due figlie fu precettore.\nTornato dopo una prigionia di pochi mesi a Napoli, dove s'era diffusa la falsa notizia della sua morte, non si mosse pi\u00f9 tranne soggiorni pi\u00f9 o meno lunghi a Firenze (1867- 1870) e Roma (1871). Intraprese da allora una frenetica attivit\u00e0 culturale in campo letterario, politico e critico-saggistico, di cui sono testimonianza varie pubblicazioni e l'intensa collaborazione a molte riviste della destra risorgimentale o storica. Nel 1872 fond\u00f2 con Bertrando Spaventa e Francesco Fiorentino il \u00abGiornale napoletano di filosofia e lettere\u00bb, d'indirizzo hegeliano. Nel 1876 visse come tragedia nazionale l'ascesa al potere della sinistra risorgimentale tanto da mettere il lutto per l'occasione: \u00abIo non so rassegnarmi alla vergogna ed all'obbrobrio. Io non so rassegnarmi a vivere disprezzando la mia patria, disprezzando il governo che la regge. Questo stato \u00e8 mille volte peggiore della morte. Io non mi ci posso fare assolutamente in alcun modo. Stupisco, che altri possa serbare intatta la serenit\u00e0 dell'anima, mentre gli viene disonorata e sfasciata la patria: ma non vorrei essere anch'io di quelli\u00bb; e intensific\u00f2 l'attivit\u00e0 politica fino a essere eletto consigliere provinciale nel mandamento di Pomigliano d'Arco. Nel 1877 partecip\u00f2 al concorso per la cattedra di letteratura italiana dell'Universit\u00e0 di Napoli, ma venne respinto. Subodorando motivi politici nella bocciatura, fece ricorso al re per cambiare il giudizio della commissione, presieduta da quel Carducci che egli aveva attaccato con veemenza per i trascorsi repubblicani e il recente voltafaccia filomonarchico.\nNel 1878 spos\u00f2 a Milano Gigia Rosnati, figlia minore dell'ex amante, molto pi\u00f9 giovane di lui e a differenza di lui molto religiosa. Nel 1879 nacque il primogenito Paolo Emilio II, che mor\u00ec due anni dopo nel 1881, anno della nascita della secondogenita Carlotta, anch'essa destinata a una morte precocissima. I guai privati si aggravarono con la malattia contratta nel 1880: una tabe dorsale che lo ridusse progressivamente alla paralisi completa. Ci\u00f2 non gl'imped\u00ec di pubblicare e collaborare a riviste anche negli ultimi anni di vita. Nel 1884 gli venne resa giustizia e assegnata la cattedra di letteratura italiana dell'Universit\u00e0 di Napoli, ma per lo stadio troppo avanzato della malattia non pot\u00e9 tenere alcuna lezione. Il primo gennaio del 1886, ridotto a un tronco umano, Vittorio Imbriani mor\u00ec nella citt\u00e0 natale.\nA traccia di un'esistenza piuttosto breve, ma fitta di incontri e vicende, restano i \"Carteggi\" pubblicati in due volumi: \"Vittorio Imbriani intimo, lettere familiari e diari inediti\" e \"Gli Hegeliani di Napoli e altri corrispondenti letterati ed artisti\", a cura di N. Coppola, Roma, Istituto di Storia del Risorgimento, 1963-64.\nSaggi e studi.\nDella vasta opera di Vittorio Imbriani come studioso del grande passato d'Italia su cui costruire e migliorare il deludente presente, a cui nulla sapeva perdonare il suo temperamento inflessibile, si fa cenno di alcune delle cose pi\u00f9 importanti.\nAttento studioso della letteratura popolare, che andava integrata nella sua visione organica nell'alveo letterario della nuova nazione unita, raccolse e pubblic\u00f2 a pi\u00f9 riprese fiabe, canti e novelle di tradizione orale. Spiccano \"La novellaja fiorentina\" (Napoli 1871), ripubblicata con l'integrazione de \"La novellaja milanese\" a Livorno nel 1877, i \"Canti popolari delle provincie meridionali\" pubblicati per i tipi di Loescher (1871- 72) e i \"XII conti pomiglianesi\" pubblicati a Napoli nel 1877.\nSimile esigenza di integrazione nazionale ha il suo interessamento e studio della lingua, di cui fu, con Tommaseo, per unanime riconoscimento critico, il massimo esperto del suo secolo, che voleva preservata in tutta la sua ricchezza, apporto di tutti i dialetti d'Italia, contro la \"pruderie\" toscaneggiante: \u00abIo non vorrei per\u00f2 che toscaneggiassimo, perch\u00e9 aborro le mascherate, soprattutto nello stile; il Giusti dice cos\u00ec bene che \"la lue di voci pellegrine fa l'anime false\"; ma si falserebbe anche l'animo del Lombardo e del Siciliano, quando gli volessero fare esprimere i propri affetti ed i propri pensieri in un linguaggio, che non \u00e8 prodotto dalla sua mente, che non risponde alla conformazione del suo cerebro, a' suoi bisogni morali ed intellettuali. La lingua Italiana, essa s\u00ec, vi risponde; perch\u00e9 vi abbiamo tutti collaborato: quindi possiamo e dobbiamo servircene, per esprimere tutto il nostro retaggio comune. Quantunque \u00e8 poi speciale, municipale, non pu\u00f2 bene esprimersi da ciascuno, se non nel suo rispettivo dialetto \u00bb; e che voleva adatta ai nuovi tempi, con libero uso di forestierismi, anzitutto i gallicismi, contro le fisime dei puristi: \u00abIo, sappilo, sono un lassista senza paura e senza rimorsi. Lassista deliberatamente, non apro i Vocabolari de' gallicismi, se non per fare tesoro delle parole, che vi sono poste alla berlina, appunto come il governo Italiano ha preso i galeotti politici de' Borboni per popolare il Senato, le cattedre, i tribunali, le amministrazioni\u00bb. Era una posizione teorica della lingua come fatto sociale che si riverberava poi in un ben preciso e inconfondibile stile di scrittura, contrario ai gusti e le mode letterarie correnti. Importanti sono per la questione della lingua nel nuovo Stato unitario gli \"Appunti critici\", editi a Napoli nel 1878.\nIn ambito di riscoperta del grande passato letterario contrapposto polemicamente al presente, v'\u00e8 l'indagine e lo studio degli amati autori del Cinque e Seicento meridionale. Pietra miliare resta il suo studio su Giovan Battista Basile che segna la riscoperta di questo artista prima d'allora poco considerato: \"Il gran Basile: studio biografico e bibliografico\" (Napoli 1875). Ma va citata almeno la pubblicazione a sua cura della \"Posilecheata\" di Pompeo Sarnelli (Napoli 1885) pochi mesi prima di morire, quando la salute era ormai devastata dalla malattia.\nDi rilievo anche l'attivit\u00e0 legata alla didattica della letteratura italiana. A partire dal 1882, infatti, Imbriani pubblic\u00f2, in collaborazione con Carlo Maria Tallarigo, una \"Nuova crestomazia italiana\" in pi\u00f9 volumi.\nUna menzione a parte meritano gli studi su Dante, fonti anch'essi di memorabili scontri coi dantisti fautori di tesi opposte, che furono raccolti e pubblicati postumi a cura di Felice Tocco (\"Studi danteschi\", Firenze 1891).\nDa citare dei suoi studi estetici l'interessante \u201cteoria della macchia\u201d in pittura, che mostra un Imbriani acuto osservatore, pur dal suo \u201csplendido isolamento\u201d di reazionario, della realt\u00e0 artistica contemporanea: \u00abla macchia \u00e8 un accordo di toni, cio\u00e8 di ombra e di luce, atto a suscitare nell'animo un qualsivoglia sentimento esaltando la fantasia fino alla produttivit\u00e0... La macchia \u00e8 la parte subjettiva del quadro; mentre invece l'esecuzione \u00e8 la parte obiettiva, \u00e8 il soggetto che si fa valere e s'impone\u00bb. Brillante e spesso polemica con artisti e soprattutto critici d'arte \u00e8 la raccolta delle sue cronache sull'omonima mostra napoletana \"La quinta Promotrice\" (1868).\nE di questa spesso risentita osservazione del presente vanno almeno ricordate le giustamente definite \u201cterribili\u201d \"Fame usurpate\" date in stampa a Napoli nel 1877, raccolta di quattro saggi critici che sono altrettante stroncature dei poeti Aleardo Aleardi e Giacomo Zanella, del \"Faust\" di Goethe e delle traduzioni di Andrea Maffei. E nondimeno, anche per i risvolti biografici, i due scritti contro Giosu\u00e8 Carducci: \"Uno sguaiato Giosu\u00e8\", uscito sulla rivista \u201cLa Patria\u201d nel 1868, e l'ode \"Alla regina un monarchico\", che replicava polemicamente all'ode carducciana \"Alla regina d'Italia\".\nScritti politici.\nAltrettanto ampia l'attivit\u00e0 di scrittore di cose politiche, per la pi\u00f9 parte disseminata nelle numerose riviste alle quali nel corso di tutta una vita diede collaborazione. Il tratto principale d'essi \u00e8 un'esigenza anzitutto morale d'intransigente opposizione a un andazzo della cosa pubblica ritenuto debole, corrotto e indegno della passata grandezza del paese e della forza e saldezza necessaria alla nazione di recente unificata; intransigenza che s'incrud\u00ec con l'ascesa della sinistra e che seppe giungere a una simile paradossale affermazione, dove Cesare Borgia e Maramaldo assurgono a simboli di buongoverno: \u00abChe bella Italia sarebbe stata quella, che avesse avuto a capo un Cesare Borgia, per ministri de' Machiavelli, de' Guicciardini, de' Pontano, per generali de' Bartolomeo d'Alviano, de' Piero Strozzi, de' Renzo da Ceri, de' Fabrizio Maramaldo, per capo dell'istruzion pubblica un Bembo, per poeti aulici Ariosto, Trissino, Tasso... Ahim\u00e8 invece... ma che cosa mi ha fatto questo povero foglio di carta per contaminarlo co' nomi de' nostri contemporanei\u00bb. Da notare anche che quel Pietro Bembo a capo dell'istruzione \u00e8 ben probabile una sarcastica allusione a Francesco de Sanctis, l'ex venerato maestro, che detestava il Bembo e che per allora era l'effettivo ministro dell'istruzione del governo di sinistra.\nIn questo senso va valutato anche il \"leitmotiv\" imbrianesco dell'applicazione inflessibile della pena capitale, che ricorre in alcune opere letterarie e che fu trattato esplicitamente in alcuni scritti di grande forza polemica: \"Per la pena capitale\", Napoli, 1865; \"Pena capitale e duello\", Bologna, 1869. Fino a giungere all'esaltazione poetica del tema nell'ode \"Inno al c\u00e0nape d'un monarchico\" (1881).\nMa per avere un'idea degli argomenti e della \"vis\" polemica dei suoi scritti politici si possono utilmente consultare le raccolte degli interventi giornalistici: \"Passeggiate romane\", a cura di M. Praz, Bologna, Boni, 1980; e \"Ghiribizzi politici\", a cura di N. Coppola in \"osservatorio politico-letterario\", Roma, 1956; riediti a cura di B. Iezzi, Massa Lubrense, 1983.\nIl titolo di quest'ultima raccolta, col termine \"ghiribizzi\", rimanda efficacemente al punto di vista e allo stile tutti propri e particolari con cui Vittorio Imbriani interveniva sulle questioni politiche del suo tempo.\nOpere letterarie.\nNelle opere letterarie di Vittorio Imbriani confluiscono tutti i suoi studi, le sue inclinazioni e le sue avversioni. Ci\u00f2 che d\u00e0 spesso una ventata d'estro ai suoi testi letterari. Ma il bizzoso, il ghiribizzoso, la bizzarria non sono tanto lo sfogo umorale d'un capo ameno seppur brillante e acutissimo d'ingegno, quanto una vera e propria macchina da guerra contro i gusti e le convenzioni letterarie del tempo.\nI due romanzi, \"Merope IV\" (1867) e \"Dio ne scampi dagli Orsenigo\" (1876) sono la parodizzazione e il ribaltamento ironico dei romanzi sentimentali torbidamente psicologici in cui il secondo Ottocento romantico si compiaceva di rappresentare i suoi amori proibiti, da una parte ammantando di eccezionalit\u00e0 i personaggi e le storie raccontate, dall'altra ammiccando al gusto patetico e sentimentale dei lettori, che s'identificassero e compatissero con loro. L'operazione \u201cperfida\u201d d'Imbriani non \u00e8 solo d'illustrare nei suoi romanzi la tesi dissacrante che il rapporto adulterino \u00e8 giogo pi\u00f9 pesante e noioso del matrimonio stesso: \u00abNon presumo sputar fuori ned un paradosso, ned una novit\u00e0; credo, anzi, ripeter cosa, ormai, consentita, da chiunque s'intenda, alcun po', della partita; dicendo che una relazione \u00e8, quasi sempre, pi\u00f9 pesante del matrimonio\u00bb; ma per giunta di smontare l'impalcatura narrativa, la struttura formale su cui i romanzi si reggevano e assecondavano le aspettative del lettore-tipo di quel prodotto letterario. E quest'opera di \u201cguerrigliero\u201d, di guastatore del gusto letterario corrente, insomma di distruzione letteraria che cos\u00ec a fondo fu condotta solo decine d'anni dopo dalle avanguardie primonovecentesche, Imbriani pot\u00e9 anticiparla paradossalmente proprio per la sua posizione di retroguardia in letteratura e reazionaria in politica. Posto importante in quest'opera di caustica distruzione ha la sua sterminata conoscenza linguistica e culturale, che egli usa indiscriminatamente in un miscuglio di registri differenti di lingua e di citazioni erudite fatte per interrompere e sviare il flusso del racconto. L'effetto di straniamento che si ottiene impedisce scontrosamente qualunque facile abbandono alla lettura e all'immedesimazione e pu\u00f2 essere considerato il corrispettivo, nello stile, dell'indignazione e del risentimento morale imbrianesco. Ma erano romanzi forse troppo spiazzanti nel \"pastiche\" linguistico e nella demolizione della macchina narrativa per essere apprezzati appieno allora, e aspettavano probabilmente lettori pi\u00f9 scafati per essere apprezzati in tutti i pregi che indubbiamente hanno.\nDei racconti di Imbriani bisogna accennare almeno ai testi che pi\u00f9 hanno destato interesse editoriale e contribuito alla recente riscoperta di questo autore.\nLa controversa fortuna.\nCronologia dei testi d'Imbriani citati\nChe alla turbinosa vita di questo scrittore cos\u00ec singolare sia succeduta un'altrettanto accidentata fortuna e fama postuma, a questo punto non \u00e8 da stupire. Mette dunque conto in chiusura di questa voce illustrarla brevemente.\nL'atteggiamento costantemente polemico di Imbriani verso i contemporanei in ogni campo (politico, culturale, letterario) spiega l'eclissi dello scrittore intervenuta con la morte dell'uomo. Sar\u00e0 Croce a recuperare agli inizi del Novecento quell'autore particolare che per\u00f2 era appartenuto all\"'entourage\" dello zio e maestro Bertrando Spaventa. Ma pure in quest'opera meritoria restava confermato in Croce il giudizio scisso di un Imbriani studioso serio e capace ma scrittore umorale e bizzarro, come il titolo dell'antologia di scritti imbrianeschi da lui curata subito rivela: \"Studi letterari e bizzarrie satiriche\" (1907).\nNel 1968 Gianfranco Contini d\u00e0 invece una lettura unitaria della vicenda di Imbriani, accostando il suo caso e il suo stile a quello di Carlo Emilio Gadda, la cui grandezza veniva pienamente riconosciuta in quel torno di tempo. Da allora gli studi e le pubblicazioni su Imbriani si sono susseguiti abbastanza regolarmente, e se pure il \"misantropo napolitano\", come Imbriani stesso ebbe a definirsi, resta ancora uno scrittore piuttosto \"di nicchia\", la sua presenza e importanza anche in letteratura \u00e8 oggi pacifica e riconosciuta dalla critica pi\u00f9 avvertita.\nQuanto all'unit\u00e0 dell'uomo e dello scrittore, dello studioso e del letterato sintetizzata in quello stile cos\u00ec bizzarro e scorbutico, altra acquisizione ormai tutta compiuta dalla critica moderna, anche per Vittorio Imbriani possono valere alcune dichiarazioni che Gadda fece della sua concezione di letteratura e di stile: \u00abNella mia vita di \u201cumiliato e offeso\u201d la narrazione mi \u00e8 apparsa, talvolta, lo strumento che mi avrebbe consentito di ristabilire la \u201cmia\u201d verit\u00e0, il \u201cmio\u201d modo di vedere, cio\u00e8: lo strumento della rivendicazione contro gli oltraggi del destino e de' suoi umani proietti: lo strumento, in assoluto, del riscatto e della vendetta\u00bb. Era un'idea dell'esercizio letterario che non poteva certo avvalersi come strumento stilistico della \u00ablingua dell'uso piccolo-borghese, puntuale, miseramente apodittica, stenta, scolorata, tetra, eguale, come piccoletto grembiule casalingo da rigovernare le stoviglie\u00bb. In questo senso la trasgressione e l'eccesso nello stile possono considerarsi anzitutto e principalmente come insofferenza e dirompente superamento di quell'angusto orizzonte linguistico."}
{"id": "70496", "revid": "287204", "url": "https://it.wikipedia.org/wiki?curid=70496", "title": "Ipertensione (disambigua)", "text": ""}
{"id": "70501", "revid": "163662", "url": "https://it.wikipedia.org/wiki?curid=70501", "title": "Gherardo Nerucci", "text": "Biografia.\nGherardo Nerucci nacque a Pistoia il 18 maggio 1828 da Ferdinando Nerucci, funzionario di dogana e proveniente da una famiglia nobile montalese, e da Elisabetta dei marchesi Niccolini di Firenze, nipote del drammaturgo Giovanni Battista Niccolini. Abit\u00f2 nella grande villa prospiciente l'ospedale del Ceppo fino al 1844.\nNel 1837 studi\u00f2 insieme a suo fratello Neruccio presso Giuseppe Tigri.\nNel 1844 si iscrisse ai corsi di Diritto civile, Diritto canonico e Criminale all'Universit\u00e0 di Pisa, dove entr\u00f2 in contatto con alcuni studenti greci, dai quali impar\u00f2 la lingua greca, sia antica che moderna, e attingendo dal loro panellenismo, inizi\u00f2 ad appassionarsi agli ideali patriottici del Risorgimento. Nel 1845 fond\u00f2 una societ\u00e0 letteraria che venne trasformata in Societ\u00e0 di Ginnastica.\nNel 1848 part\u00ec con il Battaglione di guerra universitario composto dagli studenti dell'Universit\u00e0 di Pisa per la spedizione di battaglia di Curtatone e Montanara.\nNel 1849, tornato all'Universit\u00e0 di Pisa, consegu\u00ec la laurea il 22 maggio e inizi\u00f2 la pratica di avvocato a Roma, presso lo studio legale \"Piacentini Rinaldi\". A Roma conoscer\u00e0 Domenico Comparetti con il quale stringer\u00e0 una solida amicizia, ed entrer\u00e0 in contatto con l'orientalista Fausto Lasinio e Alessandro D'Ancona.\nNel 1858 inizi\u00f2 a collaborare a la \"Lo scaramuccia\" e alla rivista \"Carlo Goldoni\".\nNel 1851 partecip\u00f2 alla sollevazione contro il Granduca Leopoldo II.\nCollabor\u00f2 saltuariamente alle riviste l\"Imparziale fiorentino\", \"La Giovent\u00f9\" e altre minori. Si dedic\u00f2 alle prime ricerche sul folclore e insegn\u00f2 nel Ginnasio di Pistoia e anche alla scuola rurale da lui promossa a Montale.\nMassone, fu membro della loggia pistoiese \"Ferruccio\" del Grande Oriente d'Italia, della quale fu il deputato all'Assemblea generale del 1863 a Firenze.\nNel 1871 si spos\u00f2 con l'inglese Fanny Carolina Chambers e si ritir\u00f2 nella villa di campagna rinunciando dal 1873 all'insegnamento. Continu\u00f2 a raccogliere curiosit\u00e0 storiche e folkloristiche e i testi di novelle.\nNel 1875 Nerucci soffr\u00ec di un grave lutto con la morte per difterite del primo figlio di soli tre anni. Entr\u00f2 in quel periodo in contatto con Vittorio Imbriani, Domenico Comparetti e Giuseppe Pitr\u00e8. Dopo la morte del secondo figlio si isol\u00f2 nella villa di M\u00e0lcalo, presso Montale, dove mor\u00ec il 30 dicembre 1906.\n\u00c8 sepolto insieme alla moglie ed al figlio Ratclif nel cimitero degli Allori in Firenze.\nLa sua raccolta pi\u00f9 celebre, \"Sessanta novelle popolari montalesi\", frutto degli interessi folklorici, costitu\u00ec una fonte importante per Italo Calvino, che nel 1956 ne adatt\u00f2 sedici novelle per le \"Fiabe italiane\". Lo scrittore sanremese elogi\u00f2 lo stile e la lingua del Nerucci, parlando per il montalese di \u00abstraordinaria facilit\u00e0 verbale\u00bb."}
{"id": "70504", "revid": "1226", "url": "https://it.wikipedia.org/wiki?curid=70504", "title": "Lingue indo-europee", "text": ""}
{"id": "70509", "revid": "26630", "url": "https://it.wikipedia.org/wiki?curid=70509", "title": "Clarinetto", "text": "Il clarinetto \u00e8 uno strumento musicale a fiato ad ancia semplice battente, ha un'imboccatura indiretta ed appartiene alla famiglia dei legni.\nStoria dello strumento.\nLo strumento musicale pi\u00f9 antico che adotta il principio dell'ancia semplice \u00e8 il memet egiziano, costituito da una coppia di canne e conosciuto dal 2700 a.C. Esistono vari tipi di strumenti che adottano questo principio tra cui le launeddas sarde, conosciute dal 900 a.C.. Sullo stesso principio si basa lo chalumeau, il predecessore del clarinetto, inventato in Francia e costituito da un tubo cilindrico di canna alla cui parte superiore c'era un'incisione fatta per ricavare l'ancia.\nLo chalumeau fu soggetto ad innovazione attorno al 1690 da parte di Johann Christoph Denner, un artigiano di Norimberga. Lo strumento di Denner aveva sei fori anteriori e uno posteriore e due chiavi chiuse, una posta sopra i fori anteriori e l'altra su quello posteriore, che chiudevano altri due fori. Successivamente Denner e i suoi figli hanno spostato il foro della chiave posteriore e lo hanno rimpicciolito per poterlo utilizzare sia come chiave del Si\u266d, sia come foro portavoce, aprendo quindi le porte del registro superiore o \"registro di clarinetto\".\nIl termine clarinetto appare per la prima volta nel 1732 nel \"Musicalisches Lexicon\" di Johann Gottfried Walther in cui \u00e8 scritto: \"\"sentito a distanza, esso suona piuttosto come una tromba\". Ci\u00f2 spiega il nome clarinetto derivato da clarino, termine oggigiorno utilizzato impropriamente, che indica uno strumento appartenente alla famiglia delle trombe. Il clarinetto ebbe un suono penetrante probabilmente fino al principio dell'Ottocento; si ritiene cos\u00ec perch\u00e9 i metodi per imparare a suonare il clarinetto pubblicati dal 1850 sottolineano il suono \"ora pi\u00f9 pieno, dolce e piacevole\"\" rispetto ai clarinetti precedenti.\nLo sviluppo del clarinetto continua nel 1740 quando Jacob Denner (figlio di Johann Christian) aggiunse al clarinetto una lunga chiave aperta per realizzare il Si3 (prima impossibile), riempiendo questo \"buco\" nell'estensione dello strumento e portandolo all'estensione attuale. Nei decenni successivi diversi artigiani hanno fatto tentativi per migliorare lo strumento, senza ottenere risultati rilevanti. Un passo importante \u00e8 stato fatto da Ivan M\u00fcller, un musicista parigino nato in Russia. M\u00fcller costru\u00ec un clarinetto dalle caratteristiche rivoluzionarie. Il suo strumento aveva tredici chiavi con un nuovo tipo di cuscinetti e con i fori cigliati. Quello di M\u00fcller \u00e8 stato il primo clarinetto a poter suonare in tutte le tonalit\u00e0. Nel 1812 fu esaminato dagli specialisti del conservatorio di Parigi e, nonostante le sue notevoli potenzialit\u00e0, fu rifiutato. Nonostante ci\u00f2 il clarinetto di M\u00fcller ha posto le basi al clarinetto tedesco.\nSuccessive modifiche al clarinetto sono state apportate da Hyacinthe El\u00e9onore Klos\u00e9, il produttore del clarinetto \"sistema Boehm\". Klos\u00e9 bas\u00f2 il suo lavoro su quello fatto da Theobald Boehm che introdusse sul flauto le chiavi ad anello. Klos\u00e9 adott\u00f2 gli anelli sul clarinetto, adott\u00f2 i fori cigliati di M\u00fcller e aggiunse nuove chiavi per un totale di diciassette. Questo strumento era facile da gestire e dava la possibilit\u00e0 di suonare in tutte le tonalit\u00e0. Fu Klos\u00e9 stesso ad esibirlo per la prima volta a Parigi nel 1839. Oggi \u00e8 il tipo di clarinetto pi\u00f9 diffuso.\nIl costruttore belga Eug\u00e8ne Albert svilupp\u00f2 a partire dal 1839 un modello di clarinetto basato su quello di M\u00fcller e su alcune modifiche introdotte da Adolphe Sax. Questo modello fu molto usato nel jazz di New Orleans e in altre tradizioni popolari, e ancora oggi \u00e8 conosciuto con il nome di \"Albert system\".\nAl clarinetto di M\u00fcller gli anelli sono stati applicati da Carl B\u00e4rmann. Poi Oskar Oehler modific\u00f2 la posizione delle chiavi adattandole alle caratteristiche delle mani e migliorando quelle acustiche. Questo \u00e8 il clarinetto attualmente in uso in Germania e, con piccole differenze, in Austria.\nIl costruttore di clarinetti tedesco Fritz Wurlitzer (padre di Herbert Wurlitzer) svilupp\u00f2 nel 1949 una variante del clarinetto francese, che chiam\u00f2 clarinetto Boehm riformato. \u00c8 un clarinetto con un sistema di diteggiatura francese, il cui suono si avvicina molto a quello del clarinetto tedesco attraverso un diverso foro interno e un altro bocchino. Questo tipo di clarinetto trova ancora amanti in alcuni paesi.\nIl clarinetto \u00e8 tuttora sottoposto a miglioramenti tecnici. Si cerca di ottenere caratteristiche acustiche sempre migliori e maggiore maneggevolezza da parte degli esecutori.\nTra i contemporanei che pi\u00f9 di altri si sono cimentati nel migliorare lo strumento sono da ricordare il clarinettista Rosario Mazzeo e lo svizzero Ren\u00e9 Hagmann.\nTipi di clarinetto.\nTutte le taglie di clarinetto, ad eccezione dell'ormai in disuso clarinetto in Do, sono strumenti traspositori: vale a dire che la nota emessa dallo strumento non corrisponde a quella letta in partitura. La famiglia del clarinetto \u00e8 oggi composta da questi strumenti:\nIl clarinetto \u00e8 uno strumento di estrema versatilit\u00e0, le cui potenzialit\u00e0 vengono sfruttate sia in orchestra, sia in banda, in diverse formazioni di musica da camera e nelle formazioni di soli clarinetti (i cosiddetti \"cori di clarinetti\").\nStrumento dalle infinite possibilit\u00e0, ha trovato il suo impiego fisso in orchestra soltanto verso la fine del '700 rendendolo l'ultimo dei legni ad aver fatto parte dell'orchestra. Lo si trova a fianco ai fagotti in orchestra da 2 a pi\u00f9 esecutori (anche 4 nei tardi lavori sinfonici dell'800)\nIn ambito solistico vanno ricordati il concerto K622 per clarinetto di bassetto in la, che Wolfgang Amadeus Mozart compose per il suo amico e massone Anton Stadler (inizialmente il concerto era in tonalit\u00e0 di Sol maggiore composto per corno di bassetto, catalogata K621b), il \"Quintetto \"Stadler\"\" K581 sempre dello stesso Mozart e il \"Quintetto\" di Brahms.\nIl repertorio clarinettistico spazia dal classico romantico con composizioni di Mozart, Rossini, Weber, Crusell, Brahms, Schumann, Debussy, Cavallini, Saint-Sa\u00ebns; al moderno con Bernstein, Copland, Poulenc, Lutoslawski, Lindberg.\nAnatomia.\nIl clarinetto \u00e8 diviso in cinque parti, unite ad incastro con guarnizioni in sughero.\nPartendo dall'alto, lo strumento inizia con il bocchino, corredato di ancia semplice e legatura (anche detta \"fascetta\"). Il bocchino \u00e8 l'imboccatura adatta a produrre le vibrazioni sonore. I materiali pi\u00f9 usati oggi per bocchini di buona qualit\u00e0 sono l'ebanite, il cristallo ed il legno.\nSegue il barilotto, che fa risuonare le vibrazioni.\nLa parte centrale \u00e8 costituita dal corpo superiore e dal corpo inferiore, sebbene oggi alcuni clarinetti li presentino uniti. Su questi due corpi sono presenti ventiquattro fori di dimensioni differenti: sette fori, di cui sei circondati da anelli, vengono chiusi dalle dita, mentre gli altri vengono chiusi dai cuscinetti, azionati dagli anelli oppure dalle diciassette o diciotto chiavi (a seconda del modello). Tramite la chiusura e l'apertura dei fori della parte centrale, viene modificata la lunghezza della colonna d'aria vibrante in modo da ottenere i suoni dell'intonazione desiderata.\nLo strumento termina con la campana, che d\u00e0 ulteriore risonanza ai suoni.\nMateriali.\nLegno.\nIl legno tradizionalmente utilizzato per costruire il clarinetto \u00e8 l'ebano, che conferisce il caratteristico colore nero o marrone. Altri legni impiegati sono il grenadilla (oggi il pi\u00f9 utilizzato), cocobolo e il palissandro (o \"legno di rosa\") dell'Honduras; un legno molto utilizzato \u00e8 anche quello di quercia.\nIl legno grenadilla, originario del Mozambico, \u00e8 divenuto quello maggiormente impiegato non in virt\u00f9 di superiori qualit\u00e0 acustiche, come taluni erroneamente credono, ma grazie alla sua compattezza, ottima lavorabilit\u00e0 e capacit\u00e0 di mantenere le dimensioni in cui viene lavorato. Quest'ultima caratteristica \u00e8 estremamente importante in quanto variazioni anche minime nelle misure della cameratura interna hanno grande influenza sull'intonazione e la qualit\u00e0 del suono del clarinetto.\nOgni tipo di legno conferisce caratteristiche peculiari alla sonorit\u00e0 dello strumento con esso costruito, oltre ad avere differenti caratteristiche di lavorabilit\u00e0 e durata nel tempo.\nEbanite.\nL\"'ebanite\", nota anche come \"hard rubber\" (cio\u00e8 \"gomma dura\") poich\u00e9 ottenuta dal processo di vulcanizzazione della gomma, \u00e8 impiegata nella costruzione di clarinetti anche di livello professionale. Ha un costo molto competitivo rispetto ai legni pregiati, che devono essere selezionati e ben stagionati.\nSecondo alcuni, l'ebanite \u00e8 un materiale superiore al legno, poich\u00e9 consente di ottenere clarinetti con un suono di alta qualit\u00e0, con in pi\u00f9 il vantaggio di una grande durata nel tempo ed insensibilit\u00e0 alle variazioni di umidit\u00e0 (i clarinetti in ebanite o materiale plastico sono spesso usati nelle bande, o comunque all'aperto, in quanto non temono condizioni atmosferiche che per il legno sarebbero avverse).\nAltri materiali.\nI clarinetti in passato erano costruiti anche con materiali oggi meno impiegati quali il metallo. Infatti, negli anni venti i clarinetti in metallo erano tenuti in alta considerazione per il loro bel suono, unito al costo modesto e alla facilit\u00e0 di fabbricazione.\nStudi fisici hanno successivamente dimostrato che il suono del clarinetto dipende in misura piuttosto bassa dal materiale con cui \u00e8 costruito lo strumento, e tutte le armoniche vengono generate dall'ancia che vibra e dal barilotto che sta all'inizio della colonna d'aria interna allo strumento. Anche i clarinetti costruiti in materiale plastico (ABS), in linea di principio, potrebbero essere degli ottimi strumenti se nella loro realizzazione fosse impiegata la stessa cura ed attenzione dei clarinetti in legno.\nScelte commerciali ben precise delle maggiori case di fabbricazione di questi strumenti hanno tuttavia escluso la realizzazione di clarinetti in metallo e plastiche avanzate, anche se esistono case produttrici (come Buffet Crampon e Hanson) che utilizzano una sorta di legno polverizzato misto a resine sintetiche per la realizzazione del corpo dello strumento.\nSuono.\nIl clarinetto ha un suono alto, acuto e versatile. Il timbro del clarinetto \u00e8 suadente e grintoso.\nEstensione.\nConsiderando che il Do centrale \u00e8 il Do3, l'estensione delle taglie pi\u00f9 comuni \u00e8 la seguente:\nPiccolo in Mi\u266d: Sol2 - Do6\nSoprano in Si\u266d: Re2 - Si\u266d5\nSoprano in La: Re\u266d2 - La5\nBasso in Si\u266d: Si\u266d0 - Si\u266d4\nRegistri.\nL'estensione del clarinetto \u00e8 suddivisa in tre registri musicali, tale divisione avviene in base alle diteggiature usate per ottenere le note dei vari registri:\nNegli strumenti a fiato il passaggio dal registro fondamentale, pi\u00f9 grave, ad un altro pi\u00f9 acuto coincide con il fatto di attivare le armoniche superiori.\nIl clarinetto, avendo cameratura fondamentalmente cilindrica, permette alla colonna d'aria di risuonare come una \"canna chiusa\", cio\u00e8 solo con le armoniche dispari, che sono la prima armonica (fondamentale), la terza armonica (corrispondente ad un intervallo di dodicesima, ovvero un'ottava pi\u00f9 una quinta), la quinta armonica, ecc. Quindi il cambio dal registro di \"chalumeau\" a quello di clarinetto, a pari diteggiatura mediante l'uso del portavoce, vede il passaggio da una nota del registro fondamentale non gi\u00e0 all'ottava superiore (come in tutti gli altri strumenti a fiato) ma alla dodicesima superiore, che corrisponde alla successiva armonica consentita, ovvero la terza.\nLe note del registro altissimo sono ottenute con particolari diteggiature che utilizzano le armoniche successive alla terza.\nA causa del suo comportamento come \"canna chiusa\" dovuta alla cameratura cilindrica (unico strumento a fiato con questa caratteristica) il clarinetto produce suoni un'ottava pi\u00f9 gravi rispetto a un qualunque altro strumento a fiato [con cameratura conica] di eguale lunghezza.\nPassaggio critico da chalumeau a clarinetto.\nIl passaggio dal registro di chalumeau a quello di clarinetto (chiamato \"middle break\" nei paesi di lingua inglese), ovvero dalla nota pi\u00f9 acuta del registro grave (Si\u266d3) alla nota pi\u00f9 grave del registro medio (Si3), \u00e8 un punto particolarmente critico nel clarinetto, sia dal punto di vista esecutivo sia come sonorit\u00e0.\nLa sonorit\u00e0 dei due registri \u00e8 alquanto diversa, come pure la \"resistenza\" che l'esecutore avverte da parte del clarinetto nel passaggio da Si\u266d3 a Si3.\nDal punto di vista della diteggiatura, la nota Si\u266d3 richiede l'azionamento della chiave del La3 (con l'indice sinistro) e della chiave che apre il foro portavoce (con il pollice sinistro; in questo caso serve ad ottenere appunto il Si\u266d comportandosi come un foro comune), con tutti i fori principali aperti. Il passaggio alla nota Si3 richiede il rilascio della chiave del La3 e, contemporaneamente, lo slittamento dell'indice sul suo foro di competenza, del pollice sinistro sul suo foro, mantenendo comunque la pressione sulla chiave del foro portavoce (che qui svolge la funzione di cambio di registro sopprimendo la risonanza fondamentale della canna e lasciando quelle dal terzo armonico in su), e la chiusura di tutti i fori e di altre due chiavi. A questo si aggiunga che nel passaggio al Si3 cambia anche il modo in cui si tiene l'imboccatura. Un clarinetto ben progettato minimizza questa discontinuit\u00e0 ed i problemi di sonorit\u00e0, specialmente del Si\u266d3 (dovuti alla doppia funzione del foro portavoce, che costringe a delle soluzioni di compromesso).\nUlteriori difficolt\u00e0.\nUn'ulteriore difficolt\u00e0 \u00e8 data dal fatto che nel clarinetto, a differenza di altri strumenti come il sassofono o il flauto, il passaggio dal registro di chalumeau a quello acuto \u00e8 dato dal portavoce che non fa un'ottava sopra bens\u00ec una dodicesima sopra; infatti quel portavoce viene chiamato nel registro delle posizioni chiave 12. Per esempio con la chiusura dei fori con pollice sinistro, indice, medio ed anulare sinistro si ottiene il Do3; aggiungendo a questa posizione la chiave che apre il foro portavoce, tenendo sempre la medesima posizione per il Do3, si ottiene il Sol4. Infine, si consideri che nel registro altissimo vi sono alcune note che si ottengono con determinate tipi di posizioni che possono far variare l'intonazione, a volte si tiene pi\u00f9 in considerazione l'intonazione di una nota piuttosto che la velocit\u00e0 di esecuzione, ecco perch\u00e9 si usano bocchini di materiale e aperture diverse per migliorare il suono.\nGeneri.\nGrazie alle grandi doti espressive e tecniche, il clarinetto \u00e8 presente in vari generi musicali. Esso \u00e8 ampiamente presente nella musica classica. Il suo ingresso nell'orchestra sinfonica, tuttavia, \u00e8 avvenuto relativamente tardi (per merito anche di Mozart che ne intu\u00ec l'originalit\u00e0 del timbro e le potenzialit\u00e0) poich\u00e9 raggiunse un adeguato livello tecnico solo nell'ultimo quarto del XVIII secolo. Nell'orchestra sinfonica del secolo successivo, d'altra parte, assume subito un ruolo importantissimo all'interno della sezione dei \"legni\", grazie al suo timbro caldo, molto amato dai romantici. Esso svolge un ruolo di sostegno agli \"archi\" e spesso gli vengono affidate parti \"a solo\". Al clarinetto sono dedicati svariati concerti solistici, tra cui spiccano il Concerto K 622 di Wolfgang Amadeus Mozart (uno dei primissimi del genere), due concerti e un concertino di Carl Maria von Weber. Copiosa \u00e8 la produzione di musica da camera, che vede il clarinetto in molteplici formazioni: sonate, trii, quartetti, quintetti con clarinetto furono scritti da compositori come Mozart, Weber, Mendelssohn, Schumann, Brahms, Dvorak. Nell'ambito operistico Giuseppe Verdi ne fa molto uso, dal momento che ne apprezzava parecchio il suono nell'esprimere sentimenti. \nIl clarinetto \u00e8 molto usato nelle bande musicali in cui riveste un ruolo paragonabile per importanza a quello dei violini in orchestra.\nNel genere jazz \u00e8 utilizzato nelle orchestre e come strumento solista e deve la sua fama principalmente al genio di Benny Goodman, di Artie Shaw e di Woody Herman e grazie anche all'intervento di altri clarinettisti come Buddy DeFranco primo interprete del genere Jazz con il Clarinetto basso e di Tony Scott hanno rappresentato il periodo pre e post bebop reinventando il clarinetto imitando lo stile del grande sassofonista Charlie Parker. \nNella musica popolare si distingue per la tecnica brillante, in particolare nel genere del Folklore Romagnolo e ballo liscio. Un compositore capostipite di questo genere da ballo \u00e8 stato Secondo Casadei, che ha assegnato al clarinetto in Do le parti virtuosistiche principali del liscio romagnolo.\nIl clarinetto viene inoltre utilizzato nella musica Klezmer. Il suo grande interprete \u00e8 Giora Feidman, soprannominato anche il Re del Klezmer dati il suo notevole virtuosismo e la sua notevole interpretazione di questo genere musicale.\nTecniche esecutive particolari.\nOltre alla \"respirazione circolare\", utilizzata su strumenti a fiato (ad ancia e non) di tutto il mondo, che permette di ottenere un suono continuo senza interruzioni dovute all'inalazione, menzioniamo la tecnica nota come \"slap tongue\", utilizzata anche sul sassofono, che consiste in un suono secco e percussivo ottenuto facendo \"schioccare\" la lingua sull'ancia al momento dell'attacco della nota (si pu\u00f2 usare come suono percussivo a s\u00e9 stante o come attacco secco per note usuali)."}
{"id": "70512", "revid": "125887162", "url": "https://it.wikipedia.org/wiki?curid=70512", "title": "Ruhollah Khomeyni", "text": "Fu un Grande ayatollah (\"\u0100yatoll\u0101h al-\u02bfU\u1e93ma\"), capo spirituale e politico del suo Paese come Guida suprema dell'Iran dal 1979 al 1989. Il suo governo fu ispirato alla religione islamica secondo un'ottica sciita duodecimana, e fu impostato in ossequio a uno stretto approccio fondamentalista. Il regime da lui instaurato inaugur\u00f2 in Iran una linea di potere che fu definita, in maniera approssimativa, \"teocratica\", e che sopravvive tuttora.\nBiografia.\nGiovinezza.\nLa data di nascita di Ruholl\u0101h Mostafav\u012b M\u014dsav\u012b Khomeyn\u00ed (il nome originale Sayyed Ruhollah Mostafavi) \u00e8 assai dibattuta, secondo i pi\u00f9 sarebbe il 24 settembre 1902.\nIl padre, Sayyid Mostafav\u012b, detto Hindi (Indiano) per la sua provenienza, era im\u0101m e modesto proprietario terriero. Khomeyni rimase orfano di padre sei mesi dopo la nascita perch\u00e9 Sayyid Mostafav\u012b fu ucciso per aver preso le difese dei contadini pi\u00f9 poveri contro gli oligarchi della zona. La madre H\u0101gar e la zia morirono nel 1918 lasciandolo solo col fratello maggiore. Dopo aver studiato il Corano e le basi della logica e della retorica grazie al fratello e ai parenti, nel 1920 fu mandato a studiare ad Arak. Da l\u00ec segu\u00ec a Qom il suo maestro \u02bfAbd al-Kar\u012bm \u1e24Ha'ir\u012b.\nA Qom Khomeini si trattenne dal 1923 al 1962 e vi complet\u00f2 gli studi in \"Shar\u012b\u02bfa\", sotto la guida del Grande Ayatollah e Marja\u02bf Bor\u016bjerd\u012b, affiancandovi quelli di filosofia (\"Falsafa\") e di gnosticismo (\"\u02bfIrf\u0101n\"). Ancora giovanissimo fece parte del partito religioso islamico - un'unione di stretti osservanti dell'Islam - pi\u00f9 conosciuto come movimento dei \"T\u0101leb\u0101n\" (pl. di \"T\u0101leb\", ossia studente di \"scienze religiose\") - che voleva imporre un governo improntato a costumi tradizionalistici. Nel 1929, spos\u00f2 Khadijeh Saqafi (1913-2009) da cui ebbe sette figli, di cui soltanto cinque giunti all'et\u00e0 adulta.\nQuando Reza Pahlavi (1877-1944) divenne sci\u00e0 nel 1925, questa associazione venne messa fuorilegge e Khomeyni fu costretto alla clandestinit\u00e0. Organizz\u00f2 insieme ad altri diverse congiure, peraltro fallite, contro lo stesso sci\u00e0.\nL'ascesa di Reza Pahlavi e l'esilio.\nQuando Reza Pahlavi fu deposto, nel 1941, gli succedette come sci\u00e0 il figlio Mohammad Reza Pahlavi (1919-1980), all'epoca appena ventiduenne. Khomeyni vide diminuire l'ostracismo nei suoi confronti, tanto da essere reintegrato nella scala gerarchica religiosa, ascendendo al grado di Ayatollah. Nel 1953, dopo il colpo di Stato che rovesci\u00f2 il governo democratico di Mossadeq, Mohammad Reza Pahlavi assunse i poteri assoluti e riprese l'opera di laicizzazione del paese e di contrasto, gi\u00e0 avviato dal padre, dell'impronta religiosa che il \"clero\" voleva caratterizzasse non superficialmente l'Iran.\nKhomeyni fu uno dei principali oppositori di questa politica - che aveva comportato tra l'altro la statalizzazione dei vasti beni waqf la cui lucrosa amministrazione era per lo pi\u00f9 affidata alle cure del \"clero\" sciita - e organizz\u00f2 nel 1963 una nuova congiura contro lo sci\u00e0: complotto che fall\u00ec in pieno, costringendo l'Ayatollah all'esilio, dapprima a Bursa, in Turchia, quindi in Iraq (nella prestigiosa storica sede di Najaf) e infine in Francia, a Parigi.\nNel 1963 Khomeyni divenne anch'egli un Marja\u02bf, a seguito della morte del suo Maestro, il Grande Ayatollah Sayyid \u1e24ossein \u1e6cab\u0101\u1e6dab\u0101\u02be\u012b Bor\u016bjerd\u012b.\nLa presa del potere.\nMentre in Iran l'opposizione allo sci\u00e0 cresceva, anche a causa della dura repressione governativa (tra il 1970 e il 1978 si calcola siano state incarcerate persone, torturate e tra le 4.000 e le 5.000 uccise, anche se alcune stime parlano di ), Khomeyni dall'estero foment\u00f2 la rivolta in attesa dell'occasione di dar vita a una rivoluzione.\nIl 7 gennaio 1978 la rivolta popolare esplose contro Mohammad Reza Pahlavi. Sebbene si fosse mostrato possibilista verso una trattativa, lo sci\u00e0 il 16 gennaio 1979 fu costretto a fuggire dall'Iran mentre Khomeyni, tornato il 1\u00ba febbraio da un esilio che durava quasi da sedici anni, poteva instaurare una \"repubblica islamica\" in Iran, diventandone la guida spirituale anche in virt\u00f9 della sua riconosciuta qualifica di \"Marja\u02bf al-taql\u012bd\" (esempio buono e giusto da prendere a modello da parte dei dotti \"mullah\").\nInizi\u00f2 a questo punto una vera repressione contro i collaboratori del deposto sci\u00e0: migliaia di essi furono arrestati e fucilati dopo processi sommari; altri furono mandati in esilio o imprigionati e i rimanenti fuggirono dal paese. In pochi mesi si ritiene che siano state fucilate circa 5.000 persone e mandate in esilio altre . Khomeyni inoltre vide di buon occhio l'azione dei \"p\u0101sd\u0101ran\" che, penetrati nell'Ambasciata statunitense a Teheran, avevano preso 54 ostaggi (cosiddetta Crisi degli ostaggi in Iran), minacciati di morte qualora gli Stati Uniti d'America, accusati di proteggere Mohammad Reza Pahlavi, non gli avessero consegnato l'ex sci\u00e0.\nIl governo statunitense non si pieg\u00f2 alla trattativa e tent\u00f2 un \"blitz\" militare aereo, autorizzato dal Presidente Jimmy Carter, e che sfoci\u00f2 in un clamoroso fallimento. Dopo pi\u00f9 di un anno di prigionia gli ostaggi vennero liberati, anche se da allora gli Stati Uniti d'America divennero, per il regime di Khomeyni, \"il grande satana del mondo\". L'occupazione dell'ambasciata statunitense a Teheran potrebbe ricondursi alla paura che si potesse ripetere ci\u00f2 che era avvenuto nel 1953, anno in cui la CIA con l'assenso dello sci\u00e0 Mohammad Reza Pahlavi, ordiva un complotto (l'Operazione Ajax) per rovesciare il governo democraticamente eletto di Mohammad Mossadeq.\nGuida a vita della Rivoluzione.\nDopo la cacciata dello Sci\u00e0 nel 1979 Khomeyni riform\u00f2 lo stato secondo il suo ideale di Repubblica islamica. In pratica lo stato venne sostanzialmente scisso in due autorit\u00e0, una civile costituita da un parlamento e da un presidente eletti democraticamente, ma con funzioni unicamente amministrative. L'altra \u00e8 l'autorit\u00e0 religiosa, da lui personalmente guidata e cui era possibile accedere solo per cooptazione. L'autorit\u00e0 religiosa detiene il vero potere politico dello stato, supervisionando e controllando gli organi amministrativi e fornendo le indicazioni relative alla giurisprudenza da seguire, fondate sul Corano e sulla Sharia.\nCome risultato di questo processo vennero sospese o fortemente limitate libert\u00e0 individuali come la libert\u00e0 di religione, di stampa e di pensiero. Inoltre vennero proibiti il divorzio e l'interruzione volontaria di gravidanza. Vennero inoltre imposti alle donne l'uso del velo islamico e l'abbassamento dell'et\u00e0 minima per il matrimonio a 9 anni. Inoltre introdusse, sulla scorta della Shar\u012b\u02bfa, la pena di morte per l'adulterio, come pure per la bestemmia.\nNel 1988 lo scrittore indiano Salman Rushdie scrisse il libro \"I versi satanici\" (in inglese: \"The Satanic Verses\"), giudicato blasfemo da parte dei regimi islamici fondamentalisti dall'epoca, tra cui l'Iran. La pubblicazione del libro provoc\u00f2 una fatw\u0101 di Khomeyni che decret\u00f2 la condanna a morte in contumacia del suo autore. Rushdie dovette cos\u00ec rifugiarsi nel Regno Unito per diversi anni nel timore che la sentenza fosse eseguita dai fedeli islamici. Il suo divenne un emblematico caso internazionale dell'intolleranza religiosa. Anche chi ebbe a che fare con l'opera di Rushdie ne sub\u00ec delle conseguenze. Il 3 luglio 1991 venne ferito a pugnalate, nella sua abitazione milanese, Ettore Capriolo, traduttore del libro in italiano. Una sorte peggiore tocc\u00f2 al traduttore giapponese, Hitoshi Igarashi, che venne ucciso a Tokyo il 12 luglio, mentre l'editore norvegese, William Nygaard, fu ferito a colpi d'arma da fuoco nell'ottobre del 1993.\nMorte e funerali.\nSofferente da lungo tempo per un cancro all'intestino, Khomeyni mor\u00ec il 3 giugno 1989 dopo una degenza di 11 giorni in ospedale. Ai suoi imponenti funerali presenziarono pi\u00f9 di persone e tale afflusso di popolo rese in certi momenti impossibile garantire l'ordine pubblico alla Guardia Nazionale: vi furono disordini ed eccessi e la bara cadde addirittura 5 volte. La folla, facendo un'enorme pressione pur di toccare la bara di legno o per strappare lembi del sudario, fece letteralmente saltare fuori il corpo dal feretro diverse volte. Il funerale \"ufficiale\" si tenne due giorni pi\u00f9 tardi, stavolta con imponenti misure di sicurezza e con una bara in acciaio.\nLa salma di Khomeyni \u00e8 stata tumulata in un mausoleo esterno al cimitero di Behesht-e Zahra, a Teheran.\nL'intervista con Oriana Fallaci.\n\u00c8 assai famosa l'intervista ottenuta dalla giornalista Oriana Fallaci al leader iraniano nel 1979. La Fallaci racconta che in quell'occasione la guida dimostr\u00f2 di non scomporsi di fronte alle domande incalzanti e a tratti con toni provocatori della giornalista. Tuttavia al termine dell'intervista Khomeini si alter\u00f2 quando la Fallaci, sentendosi offesa da una risposta, si tolse per ripicca il velo che le copriva il capo; fu a quel punto che senza neanche guardare in faccia la giornalista egli se ne and\u00f2 irritato."}
{"id": "70515", "revid": "31789", "url": "https://it.wikipedia.org/wiki?curid=70515", "title": "Arcobaleno", "text": "In fisica dell'atmosfera e meteorologia l'arcobaleno \u00e8 un fenomeno ottico atmosferico che produce uno spettro quasi continuo di luce nel cielo quando la luce del Sole attraversa le gocce d'acqua rimaste in sospensione dopo un temporale, o presso una cascata o una fontana. Lo spettro elettromagnetico dell'arcobaleno include lunghezze d'onda sia visibili sia non visibili all'occhio umano, queste ultime rilevabili attraverso uno spettrometro.\nStoria.\nIl filosofo greco Alessandro di Afrodisia nel II-III secolo descrive il fenomeno che si verifica quando si hanno due archi di arcobaleno: la zona di cielo al di sotto dell'arco principale, l'inferiore, appare pi\u00f9 luminosa di quella al di sopra.\nSi pensa che siano stati l'astronomo persiano Qutb al-Din al-Shirazi (1236\u20131311) o forse il suo allievo Kamal al-din al-Farisi (1260\u20131320) ad aver dato per primi una descrizione abbastanza accurata del fenomeno dell'arcobaleno.\nNella prima met\u00e0 del XIII secolo Ruggero Bacone continua il lavoro di Roberto Grossatesta sulla luce scrivendo \"Opus Majus\" (nel 1268) sugli esperimenti con la luce che attraversa i cristalli e le goccioline di acqua che mostrano i colori dell'arcobaleno. Bacone misur\u00f2 l'angolo tra la luce incidente del Sole e la luce diffusa dai due archi, ottenendo 100\u00b0 e 50\u00b0.\nNel XIV secolo Teodorico di Freiberg ipotizzava che il fenomeno dipendesse dalla riflessione della luce solare e condusse esperimenti sopra bocce sferiche riempite d'acqua, fornendo nel 1307 una spiegazione teorica accurata di entrambi gli arcobaleni: quello primario e quello secondario. Egli spieg\u00f2 l'arcobaleno primario, notando che \u00abquando la luce solare cade sulle singole gocce di umidit\u00e0, i raggi subiscono due rifrazioni (una all'ingresso e una all'uscita) e una riflessione (sul retro della goccia) prima di essere trasmessa all'occhio dell'osservatore\u00bb. Spieg\u00f2 l'arcobaleno secondario attraverso un'analisi simile che coinvolgeva due rifrazioni e due riflessioni.\nMarco Antonio de Dominis pubblica nel 1611 l'opera \"Tractatus de radiis visus et lucis in vitris, perspectivis et iride\" sul telescopio e sull'arcobaleno: di questo d\u00e0 una spiegazione convincente. Egli dichiara anche di aver condotto esperimenti simili a quelli di Teodorico di Freiberg, ma \u00e8 fondato il sospetto che conoscesse antiche opere sull'argomento.\nCartesio, nel 1637, miglior\u00f2 ulteriormente questa spiegazione. A partire dalle leggi di rifrazione che portano il suo nome (fra l'altro \u00e8 sua la dotta dimostrazione matematica del perch\u00e9 l'arcobaleno ha forma semicircolare utilizzando il calcolo infinitesimale) presenta \"Les M\u00e9t\u00e9ores\" del 1637 una spiegazione simile a quella di de Dominis senza citarlo, forse per non incorrere nella disubbidienza alla \"Damnatio memoriae\" pronunciata dalla Chiesa nei confronti dell'ex arcivescovo dalmata.&lt;br&gt;\nSapendo che la dimensione delle gocce di pioggia non sembrava interessare l'arcobaleno osservato, egli speriment\u00f2 il passaggio di raggi di luce attraverso una grande sfera di vetro riempita di acqua. Misurando gli angoli dei raggi emergenti, egli concluse che l'arco primario era causato da una singola riflessione interna all'interno della goccia e che il secondario poteva essere causato da due riflessioni interne. Fu in grado di dedurre questo con una derivazione della legge della rifrazione (successivamente, ma indipendentemente da Snell) e calcol\u00f2 correttamente gli angoli di entrambi gli archi. La sua spiegazione, tuttavia, era basata su una versione meccanica della teoria tradizionale secondo la quale i colori erano prodotti da una modifica della luce bianca.\nIsaac Newton riprende l'argomento nella sua opera \"Optics\" dando credito a de Dominis di aver spiegato il fenomeno per primo e in autonomia. Newton fu il primo a dimostrare che la luce bianca era composta dalla luce di tutti i colori dell'arcobaleno, che potevano essere separati in uno spettro completo di colori da un prisma di vetro, respingendo la teoria che i colori fossero prodotti da una modifica della luce bianca. Egli mostr\u00f2 anche che la luce rossa veniva rifratta meno della luce blu, il che port\u00f2 alla prima spiegazione scientifica delle principali caratteristiche dell'arcobaleno.\n&lt;br&gt;\nIsaac Newton originariamente (1672) distinse solo \"cinque\" colori primari: rosso, giallo, verde, blu e violetto.\nSolo pi\u00f9 tardi introdusse l'arancione e l'indaco, dando sette colori in analogia con il numero di note in una scala musicale.\nLa teoria corpuscolare di Newton non fu in grado di spiegare gli arcobaleni supernumerosi, e una spiegazione soddisfacente non fu trovata prima che Thomas Young capisse che in certe condizioni la luce si comporta come un'onda, e pu\u00f2 interferire con s\u00e9 stessa. Il lavoro di Young fu perfezionato nel 1820 da George Biddell Airy, che spieg\u00f2 come la forza dei colori dell'arcobaleno dipendesse dalla dimensione delle gocce di acqua. Le descrizioni fisiche moderne sono basate sullo Scattering Mie, un lavoro pubblicato da Gustav Mie nel 1908. I continui progressi nei metodi computazionali e nella teoria ottica hanno portato ad una comprensione sempre pi\u00f9 completa del fenomeno degli arcobaleni. Per esempio, una visione moderna dell'arcobaleno \u00e8 stata offerta dal fisico brasiliano Herch Moys\u00e9s Nussenzveig.\nDescrizione.\nOccorrenza del fenomeno.\nGli arcobaleni possono essere osservati ogni qualvolta ci siano gocce di acqua disperse nell'aria e luce solare proveniente da dietro l'osservatore a una .\nL'arcobaleno pi\u00f9 spettacolare si pu\u00f2 vedere quando met\u00e0 del cielo \u00e8 ancora scuro per le nuvole di pioggia e l'osservatore si trova in un punto con il cielo pulito sopra. L'effetto dell'arcobaleno \u00e8 anche comune vicino alle cascate o alle fontane. A volte si possono vedere frange di arcobaleno ai bordi delle nuvole illuminate da dietro e come bande verticali nella pioggia distante o nelle virghe. L'effetto si pu\u00f2 anche creare artificialmente disperdendo goccioline di acqua nell'aria durante un giorno soleggiato, ad esempio utilizzando uno spruzzino da giardino, a condizione che le gocce d'acqua siano in gran numero e molto fini.\nInterpretazione scientifica.\nL'arcobaleno ha origine dalla dispersione ottica della luce solare che attraversa le gocce di pioggia. La luce viene prima rifratta quando entra nella superficie della goccia, riflessa sul retro della goccia e ancora rifratta uscendo dalla goccia. L'effetto complessivo \u00e8 che la luce in arrivo viene riflessa in una larga gamma di angoli, con la luce pi\u00f9 intensa riflessa con un angolo di 42\u00b0.\nLa quantit\u00e0 di luce che viene rifratta dipende dalla sua lunghezza d'onda, e quindi dal suo colore. La luce blu (onde pi\u00f9 corte) viene rifratta a un angolo pi\u00f9 grande di quella rossa, ma siccome l'area nel retro di una gocciolina ha un punto focale al suo interno, lo spettro lo attraversa, e cos\u00ec la luce rossa appare pi\u00f9 alta nel cielo, formando i colori esterni dell'arcobaleno. La luce dietro alle gocce di pioggia non va in riflessione interna totale e un poco di luce emerge dal retro; tuttavia, la luce che viene fuori dal retro della goccia non crea un arcobaleno tra l'osservatore e il sole perch\u00e9 lo spettro emesso dal retro non ha un massimo di intensit\u00e0, come hanno gli altri arcobaleni visibili, e quindi i colori si mescolano tra loro piuttosto che formare un arcobaleno.\nAspetto.\nPosizione.\nUn arcobaleno non \u00e8 qualcosa di concreto che abbia esistenza effettiva in una particolare posizione del cielo. Si tratta solo di un fenomeno ottico la cui posizione apparente dipende dal punto in cui si trova l'osservatore e dalla posizione del Sole. Tutte le gocce di pioggia rifrangono la luce solare nello stesso modo, ma solo la luce di alcune di esse raggiunge l'occhio dell'osservatore. Questa luce \u00e8 quella che costituisce l'arcobaleno per quel determinato osservatore.\nLa posizione di un arcobaleno nel cielo \u00e8 sempre dalla parte opposta rispetto al Sole.\nL'arco \u00e8 centrato sull'ombra della testa dell'osservatore, apparendo a un angolo di 40\u00b0\u201342\u00b0 rispetto alla linea tra la testa dell'osservatore e la sua ombra. Come risultato, se il Sole \u00e8 pi\u00f9 alto di 42\u00b0, allora l'arcobaleno si trova sotto l'orizzonte e non pu\u00f2 essere visto siccome di solito non ci sono abbastanza goccioline di pioggia tra l'orizzonte (che \u00e8 l'altezza degli occhi) e la terra per contribuirvi. Eccezioni avvengono quando l'osservatore si trova sopra la terra, per esempio su un aeroplano, su una montagna o su una cascata. Da un aeroplano si ha l'opportunit\u00e0 di vedere un cerchio intero di arcobaleno, con l'ombra dell'aereo nel suo centro. Questo fenomeno potrebbe essere confuso con il fenomeno gloria, ma un gloria \u00e8 solitamente molto pi\u00f9 piccolo, coprendo solo 5\u00b0\u201320\u00b0.\nForma.\nL'arcobaleno appare in genere nella forma di un arco di circonferenza nel cielo, con il centro dell'arcobaleno posizionato sotto l'orizzonte e in direzione opposta a quella del Sole, nel cosiddetto \"punto antisolare\".\nL'interno di un arcobaleno \u00e8 sempre leggermente pi\u00f9 luminoso dell'esterno.\nDimensione.\nL'angolo \u00e8 indipendente dalla dimensione della goccia, ma dipende dal suo indice di rifrazione. L'acqua del mare ha un indice pi\u00f9 alto di quella della pioggia, quindi il raggio di un arcobaleno negli spruzzi di acqua di mare \u00e8 pi\u00f9 piccolo di quello di un arcobaleno di pioggia. Questo \u00e8 visibile a occhio nudo dal disallineamento di questi due archi.\nL'angolo di arcobaleno \u00e8 espresso dalle seguenti espressioni valide per l'arco primario e l'arco secondario:\nNelle espressioni riportate b rappresenta il parametro di impatto e cio\u00e8 la distanza relativa di un raggio di luce rispetto al centro di una goccia d'acqua, \u03b8 rappresenta l'angolo sotto cui dall'osservatore e dal sole si vede un punto appartenente all'arcobaleno e \u03b7 \u00e8 l'indice di rifrazione dell'acqua.\nEspressioni delle intensit\u00e0 luminose al variare del parametro di impatto possono essere trovate nel saggio intitolato \u201cArcobaleno, Breve saggio sulla storia della conoscenza del fenomeno. Trattazione divulgativa secondo l\u2019ottica geometrica\u201d.\nSpettro e sequenza dei colori.\nVisivamente \u00e8 un arco multicolore, rosso sull'esterno e viola sulla parte interna, senza transizioni nette tra un colore e l'altro. Comunemente, tuttavia, lo spettro continuo viene descritto attraverso una sequenza di bande colorate; in base alla simbologia del numero sette, la suddivisione tradizionale distingue sette colori: rosso, arancione, giallo, verde, blu, indaco e violetto. Esso \u00e8 la conseguenza della dispersione e della rifrazione della luce solare contro le pareti delle gocce stesse. In casi pi\u00f9 rari \u00e8 possibile assistere a pi\u00f9 arcobaleni, tipicamente due, di cui uno appare bianco e pi\u00f9 attenuato.\nUn arcobaleno abbraccia uno spettro continuo di colori (non ci sono \"bande\", anche se normalmente vengono stabiliti degli intervalli approssimati per ciascun colore). La discretezza apparente \u00e8 un artefatto dovuto ai fotopigmenti presenti nell'occhio umano e al trattamento neurale degli output dei fotorecettori nel cervello. Visto che la risposta di picco dei recettori di colore umani varia da persona a persona, individui diversi vedranno colori leggermente differenti, e le persone con daltonismo vedranno un insieme ridotto di colori. Tuttavia generalmente si pensa che i colori elencati di seguito possano essere rappresentativi di come una persona con normale visione dei colori veda l'arcobaleno.\nAttualmente gli scienziati che si occupano di ottica tendono a non riconoscere l'indaco come una divisione separata e classificano come violetto lunghezze d'onda pi\u00f9 corte di circa 450\u00a0nm (secondo Hardy e Perrin la lunghezza d'onda dell'indaco \u00e8 fra i 446 e i 464\u00a0nm).\nI colori visibili nell'arcobaleno non sono puri colori spettrali. Ci sono sbavature spettrali dovute al fatto che per ogni lunghezza d'onda particolare, vi \u00e8 una distribuzione di angoli di uscita, piuttosto che un angolo invariabile singolo.\nIn rari casi, un arcobaleno notturno pu\u00f2 essere visto nelle notti di forte luce lunare ma, dato che la percezione umana dei colori in condizioni di poca luminosit\u00e0 \u00e8 scarsa, gli arcobaleni lunari sono percepiti come bianchi.\nLe lunghezze d'onda non visibili dell'arcobaleno sono costituite da radiazione con lunghezze d'onda maggiori rispetto a quelle della luce visibile, posizionate all'esterno dell'arco visibile, cio\u00e8 dopo il rosso (nell'ordine: radiazione infrarossa e onde radio), e radiazione con lunghezze d'onda minori rispetto a quelle della luce visibile, posizionate all'interno dell'arco visibile, cio\u00e8 prima del violetto (nell'ordine: raggi ultravioletti, raggi-X e raggi gamma).\nVarianti.\nArcobaleno secondario.\nA volte un arcobaleno secondario, pi\u00f9 scuro e pi\u00f9 grosso, \u00e8 visibile all'esterno dell'arco primario. Gli arcobaleni secondari sono provocati da una doppia riflessione della luce solare dentro le gocce di pioggia, e appare a un angolo di 50\u00b0\u201353\u00b0. Come risultato della seconda riflessione, i colori dell'arcobaleno secondario sono invertiti in confronto a quelli del primario, con il blu all'esterno e il rosso all'interno. L'area scura di cielo non illuminato posta tra l'arcobaleno primario e quello secondario viene chiamata banda di Alessandro (da Alessandro di Afrodisia, che la descrisse per primo).\nArcobaleni supernumerosi.\nUn terzo, o triplo, arcobaleno si pu\u00f2 vedere in rare occasioni, e pochissimi osservatori hanno riportato l'avvistamento di arcobaleni quadrupli, nei quali l'arco pi\u00f9 esterno, molto pi\u00f9 fioco, aveva un aspetto increspato e pulsante. Questi arcobaleni apparirebbero dallo stesso lato nel cielo dove si trova il sole, rendendoli molto difficili da avvistare.\nAltre volte pu\u00f2 essere osservato un altro meraviglioso fenomeno di arcobaleno, consistente in diversi deboli arcobaleni nel lato interno dell'arco primario e, molto raramente, anche all'esterno di quello secondario. Sono leggermente separati e hanno bande di colori pastello che non entrano nello schema classico. Questi sono conosciuti come arcobaleni \"supernumerosi\", e non \u00e8 possibile spiegare la loro esistenza utilizzando la geometria ottica classica. I fiochi archi alternati sono provocati da interferenze tra i raggi di luce che seguono percorsi leggermente diversi con lunghezza d'onda leggermente diverse all'interno delle gocce di pioggia. Alcuni raggi sono in fase rinforzandosi l'un l'altro attraverso un'interferenza costruttiva, creando una banda molto luminosa; altri sono fuori fase fino a mezza lunghezza d'onda, cancellandosi a vicenda attraverso interferenza distruttiva, creando un buco. Data la differenza tra gli angoli di rifrazione per raggi di diversi colori, i modelli dell'interferenza sono leggermente diversi per questi ultimi, cos\u00ec ogni banda luminosa \u00e8 differenziata nel colore, creando un arcobaleno in miniatura. Gli arcobaleni supernumerosi sono meglio visibili quando le gocce di pioggia sono piccole e di dimensioni simili. L'esistenza reale di tale tipo di arcobaleno \u00e8 stato storicamente un primo indizio della natura ondulatoria della luce e la prima spiegazione fu fornita da Thomas Young nel 1804.\nArcobaleno riflesso.\nAltre varianti di arcobaleno vengono prodotte quando la luce solare si riflette su una massa di acqua. L\u00e0 dove la luce si riflette sull'acqua prima di raggiungere le gocce di pioggia, si produce un arcobaleno \"di riflesso\". Questi arcobaleni condividono gli stessi punti finali del normale arcobaleno ma hanno un arco molto pi\u00f9 grande quando tutto esso \u00e8 visibile. Sia l'arco primario sia quello secondario riflessi possono essere osservati.\nUn arcobaleno riflesso, in contrasto, viene prodotto quando la luce che \u00e8 stata prima riflessa dentro le gocce viene riflessa da una massa di acqua prima di raggiungere l'osservatore. Un arcobaleno riflesso non \u00e8 un'immagine specchiata dell'arco primario, ma \u00e8 posizionata a un angolo dipendente dall'altezza del sole. Entrambi i tipi si possono vedere nell'immagine a destra.\nTecnica fotografica.\n\u00c8 difficile fotografare l'arco completo di un arcobaleno, poich\u00e9 questo richiede un angolo visivo di 84\u00b0. Con una fotocamera formato 35\u00a0mm, \u00e8 necessaria una lente con una lunghezza focale di 19\u00a0mm, mentre la maggior parte delle fotocamere compatte \u00e8 dotata di lenti con focale minima di 28\u00a0mm. Un sistema per aggirare questo limite \u00e8 l'utilizzo di appositi programmi, facilmente reperibili in rete, che permettono di fare un \"collage\" di pi\u00f9 immagini.\nGli arcobaleni nella cultura.\nArcobaleni in mitologia e in religione.\nL'arcobaleno ha avuto un posto nelle leggende a causa della sua bellezza e alla difficolt\u00e0 nello spiegare il fenomeno, anche dopo gli studi antichi e prima che Galileo studiasse le propriet\u00e0 della luce, (anche se Teodorico di Freiberg aveva dato una spiegazione soddisfacente nel XIII secolo).\nIn Genesi , l'arcobaleno \u00e8 un segno del Patto tra Dio e l'umanit\u00e0: dopo che No\u00e8 sopravvive al diluvio universale nella storia dell'Arca di No\u00e8 Dio invi\u00f2 un arcobaleno per promettere che non avrebbe mai pi\u00f9 inondato la terra. L'arcobaleno \u00e8 anche diventato il simbolo per un movimento moderno nella religione ebraica chiamato B'nei Noah (figli di No\u00e8). I B'nei Noah sono coloro, al contrario degli attuali e maggioritari seguaci del fariseismo, che continuano a professare nel modo del loro antenato No\u00e8. Il movimento di No\u00e8 ha le sue radici nella tradizione ebraica, specificamente nel Talmud.\nIl Corpo di Arcobaleno \u00e8 un concetto importante nel buddhismo tibetano.\nNella mitologia indiana l'arcobaleno \u00e8 chiamato Indradhanush, con il significato di arco di Indra, il dio del fulmine e del tuono.\nNella mitologia greca, l'arcobaleno era considerato un fenomeno atmosferico affascinante e legato alle divinit\u00e0: si tratta infatti di un sentiero creato dalla messaggera Iris tra terra e paradiso.\nNella mitologia cinese, l'arcobaleno era una spaccatura nel cielo sigillata dalla dea N\u00fcwa con pietre di sette colori differenti.\nNella mitologia norrena, un arcobaleno chiamato Ponte di Bifr\u01ebst collega i regni di \u00c1sgar\u00f0r e Mi\u00f0gar\u00f0r, che sono rispettivamente le dimore delle divinit\u00e0 e degli umani.\nNella mitologia irlandese, il nascondiglio segreto del leprechauno, una sorta di folletto, \u00e8 una pentola piena di oro, che viene generalmente posta alla fine dell'arcobaleno, un posto praticamente impossibile da raggiungere. Analogamente alla mitologia irlandese, in Sardegna, si dice che sotto l'arcobaleno vi sia una pentola di monete d'oro o, comunque, un tesoro (su scruxoxu, in campidanese).\nArcobaleni nell'arte e nella fotografia.\nMolti pittori hanno rappresentato l'arcobaleno. Frequentemente questi hanno un'importanza simbolica o programmatica. (Vedi, per esempio, la \"Melencolia I\" di Albrecht D\u00fcrer). In particolare, l'arcobaleno appare spesso nell'arte religiosa (Vedi il \"Giudizio Finale\" di Roger van der Weyden e \"L'offerta di ringraziamento di No\u00e8\" di Joseph Anton Koch mostrate sopra). Tuttavia, i pittori di paesaggi del Romanticismo come William Turner e John Constable si sono preoccupati maggiormente nel registrare gli effetti momentanei della luce (Vedi ad esempio La cattedrale di Salisbury vista dai terreni del vescovo, anche soprannominato la Cattedrale di Salisbury dai Prati di Constable). Altri esempi degni di nota appaiono in lavori di Hans Memling, Caspar David Friedrich e Pieter Paul Rubens.\nL'arcobaleno \u00e8 il soggetto preferito dei fotografi, . A volte, una foto di arcobaleno \u00e8 sorprendentemente artistica e bella, come l'\"Harpe de Lumi\u00e8re\" di Georges Noblet mostrata sotto.\nArcobaleni in letteratura.\nVirginia Woolf nel \"To the Lighthouse\" (\"Verso il faro\") evidenzia la caducit\u00e0 della vita e la mortalit\u00e0 dell'Uomo attraverso il pensiero della signora Ramsey: \"Era tutto effimero come un arcobaleno\".\nUna poesia di William Wordsworth del 1802, \"My Heart Leaps Up When I Behold The Rainbow\" (\"Il mio cuore batte pi\u00f9 forte quando intravedo l'arcobaleno\"), comincia cos\u00ec:\nLa spiegazione newtoniana dell'arcobaleno si dice abbia provocato la lamentela di John Keats nella sua poesia \"Lamia\" nel 1820:\nIn contrasto con questa visione c'\u00e8 Richard Dawkins, che parlando del suo libro \"Unweaving the Rainbow: Science, Delusion and the Appetite for Wonder\" (\"Disfare l'arcobaleno: scienza, illusione e l'appetito per la meraviglia\"), scrisse:\n\"The Rainbow\" (L'Arcobaleno) \u00e8 il titolo di una favola del 1915 dell'autore britannico David Herbert Lawrence;\nGli arcobaleni nella cultura di massa.\nL'arcobaleno \u00e8 stato usato anche in contesti pi\u00f9 contemporanei, come nella canzone \"Over the Rainbow\" o nel film musicale \"Il mago di Oz\", la canzone \"The Rainbow Connection\" dal \"Film dei Muppet\", e nella vendita dei \"Lucky Charms\" (un cereale per la colazione) alludendosi pesantemente alla mitologia del leprechaun.\nIl gruppo fondato da Ritchie Blackmore, storico chitarrista dei Deep Purple, dopo aver abbandonato la band madre, \u00e8 chiamato proprio Rainbow, che ha usato spesso l'arcobaleno nelle sue copertine.\nLa nave di Greenpeace, la \"Rainbow Warrior\" (letteralmente \"Guerriero dell'Arcobaleno\") fu battezzata da una profezia dei nativi americani Cree che diceva \"Quando il mondo sar\u00e0 malato e morente, la gente si alzer\u00e0 come Guerrieri dell'Arcobaleno\u2026\".\nLa Rainbow Coalition \u00e8 un gruppo di azione sociale nato a Chicago in Illinois da Jesse Jackson dal quale egli lanci\u00f2 la sua piattaforma nazionale di riforme politiche e sociali.\nI Rainbow Gathering (Raduni Arcobaleno), sono raduni di hippie che si incontrano su terreni pubblici con la missione di esporre le idee di pace, amore, libert\u00e0 e comunione. Negli anni '60, artisti come Peter Blake fecero uso dei colori dell'arcobaleno in stampe iconiche come \"Babe Rainbow\", e successivamente, \"Bobbie Rainbow\".\nStoricamente, una bandiera arcobaleno fu usata nella Guerra dei contadini tedeschi nel XVI secolo come segno di una nuova era, di speranza e cambiamento sociale. Le bandiere arcobaleno sono anche state usate come simbolo del movimento cooperativo, come un simbolo di pace, specialmente in Italia, per rappresentare il Tawantin Suyu, o il territorio Inca, in Per\u00f9 e in Ecuador, da alcune comunit\u00e0 drusi nel Medio Oriente e dall'Oblast' autonoma ebraica.\nIl Sudafrica, dopo la fine del regime di apartheid, venne denominato \"Rainbow Nation\" (\"nazione arcobaleno\", ovvero \"nazione abitata da persone di diversi colori\").\nL'arcobaleno \u00e8 presente anche nella bandiera della pace, in uso sin dalla marcia per la Pace Perugia-Assisi del 1961, che vede disposti i sette colori in fasce orizzontali con il violetto in alto e il rosso in basso.\nL'arcobaleno \u00e8 diventato il simbolo universale di lesbiche, gay, bisessuali e transessuali (LGBT), che sono anche conosciuti come le \"persone arcobaleno\", un riferimento alla loro \"diversit\u00e0\". L'arcobaleno appare nella bandiera del Gay pride, disegnata da Gilbert Baker per la Celebrazione della Libert\u00e0 dei Gay a San Francisco del 1978. I colori dell'arcobaleno sono disegnati come strisce orizzontali, con il rosso in cima e il violetto in basso, ma sono sei anzich\u00e9 sette.\nIl prisma che rifrange un raggio bianco di luce nei colori dell'arcobaleno \u00e8 il soggetto di una delle copertine discografiche pi\u00f9 famose di ogni tempo, quella di \"The Dark Side of the Moon\" dei Pink Floyd.\nGli arcobaleni svolgono un ruolo fondamentale all'interno del videogioco \"Rainbow Islands\" della Taito, in cui vengono usati dai protagonisti sia come arma sia come mezzo per arrampicarsi sulle piattaforme che costituiscono i livelli."}
{"id": "70520", "revid": "1762097", "url": "https://it.wikipedia.org/wiki?curid=70520", "title": "Paolo Buonvino", "text": "Biografia.\nNato e cresciuto a Scordia, un piccolo centro in provincia di Catania, si diploma in pianoforte presso il Conservatorio Francesco Cilea di Reggio Calabria e studia Discipline della Musica presso l'Universit\u00e0 di Bologna.\nInizialmente assistente musicale di Franco Battiato, si dedica al teatro scrivendo musiche di scena per varie compagnie. Compone \"Francesco: la notte, il sogno, l'alba\" (1995), opera multimediale per soprano, tenore, basso, voci recitanti, orchestra, coro, computer e tastiere; \"Epiklesis\" (1996), messa per soprano, coro, orchestra, computer e tastiere.\nNel 1997 debutta come compositore di colonne sonore con il film televisivo \"La piovra 8 - Lo scandalo,\" di Giacomo Battiato.\nNel 1998 \u00e8 autore della colonna sonora di \"Ecco fatto\" di Gabriele Muccino, con il quale lavora l'anno successivo in \"Come te nessuno mai\" e poi ancora nel 2001 ne \"L'ultimo bacio\" e nel 2003 in \"Ricordati di me\". Ha inoltre lavorato con registi quali Michele Placido, Giovanni Veronesi, Paolo Virz\u00ec, Carlo Carlei, Carlo Verdone, Roberto Faenza e Stefano Incerti. Nel 1999 alla 56\u00aa mostra internazionale di Venezia gli viene assegnato il premio Rota per le musiche di \"Come te nessuno mai\". Al Festival International de Luchon (2002) riceve il premio per la migliore colonna sonora con il film \"Le jeune Casanova\". Nel 2008, in collaborazione con Emanuele Bossi, realizza le musiche per la fiction \"Il commissario Manara\" e \"4 Padri Single,\" prodotto da Gabriele Muccino. Nello stesso anno compone le musiche per per il film \"Caos calmo,\" con il quale vince il premio David di Donatello per il miglior musicista e il Nastro d'argento alla migliore colonna sonora. Nel 2009 riceve nuovamente un Nastro d'argento per il film \"Italians,\" di Giovanni Veronesi.\nNel 2016 firma la colonna sonora della serie \"I Medici\", che vede la partecipazione di Skin.\nNel corso degli anni ha collaborato con vari artisti, tra i quali Franco Battiato, Carmen Consoli, Patrizia Laquidara, Elisa, Fiorella Mannoia, Negramaro, Dolores O'Riordan, Jovanotti, Skin e Andrea Bocelli.\nNel luglio 2021 esce \"Taranta Reimagined,\" progetto discografico di contaminazione tra musica popolare e musica elettronica , prodotto dalla Sugar Music e distribuito dalla Universal Music. Il disco vede delle originali interpretazioni di Jovanotti, Mahmood, Gianna Nannini e Diodato registrate durante l'edizione 2020 della Notte della Taranta."}
{"id": "70522", "revid": "276327", "url": "https://it.wikipedia.org/wiki?curid=70522", "title": "Pegaso (periodico)", "text": "Pegaso (sottotitolo: \u00abRassegna di lettere e di arti\u00bb) fu una rivista letteraria fondata nel 1929 da Ugo Ojetti. Insieme alla rivista \u00abPan\u00bb (fondata sempre da Ojetti nel 1933), profess\u00f2 un forte ossequio al regime fascista e ne condivide gli obiettivi di grandezza nazionale e di ordine da instaurare nella societ\u00e0 italiana.\nDescrizione.\nLa rivista, edita a Firenze da Le Monnier ed in seguito, dal 1932 al 1933, a Milano-Firenze da Treves-Treccani-Tumminelli, riporta nel primo numero del gennaio 1929 una \"lettera d'apertura\" indirizzata a \"Sua Eccellenza\" Benito Mussolini, dove Ojetti dimostra di preoccuparsi dello stile fascista che deve nascere in arte e in letteratura.\nLa rivista appare subito specializzata nell'ambito della letteratura italiana moderna e contemporanea con diversi saggi di Diego Valeri e Giuseppe De Robertis sull'Ottocento-Novecento e brani di nuovi articoli da \"Inverno malato\" di Alberto Moravia, da \"Avventura d'estate\" di Corrado Alvaro, dal romanzo\" L'Andreana\", pubblicato a puntate, di Marino Moretti a opere di Massimo Bontempelli e Guido Piovene.\nIn \"Pegaso\", come in seguito nella rivista \"Pan\", viene professato un generico buon gusto nelle arti nazionali tradizionali, ma vengono rifiutate tutte le forme sperimentali e d'avanguardia dell'arte novecentesca, dal futurismo, all'impressionismo, alla psicoanalisi. \nEmilio Cecchi, in un articolo del giugno 1929 dal titolo \"Argomenti-Psicoanalisi\", si dichiara diffidente del rapporto letteratura-psicoanalisi nella paura che la conoscenza psicoanalitica possa portare \"pericolosamente a sovvertire strutture e ad allineare difese interne\".\nLa rivista terminer\u00e0 le sue uscite nel 1933.\nPropriet\u00e0 Mario Mazzoni.\nNel 1976 il giornalista Mario Mazzoni acquisisce la testata dagli eredi Ojetti e riprende le pubblicazioni con cadenza quadrimestrale. La rivista ha avuto come direttore artistico Duccia Camiciotti e la collaborazione come articolista di Anna Balsamo e Giancarlo Bianchi.\nPropriet\u00e0 Giorgio Zanasi.\nAlla data della morte di Mario Mazzoni (febbraio 2013), la propriet\u00e0 passa a Giorgio Zanasi, gi\u00e0 collaboratore di PEGASO dal 2001 che insieme a Sonia Salsi Direttore responsabile, a Eleonora d'Aquino Direttore artistico, al gruppo storico di redattori Francesca Bandinelli, Cetti Bandinelli , Silvia Ranzi ed al segretario Enio Messeri ne proseguono la pubblicazione. Oggi sulla rivista, estranea ad ogni indirizzo politico, scrivono firme di prestigio come Maria Teresa Colonna, Piero Ferrucci, Giampaolo Mignani, Gianluca Pastori, Sandro Rogari, Ferdinando Sanfelice di Monteforte, Giandomenico Semeraro, Luigi Lombardi Vallauri.\nPEGASO presenta articoli di cultura, arte, costume.\nCuriosit\u00e0.\nLa figura del pegaso usata sulla copertina della rivista presenta chiare analogie con quella dell'identico animale, simbolo della lotta del bene contro il male, raffigurato nello stemma e nella bandiera del Comitato Toscano di Liberazione Nazionale, promosso da Carlo Ludovico Ragghianti. "}
{"id": "70523", "revid": "21371", "url": "https://it.wikipedia.org/wiki?curid=70523", "title": "Khomeini", "text": ""}
{"id": "70524", "revid": "124894330", "url": "https://it.wikipedia.org/wiki?curid=70524", "title": "Atto Vannucci", "text": "Ricordato per le sue opere:\nOrigini.\nNato in una famiglia di contadini e terzo di sei fratelli, fu educato dallo zio abate di San Martino in Campo a Carmignano. Nel novembre 1825, a quindici anni, entr\u00f2 nel Seminario di Pistoia. Allievo di Giuseppe Silvestri ebbe come compagni Enrico Bindi, futuro vescovo di Pistoia e Prato e Arcivescovo di Siena, e Giuseppe Arcangeli, rinomato insegnante al Cicognini di Prato.\nGli anni del Cicognini.\nNel 1831 Silvestri, chiamato a dirigere il Collegio Cicognini, lo port\u00f2 con s\u00e9 e gli affid\u00f2 l'incarico di prefetto di camerata. Dal 1833 al 1840 tenne la cattedra di Umanit\u00e0; dal 1840 al 1851 tenne la cattedra di Cronologia e Storia Universale. Ebbe tra gli scolari Cesare Guasti. A Prato entr\u00f2 a far parte come \"uditore\" dell'Accademia degli Infecondi, nel 1835 divenne accademico ordinario e in seguito segretario. L'Accademia degli Infecondi cess\u00f2 l'attivit\u00e0 nel 1840.\nLe fatiche e le sue precarie condizioni di salute determinano un indebolimento fisico e un'irritazione agli occhi che gli impedirono di lavorare. Per trovare un sollievo viaggi\u00f2 spesso. Nel 1835 visit\u00f2 Vallombrosa, Chiusi, Arezzo, la Val di Chiana, nel 1837 visit\u00f2 la Lombardia e i luoghi dei \"Promessi Sposi\". Nel 1838 giunse a Roma, citt\u00e0 che desiderava tanto visitare. In quegli anni studi\u00f2 la letteratura latina e collabor\u00f2 alla \"Collezione dei classici latini con commenti italiani per l'uso della scuola\" edita dalla Tipografia Aldina di Prato. Questa collezione applicava le teorie di Giuseppe Silvestri sullo studio della lingua latina. Vannucci comment\u00f2 le \"Georgiche\" di Virgilio, Le metamorfosi di Ovidio, la \"Vita\" di Orazio, il commento \"della favola di Fedro e dei favolisti\" e le opere di Sallustio, affront\u00f2 Tacito di cui pubblic\u00f2 \"Tutte le opere\" nel 1847, poi Catullo \"Poesie scelte\".\nDurante l'insegnamento al \"Cicognini\" si occup\u00f2 di letteratura italiana, nel 1839 pubblic\u00f2 la sua \"Storia del sonetto Italiano\" e varie opere minori. Nel 1841 pubblic\u00f2 i \"Documenti del sacco dato a Prato dagli Spagnoli\".\nL'impegno politico.\nNel 1843 viaggi\u00f2 a Parigi e Vannucci ne trasse un diario (conservato alla Biblioteca Nazionale di Firenze). Quel viaggio fu necessario per curarsi della fastidiosa infiammazione agli occhi ma fu anche il viaggio nella cultura che pi\u00f9 influenz\u00f2 e a cui molti si ispirarono all'epoca. Vannucci si interess\u00f2 alla vita culturale di Parigi e la visit\u00f2 con molta attenzione. Nella capitale francese conobbe alcuni patrioti italiani: Michele Amari, Giovanni Berchet e Pietro Giannone. Durante questo soggiorno fu detto che avesse aderito alla Giovine Italia di Mazzini.\nRitornato in Italia diviene direttore della rivista \"La guida dell'educatore\". Nel 1845 fece un viaggio a Napoli dove visit\u00f2 il Vesuvio. Nel 1847 fu di nuovo a Roma sui luoghi degli antichi romani ma critic\u00f2 aspramente la Roma papalina contemporanea. Nel 1847 collabor\u00f2 con L'Alba, giornale democratico e repubblicano che si proponeva un sostanziale rinnovamento politico e sociale del paese. Dal 10 febbraio 1848 al 22 marzo ne fu il direttore. Si dimise per protestare contro la censura granducale nel marzo 1848.\nNel febbraio 1848 divenne Accademico della Crusca. Quello stesso anno abbandon\u00f2 l'insegnamento al \"Cicognini\" e si dedic\u00f2 all'attivit\u00e0 politica. Si candid\u00f2 nel collegio di Montale ma pur ottenendo 164 voti non venne eletto. Secondo Giuseppe Arcangeli il clero della campagna non vedeva di buon occhio le sue tendenze democratiche e liberali. Pubblic\u00f2 i \"Martiri della libert\u00e0 italiana\" in 22 articoli sul giornale \"L'inflessibile\" e poi in volume, opera molto importante per Vannucci e che ampli\u00f2 a ogni edizione.\nVannucci matur\u00f2 anche la decisione di abbandonare il sacerdozio. Aveva una concezione del sacerdozio legata al progresso civile ed era sua esigenza vedere il clero promotore di trasformazioni della societ\u00e0 in senso democratico. Il contrasto tra l'essere un sacerdote impegnato e la realt\u00e0 del tempo forse \u00e8 l'origine della sua crisi spirituale che lo porta a lasciare il sacerdozio. Decisiva, forse, fu l\"'Allocuzione\" di Pio IX del 29 aprile 1848 che determin\u00f2 il crollo dell'illusione neoguelfa ed era un dramma per i cattolici liberali ora che i loro sentimenti patriottici erano in contrasto con la fedelt\u00e0 e la devozione al Papa. Mentre Bindi si schiera su posizioni moderate, Vannucci si porta su posizioni radicali e abbandona il sacerdozio.\n1849.\nIl 9 febbraio 1849 quando il granduca Leopoldo II fugg\u00ec da Firenze per le pressioni dei democratici, il Triumvirato formato da Francesco Domenico Guerrazzi, da Giuseppe Montanelli e da Giuseppe Mazzoni affid\u00f2 a Vannucci il governo della citt\u00e0 di Prato. L'11 febbraio 1849 assunse l'incarico di inviato straordinario del Governo Provvisorio Toscano a Roma. Vannucci si schier\u00f2 con Mazzini per la proclamazione della Repubblica Toscana e per l'unione con la Repubblica Romana, ma la politica temporeggiatrice di Guerrazzi e del governo Toscano furono un ostacolo a questa sua politica.\nIl 15 marzo fu eletto membro dell'Assemblea Toscana. Ad aprile l'Assemblea Toscana si riun\u00ec per decidere se accettare o meno l'unione con Roma. Vannucci cerc\u00f2 di convincere i deputati ad accettare ma le sue parole non furono ascoltate, perci\u00f2 ripart\u00ec per Roma (dove giunse tra il 11 e il 12 aprile 1849, Monitore Romano del 20 aprile 1849, p. 4:3), ormai deluso.\nIl Governo Provvisorio fu rovesciato e i moderati presero il posto di Guerrazzi, instaurarono un Governo presieduto da Bettino Ricasoli e richiamarono il Granduca. Vannucci and\u00f2 a Livorno dove i patrioti si prepararono a difendere la citt\u00e0 dai reazionari e dagli austriaci. Pubblic\u00f2 sul Corriere Livornese un articolo per sostenere i rivoltosi ma rientr\u00f2 quasi subito a Roma amareggiato.\nL'esilio.\nIntanto, un corpo di spedizione francese assal\u00ec la Repubblica Romana il 24 aprile 1849 e nonostante che i difensori, guidati da Giuseppe Garibaldi, opponessero una strenua difesa, la Repubblica Romana cadde e il 3 luglio 1849 i francesi entrarono in citt\u00e0. Vannucci aveva gi\u00e0 deciso di andare in esilio e il 9 maggio arriv\u00f2 a Marsiglia.\nLe armate austriache intanto avevano occupato la Toscana soffocando le ultime resistenze a Livorno e rimettendo sul trono il granduca Leopoldo il 28 luglio 1849.\nIl Vannucci rompe con molti degli amici pistoiesi e pratesi: come il Bindi e l'Arcangeli, che avevano assunto posizioni pi\u00f9 moderate. Posizioni che gli fecero sembrare gli amici come passati alla restaurazione granducale.\nIl Vannucci si stabil\u00ec a Parigi. Studi\u00f2 alla biblioteca Mazarina e vi incontr\u00f2 altri patrioti.\nNel 1850 era in Inghilterra, vicino a Londra, come precettore della famiglia Gualdo. Non fu entusiasta dell'Inghilterra.\nRitorna a Parigi dove rimase un paio di anni lavorando alla \"Storia d'Italia\". Nel 1852 soggiorna in Belgio. Nell'ottobre del 1852 \u00e8 chiamato a insegnare lettere italiane, latine e storia nell'appena inaugurato Liceo di Lugano. Nel 1853 la Confederazione, per le pressioni dell'Austria, espelle i patrioti. Il Vannucci potrebbe rientrare in Toscana non essendo pi\u00f9 accusato ma si attende di essere espulso, per\u00f2 non viene scacciato.\nDurante l'esilio studia intensamente. Scrive gli \"Studi storici e morali sulla letteratura latina\", pubblicati a Torino nel 1854, e la \"Storia d'Italia dai tempi pi\u00f9 antichi fino all'invasione dei Longobardi\", Firenze 1851-1855, la sua opera pi\u00f9 importante.\nIl rientro in Italia.\nRientra in Toscana alla fine del 1854. Si occupa di storia ma non riprende l'impegno politico.\nNel 1857 rifiuta la cattedra di eloquenza all'Universit\u00e0 di Torino. Nello stesso anno fonda a Firenze la Rivista di Firenze che da rivista culturale diventa prettamente politica. Nell'aprile 1859 ha una posizione nettamente unitaria.\nIl 27 aprile scoppia in Toscana un'insurrezione dei democratici mazziniani guidata da Bettino Ricasoli. Il Granduca non accetta di accettare l'alleanza con il Piemonte ed \u00e8 costretto ad abbandonare il Granducato. Il governo provvisorio che lo sostituisce offre a Vittorio Emanuele II il governo. Questi si limita a inviare un Commissario Regio. L'armistizio di Villafranca, che comportava il ritorno del Granduca, fu un colpo per i patrioti italiani. Il Vannucci, sulla sua rivista, assunse una posizione unitaria. Sostiene che i principi filoaustriaci non debbano rientrare e che tutte le provincie restino libere.\nIl Vannucci termina l'attivit\u00e0 giornalistica quando la Rivista di Firenze cessa le pubblicazioni nel 1859. \u00c8 nominato professore di letteratura latina il 22 dicembre 1859 fino al 1864 quando abbandona l'insegnamento per motivi di salute. \u00c8 anche bibliotecario alla Magliabechiana fino al 15 marzo 1860 e prefetto della Biblioteca Nazionale di Firenze dalla sua istituzione (dicembre 1861) fino al febbraio 1862.\nLa nomina a senatore.\nNel 1861 \u00e8 eletto deputato di Firenze al Parlamento Italiano.\nIl 9 ottobre 1865 \u00e8 nominato Senatore. Frequenta le sedute fino a che il parlamento rimase a Firenze, in seguito per la sua salute precaria segu\u00ec raramente i lavori parlamentari.\nLe sue idee politiche erano passate dalle posizioni mazziniane del 1848-49, a una posizione pi\u00f9 vicina a Cavour ritenendo che fosse necessaria, in un'Italia unita, una saggia politica che tenesse unito il Paese e lo riorganizzasse. Il Cavour era per il Vannucci, il vero fondatore dello Stato italiano. Ci\u00f2 gli valse numerose critiche dai vecchi compagni repubblicani, a cui rispondeva di sentirsi 'tranquillissimo' nella coscienza. Fu fautore della terza guerra d'indipendenza ma ebbe un atteggiamento realistico e si accontentava del Veneto. Sulla questione romana pensava che il tempo avrebbe lavorato per Roma italiana e quindi contrastava ogni tentativo di riconquista.\nIl Vannucci accett\u00f2 l'ordine monarchico e assecond\u00f2 la politica di Cavour delle annessioni per non compromettere l'Unit\u00e0 d'Italia che era stata infine realizzata.\nIl rapporto tra Stato e Chiesa.\nSul rapporto tra Stato e Chiesa il Vannucci ha una posizione radicale: il potere temporale della Chiesa \u00e8 un ostacolo per la sicurezza della nazione e l'affratellamento degli italiani. Nel suo discorso al funerale del drammaturgo toscano Giovanni Battista Niccolini fu aspramente violento tanto da essere criticato anche dalla \"Nuova Europa\", un giornale repubblicano.\nPer il Vannucci, inoltre, il problema della Chiesa non era l'unico problema del giovane Stato unitario. Dopo Cavour la classe dirigente si era dimostrata incapace di risolvere varie questioni, soprattutto di carattere finanziario, dibattendo inutilmente senza venire a capo di nulla. Per il Vannucci era una mancanza di coraggio nel prendere le decisioni.\nVia via accrebbe la delusione verso il modo in cui lo Stato unitario si andava realizzando, diverso da quello immaginato da chi aveva duramente lottato durante il Risorgimento. Anche per l'infermit\u00e0 che lo affliggeva il suo impegno politico diminu\u00ec sempre pi\u00f9, fino a isolarsi dal mondo e a vivere nel culto dei tempi passati.\nGli ultimi anni.\nI problemi di salute del Vannucci si aggravarono col tempo. La malattia agli occhi che aveva avuto per quasi tutta la sua vita, la sordit\u00e0 che era sopraggiunta e numerosi altri disturbi lo costringevano a letto per molto tempo: solo e annoiato.\nNonostante la salute peggiorasse e aumentassero le sue sofferenze rimase per\u00f2 lucido fino all'ultimo, affrontando serenamente gli ultimi giorni e preoccupandosi delle sorti dell'Italia.\nAtto Vannucci mor\u00ec il 9 giugno 1883 a 73 anni. Per sua volont\u00e0 fu sepolto in Firenze nel cimitero monumentale di San Miniato al Monte. Gli amici gli dedicarono un monumento in Santa Croce."}
{"id": "70526", "revid": "6923", "url": "https://it.wikipedia.org/wiki?curid=70526", "title": "Campionati mondiali di volo con gli sci", "text": "I Campionati mondiali di volo con gli sci sono una competizione sportiva organizzata dalla Federazione Internazionale Sci (FIS) in cui si assegnano i titoli mondiali del volo con gli sci. I primi Mondiali si tennero nel 1972 e dal 1973 vennero disputati a cadenza biennale negli anni dispari; da Tauplitz 1986 sono stati spostati agli anni pari, per evitare la concomitanza con i Mondiali di sci nordico.\nFino a Harrachov 2002 fu prevista una sola gara, individuale; da Planica 2004 \u00e8 stata aggiunta una gara a squadre.\nLa sede di gara varia a ogni edizione, alternando i quattro trampolini per il volo con gli sci (HS185 o superiore, punto K 170 o superiore) in funzione nel mondo, tutti in Europa. Vengono premiati i primi tre classificati di ogni singola gara, sia individuale sia a squadre (in tal caso ricevono il premio tutti i membri della squadra), e il trofeo consiste in tre medaglie: d'oro per il primo, d'argento per il secondo e di bronzo per il terzo. Sebbene non siano previsti premi per nazione, i partecipanti gareggiano a titolo di rappresentanti delle federazioni sportive nazionali, che li selezionano, e ne indossano i colori; generalmente a ogni federazione nazionale corrisponde uno Stato sovrano.\nRegolamento.\n. La competizione si svolge su due giorni, con due salti al giorno. La classifica finale \u00e8 stilata in base al punteggio complessivo ottenuto nei quattro salti.\nA partire dall'edizione del 2004 \u00e8 stata aggiunta una gara a squadre per nazioni. La competizione si svolge in una sola giornata, con due turni di salto per ognuno dei quattro saltatori che compongono la squadra. La classifica finale \u00e8 stilata in base al punteggio complessivo ottenuto negli otto salti."}
{"id": "70530", "revid": "1718925", "url": "https://it.wikipedia.org/wiki?curid=70530", "title": "Crocodylia", "text": "I coccodrilli (Crocodylia, ) sono un ordine di rettili diapsidi. A causa della forte armatura squamosa di cui sono dotati questi animali hanno anche il nome di Loricati (dal latino: \"l\u014dr\u012bca\", \u2018corazza\u2019). Questi potenti animali, e gli uccelli (i dinosauri sopravvissuti all'evento K-T), sono gli unici arcosauri viventi. I coccodrilli comparvero infatti nel Cretaceo superiore (circa 90 milioni di anni fa) da antenati crocodilomorfi, e da allora continuano a popolare la Terra, con alcune caratteristiche fisiche e comportamentali che sono rimaste pressoch\u00e9 inalterate nel tempo; a causa di ci\u00f2, il coccodrillo pu\u00f2 essere considerato un fossile vivente anche se questa dicitura \u00e8 ormai obsoleta. I coccodrilli possiedono il morso pi\u00f9 potente mai misurato in natura.\nSecondo un'analisi statistica di ScienceAlert del 28 febbraio 2018, dal titolo \"Deadliest creatures worldwide by annual number of human deaths as of 2018\", i coccodrilli sono tra gli animali che ogni anno provocano maggiori morti umane, ma sono preceduti da animali che nel pensiero comune non sono in genere ritenuti altrettanto pericolosi. Precisamente i coccodrilli si trovano al nono posto, dopo le zanzare, gli stessi esseri umani, i serpenti, i cani, le lumache, le cimici, le mosche e i lombrichi.\nDescrizione.\nIl corpo \u00e8 allungato e idrodinamico ricoperto di squame, solitamente di colore scuro sul dorso e chiaro sul ventre. La testa \u00e8 pressoch\u00e9 triangolare, dotata di narici all'estremit\u00e0 della mascella e occhi sporgenti. La lunga coda \u00e8 appiattita verticalmente e perci\u00f2 adatta al nuoto. Le zampe sono relativamente corte, robuste e palmate. La lunghezza \u00e8 molto varia: dal metro dell'osteolemo (\"Osteolaemus tetraspis\") ai 6,5/7 metri e pi\u00f9 del coccodrillo marino (\"Crocodylus porosus\"), cos\u00ec come il peso, che varia dai 20 fino ai 1000\u00a0kg.\nIl grasso contenuto nella carne dei coccodrilli, composto per il 30% da acidi grassi saturi e per il 70% da acidi grassi insaturi, contribuisce per il 61% al peso di questo animale. \u00c8 recente la scoperta del team del professore Rakesh Bajpai, docente di ingegneria chimica presso l'Universit\u00e0 della Louisiana, che il grasso di coccodrillo \u00e8 in grado di produrre biodiesel di alta qualit\u00e0. Questo grazie alle elevate dosi di acido palmitico, acido palmitoleico e acido oleico contenuto nel grasso di coccodrillo.\nI coccodrilli sono i rettili con pi\u00f9 sviluppate capacit\u00e0 vocali, in quanto producono suoni che vanno da tranquilli sibili a spaventosi ruggiti e muggiti, solitamente durante la stagione degli accoppiamenti. Sulla terraferma i coccodrilli si muovono strisciando sull'addome, ma possono anche correre e camminare come i mammiferi, stando sulle quattro zampe. Un normale coccodrillo non sta in acqua per pi\u00f9 di 30 minuti.\nBiologia.\nPredatori attivi, i coccodrilli tendono a vivere raggruppati con i loro simili, anche se non si pu\u00f2 parlare di strutture sociali come il branco.\nQuesto modello sociale a volte viene sovvertito radicalmente, e gli esemplari adulti tendono a difendere in modo estremamente aggressivo le loro aree di caccia da altri adulti e dai giovani, che cadono spesso vittime di predazione cannibalica.\nCacciano prede di dimensioni variabili, principalmente pesci o piccoli vertebrati, ma quando raggiungono il pieno sviluppo i coccodrilli attaccano con successo anche animali molto grandi, quali bovini.\nAlcune specie, come il gaviale, si nutrono esclusivamente di pesce e piccoli animali anche raggiunta l'et\u00e0 adulta.\nLa caccia avviene per agguato, avvicinandosi alla preda inconsapevole dall'acqua, restando semisommersi.\nLa pesca pu\u00f2 avvenire in immersione, catturando i pesci grazie alle notevoli doti di nuotatore o, con una curiosa modalit\u00e0 che \u00e8 stata osservata nel coccodrillo del Nilo, posizionandosi a fauci spalancate sotto un balzo d'acqua.\nI coccodrilli possono digiunare per lunghi periodi di tempo (si ritiene fino, e forse oltre, sei mesi).\nQuesti animali sono in grado di muoversi per tratti prolungati anche su terra, con andatura sostenuta, sollevandosi sulle zampe (il cosiddetto \"galoppo del coccodrillo\", osservabile soprattutto in forme di taglia media come \"Crocodylus johnstoni\").\nTuttavia, soprattutto gli esemplari pi\u00f9 piccoli, tendono ad avere un comportamento circospetto quando sono lontani dall'acqua e vi si rituffano appena possibile.\nLa femmina adotta cure parentali nei confronti dei piccoli, vigilando sulla loro incolumit\u00e0 per diverse settimane.\nEssendo eterotermi, i coccodrilli si devono riscaldare trascorrendo una parte della giornata al sole.\nDurante queste pause sulle rive dei fiumi o dei laghi, alcune specie di coccodrilli interagiscono con alcuni tipi di uccelli, come il piviere, che ripuliscono la bocca da parassiti e residui alimentari.\nIl morso dei coccodrilli \u00e8 fin dai primordi il pi\u00f9 potente esistito in natura. I primissimi coccodrilli, come Purussaurus o Sarcosuchus, erano in grado di esercitare una forza mascellare stimata fino a per . Attualmente, il primato spetta al coccodrillo marino, che esattamente come il tirannosauro pu\u00f2 mordere con una forza di per . Tutti i coccodrilli, inclusi quelli a muso allungato come il gaviale, possiedono un morso estremamente potente, fino a quindici volte quello dello squalo bianco.. Le loro mascelle si chiudono in soli 16 centesimi di secondo ad una velocit\u00e0 che nel gaviale tocca i .\nAnche se non sono discendenti diretti dei dinosauri (che si evolvettero negli uccelli), i coccodrilli sono gli ultimi arcosauri non-aviani viventi e quindi vengono considerati dei veri e propri fossili viventi; la prova di ci\u00f2 si riscontra in alcuni tratti che li distinguono dai rettili moderni: ad esempio, i coccodrilli sono provvisti di un cuore a 4 camere (come mammiferi e uccelli, mentre i sauri - serpenti e lucertole - presentano tre cavit\u00e0 e i cheloni - le tartarughe - possiedono un setto interventricolare solo parzialmente sviluppato) e di una corteccia cerebrale (che negli altri rettili non \u00e8 sviluppata o lo \u00e8 in misura ridotta rispetto ai mammiferi.).\nDistribuzione e habitat.\nReperibili pressoch\u00e9 in tutte le aree equatoriali e tropicali del pianeta, i coccodrilli vivono lungo il corso dei fiumi e nei laghi, nelle zone paludose; alcune specie si spingono in mare per lunghi tratti (ad es. \"Crocodylus porosus\").\nPer nidificare preferiscono terreni umidi e ombreggiati, dove possono scavare facilmente il nido e ricoprirlo di materia vegetale (per assicurare una temperatura costante grazie al calore generato dalla decomposizione di quest'ultima).\nClassificazione delle specie viventi.\nFamiglia Crocodilidi (Crocodylidae)\nFamiglia Alligatoridi (Alligatoridae)\nFamiglia Gavialidi (Gavialidae)\nFilogenesi.\nCladogramma da Brochu (1997).\n \u251c\u2500\u2500\"Hylaeochampsa\"\n \u251c\u2500\u2500\"Iharkutosuchus\"\n \u251c\u2500\u2500\"Isisfordia\"\n \u2514\u2500\u2500\u252c\u2500\u2500\"Allodaposuchus\"\n \u2514\u2500\u2500Crocodylia\n \u251c\u2500\u2500Gavialoidea\n \u2502 \u251c\u2500\u2500\"Eothoracosaurus\"\n \u2502 \u2514\u2500\u2500\u252c\u2500\u2500\"Thoracosaurus\"\n \u2502 \u2514\u2500\u2500\u252c\u2500\u2500\"Argochampsa\"\n \u2502 \u251c\u2500\u2500\"Eosuchus\"\n \u2502 \u2514\u2500\u2500Gavialidae\n \u2514\u2500\u2500\u252c\u2500\u2500\"Borealosuchus\"\n \u2514\u2500\u2500\u252c\u2500\u2500\"Boverisuchus\"\n \u2514\u2500\u2500Brevirostres\n \u251c\u2500\u2500Alligatoroidea\n \u2502 \u251c\u2500\u2500\"Leidyosuchus\"\n \u2502 \u251c\u2500\u2500\"Musturzabalsuchus\"\n \u2502 \u251c\u2500?\"Deinosuchus\"\n \u2502 \u2514\u2500\u2500Globidonta\n \u2502 \u251c\u2500\u2500\"Acynodon\"\n \u2502 \u251c\u2500\u2500\"Stangerochampsa\"\n \u2502 \u251c\u2500\u2500\"Brachychampsa\"\n \u2502 \u251c\u2500\u2500\"Diplocynodon\"\n \u2502 \u251c\u2500\u2500\"Baryphracta\"\n \u2502 \u2514\u2500\u2500Alligatoridae\n \u2514\u2500\u2500Crocodyloidea\n \u251c\u2500\u2500\"Prodiplocynodon\"\n \u2514\u2500\u2500\u252c\u2500\u2500\"Asiatosuchus\"\n \u2514\u2500\u2500\u252c\u2500\u2500\"Brachyuranochampsa\"\n \u2514\u2500\u2500\u252c\u2500\u2500\"Harpacochampsa\"\n \u2514\u2500\u2500Crocodylidae\nI coccodrilli nella cultura.\nLeggende e \"modi di dire\" sui coccodrilli.\nNel tempo si sono sviluppate numerose dicerie e leggende su questo animale. Una notissima \u00e8 divenuta un modo di dire: \"versare lacrime di coccodrillo\", che si applica a chi, dopo averne combinata una, travolto dalle conseguenze inattese o pi\u00f9 gravi del previsto, si pente di aver male operato. Tale modo di dire trae origine dall'abitudine dei coccodrilli femmina di trasportare le uova in caso di pericolo tenendole tra le proprie fauci, abitudine in passato erroneamente interpretata come prova del loro cannibalismo. Inoltre a contribuire alla nascita della leggenda \u00e8 stata la naturale eiezione di lacrime che si produce in loro quando muovono le mascelle. Eiezione lacrimatoria che ha in realt\u00e0 lo scopo di lubrificare la cosiddetta \"terza palpebra\" caratteristica del coccodrillo..\nNel linguaggio giornalistico, sempre con riferimento all'animale e alla sua frequente lacrimazione fisiologica, ironicamente malintesa per dispiacere, il necrologio gi\u00e0 preparato e in attesa di pubblicazione in previsione della morte di un personaggio pubblico anziano o di cui si suppone la imminente dipartita, viene appunto chiamato \"coccodrillo\".\nIl fatto che i coccodrilli inghiottano pietre, spesso ritenuta una diceria, \u00e8 invece una realt\u00e0 scientifica. La presenza di gastroliti nello stomaco di coccodrilli e alligatori, aiuta a frantumare e digerire il cibo. Poi vengono espulsi tramite feci.\nNei fumetti di supereroi non \u00e8 raro trovare personaggi con fattezze di coccodrilli e alligatori. Nei fumetti della DC Comics uno dei nemici pi\u00f9 noti di Batman \u00e8 Killer Croc mostruoso psicopatico mutante met\u00e0 uomo e met\u00e0 coccodrillo che vive nelle fogne di Gotham City, mentre nei fumetti e nelle serie animate delle Tartarughe Ninja compare Leatherhead, un alligatore trasformato dallo stesso mutagene che trasform\u00f2 i quattro protagonisti e affetto da personalit\u00e0 multipla.\nUn'altra leggenda \u00e8 quella della presenza di coccodrilli nelle reti fognarie di grosse citt\u00e0 statunitensi.\nNella seconda met\u00e0 degli anni duemiladieci, \u00e8 divenuta famosa - nel mondo del calcio - l\u2019utilizzo della cosiddetta \u201cposizione del coccodrillo\u201d, consistente nel piazzare - in occasione di un calcio di punizione - un uomo chinato per i fianchi in posizione posteriore rispetto alla barriera.\nCoccodrilli in cattivit\u00e0.\nIn Italia si possono osservare coccodrilli vivi:\nQuasi tutti i musei zoologici e naturalistici italiani hanno delle collezioni di coccodrilli tassidermizzati. Fra quelle pi\u00f9 rappresentative si segnalano per variet\u00e0 di specie il Museo Civico di Storia Naturale \"Giacomo Doria\" di Genova e il Museo di Storia Naturale sezione di Zoologia \"La Specola\" di Firenze."}
{"id": "70531", "revid": "1306893", "url": "https://it.wikipedia.org/wiki?curid=70531", "title": "Nobile Contrada dell'Aquila", "text": "La Nobile Contrada dell'Aquila \u00e8 una delle diciassette suddivisioni storiche della citt\u00e0 toscana di Siena.\nTerritorio.\nLe strade all'epoca del Bando.\nIl \"Bando di Violante di Baviera\" (1730) determina la suddivisione territoriale delle diciassette Contrade di Siena facendo riferimento ai palazzi e ai loro proprietari dell'epoca, basandosi quindi sulle costruzioni pi\u00f9 che sulle strade. Esso viene ancora oggi considerato la disposizione di base per determinare gli effettivi confini delle Contrade. Secondo il \"Bando\" relativo alla \"Nuova divisione dei confini delle Contrade\", il territorio della Nobile Contrada dell'Aquila \u00e8 delimitato dalle seguenti vie e palazzi:\nLe strade ai nostri giorni.\nLe strade che attualmente fanno parte del territorio della Contrada sono le seguenti:\nLa storia.\nL'origine dello stemma dell'Aquila si deve all'emblema della nobile famiglia Marescotti, che anticamente risiedeva nel suo territorio.\nLa contrada dell'Aquila \u00e8 la contrada che cronologicamente ha iniziato a correre il Palio di Siena dopo tutte le altre. Dopo la vittoria nella bufalata del 1610, dal 1622 scomparve dalle pubbliche feste, restando inattiva per molti anni. Solo nel 1718, su iniziativa del cavaliere Giovanni Antonio Pecci, ottenne dalla Biccherna di correre in Piazza, provocando l'ira delle contrade confinanti (Onda, Tartuca, Pantera e Selva) le quali, considerando l'Aquila contrada soppressa, si erano divise il territorio della Consorella.\nL'anno successivo, il 2 luglio 1719, l'Aquila del capitano Bulgarini conquist\u00f2 il suo primo successo con il fantino Strega sul cavallo \"Vegliantino\". Il drappellone, tuttora esposto nel museo di Contrada, \u00e8 il pi\u00f9 antico conservato a Siena.\nLa contrada ha il titolo di \"Nobile\" per concessione di Carlo V d'Asburgo in visita a Siena nel 1536.\nI luoghi e la festa.\nOratorio dell'Aquila \u00e8 la Chiesa di San Giovanni Battista, situata in via del Casato, gi\u00e0 della Congregazione dei Tredicini. Progettata da Flaminio del Turco, fu concessa alla contrada dalla Curia nel 1788.\nLa fontanina battesimale si trova in Piazza di Postierla ed \u00e8 opera dello scultore Bruno Buracchini, che la realizz\u00f2 nel 1963. Reca sul basamento il motto aquilino \"Unguis et Rostris\"\".\nFesta titolare dell'Aquila \u00e8 il Santissimo Nome di Maria, celebrato il 12 settembre.\nL'Aquila nel Palio.\nAll'Aquila sono riconosciute 24 vittorie, l'ultima delle quali riportata il 3 luglio 1992 con Andrea Degortes detto \"Aceto\", su \"Galleggiante\".\nNon \u00e8 mai riuscita a fare cappotto.\nIl periodo pi\u00f9 lungo senza vittorie per l'Aquila dur\u00f2 34 anni, dal 2 luglio 1837 al 15 agosto 1871. Per quattro volte ha detenuto la \"cuffia\" e ne \u00e8 l'attuale detentrice.\nDal 2 luglio 2016 \u00e8 la contrada \"nonna\", cio\u00e8 quella che da pi\u00f9 tempo non vince il Palio: l'ultimo successo \u00e8 datato, infatti, 3 luglio 1992.\nGli aneddoti.\nIl motto della Contrada, \"Unguibus et Rostris\", sembra ripreso da quello della citt\u00e0 francese di Avignone: \"Unguibus et Rostro\".\nL'Aquila \u00e8 l'unica contrada ad aver annoverato una donna come fantino in un Palio alla tonda. Il 16 agosto 1957 vest\u00ec il giubbetto giallo una giovane contradaiola dell'Aquila, Rosanna Bonelli detta \"Diavola\" (ma meglio conosciuta come \"Rompicollo\", dal nome di un'operetta scritta dal padre). La ragazza era gi\u00e0 un'affermata fantina, ma si distinse per bravura anche sul tufo senese durante le riprese del film \"La ragazza del Palio\" di Luigi Zampa, con Vittorio Gassman e Diana Dors, della quale Rosanna era controfigura. In relazione al lancio pubblicitario della pellicola i produttori la aiutarono a trovare una monta, e finalmente convinsero il capitano dell'Aquila. La corsa non fu delle migliori, e dopo una mossa difficile, Rosanna cadde al secondo San Martino. Ma \"Rompicollo\" era ormai entrata nella storia del Palio, e la contrada dell'Aquila, riconoscente verso la propria contradaiola, la insign\u00ec del titolo di \"fantino onorario\".\nLa rivalit\u00e0 con la Pantera.\nL'Aquila e la Pantera sono divise da un'accesa rivalit\u00e0, anche se recente e alquanto anomala. Non \u00e8 infatti nata per le classiche questioni di confine, bens\u00ec per motivi palieschi, non riconducibili a degli incidenti fra le Contrade, ma addirittura ad un'inimicizia fra fantini.\nIn occasione del Palio del 16 agosto 1936, la Pantera ebbe in sorte il portentoso Ruello e ne affid\u00f2 la monta a Corrado Meloni detto \"Meloncino\": la Contrada di Stalloreggi ambiva ovviamente alla vittoria e contava sull'appoggio dell'Aquila, che all'epoca le era addirittura alleata. La Contrada del Casato aveva ricevuto in sorte \"Rondinella\" e aveva chiamato a montarla il blasonato Fernando Leoni detto \"Ganascia\". Il problema era che i due fantini nutrivano un forte odio reciproco. Nel palio di luglio del 1933 \"Ganascia\" aveva duramente nerbato il padre di \"Meloncino\", il fantino Angelo Meloni detto \"Picino\", ormai vecchio e al suo ultimo Palio. Per tale motivo (ma anche per una presunta rivalit\u00e0 in amore) \"Meloncino\" non sopportava \"Ganascia\", che a sua volta ricambiava il forte astio.\nCome prevedibile, \"Ganascia\" ostacol\u00f2 in maniera dura e decisiva \"Meloncino\" e i sogni di gloria della Pantera finirono con una rovinosa caduta.\nDa questo episodio i rapporti fra le due Contrade si fecero tesi, anche se continuava a sussistere sulla carta la preesistente alleanza: ma i contrasti continuarono anche nel 1939 e nel 1946. Fino ad arrivare all'episodio decisivo avvenuto durante la festa titolare dell'Aquila, l'8 settembre 1947: da un altoparlante qualcuno rivolse delle pesanti offese nei confronti della Contrada della Pantera, i cui dirigenti, non soddisfatti dalle mancate scuse dalla controparte, decisero di sciogliere l'alleanza dando vita alla rivalit\u00e0 che ancora oggi contrappone le due Contrade.\nUn episodio eloquente di quanto aspra sia la rivalit\u00e0 tra le due Contrade si ebbe in occasione del Palio del 2 luglio 1992. L'Aquila aveva ricevuto in sorte il forte cavallo \"Galleggiante\", e aveva deciso di affidarsi all'esperienza del grande Andrea Degortes detto \"Aceto\". Per ostacolare la nemica, la Pantera si affid\u00f2 invece a Sebastiano Deledda detto \"Legno\": la priorit\u00e0, pi\u00f9 ancora che tirare a vincere, era ostacolare \"Aceto\" e farlo perdere.\n\"Legno\" segu\u00ec alla lettera le indicazioni impartitegli e fin dalle fasi dell'ingresso in pista, prima ancora della mossa, provoc\u00f2 ripetutamente \"Aceto\". I due in breve si scambiarono furiose nerbate: era la prima volta che due fantini si nerbavano prima della mossa, anche perch\u00e9 proibito dal regolamento (infatti a Palio concluso \"Aceto\" verr\u00e0 punito con un Palio di squalifica e \"Legno\" con cinque). Alla mossa. \"Legno\" ostacol\u00f2 duramente \"Aceto\", facendolo partire ultimo. Grazie a tale episodio e a un pizzico di fortuna il fantino panterino riusc\u00ec addirittura a rimontare portandosi in testa. Nelle retrovie per\u00f2 la classe di \"Aceto\" fece la differenza e l'Aquila riusc\u00ec a portarsi in seconda posizione, lanciandosi all'inseguimento della Pantera. Al secondo giro \"Legno\" commise una grave ingenuit\u00e0, cadendo clamorosamente in prossimit\u00e0 della Fonte Gaia e permettendo il sorpasso di \"Aceto\", che vinse cos\u00ec con l'Aquila il suo quattordicesimo e ultimo Palio.\nGemellaggi.\nLa Nobile Contrada dell'Aquila \u00e8 gemellata con due citt\u00e0:\nVittorie.\nL'Aquila si attribuisce altre quattro vittorie, non riconosciute dal Comune:"}
{"id": "70532", "revid": "21371", "url": "https://it.wikipedia.org/wiki?curid=70532", "title": "Ayatollah Khomeini", "text": ""}
{"id": "70533", "revid": "163662", "url": "https://it.wikipedia.org/wiki?curid=70533", "title": "Pan (periodico)", "text": "Pan (sottotitolo: \u00abRassegna di lettere, arte e musica\u00bb) fu una rivista di lettere, arte e musica, fondata da Ugo Ojetti nel 1933.\nDescrizione.\nLa rivista professava un sollecito ossequio a tutte le forme del regime, condivideva gli obiettivi di grandezza nazionale e di ordine nuovo da instaurare nella societ\u00e0 italiana e dava il suo pieno consenso ai miti della civilt\u00e0 latino-mediterranea e del fascismo universale.\nRedatta da Giuseppe De Robertis e dal giovane scrittore Guido Piovene per la milanese Rizzoli, \"Pan\", rispetto alla rivista \"Pegaso\" che l'aveva preceduta, allarga gli orizzonti a interessi pi\u00f9 ampi, spaziando dalla letteratura greca e latina, alla storia, alle arti figurative, secondo un ideale di \"Humanitas\" completamente antinovecentesco e filofascista che venne espresso nel numero del gennaio 1934 nell\"'Avvertenza al lettore\".\nL'allineamento al regime di \"Pan\" passa dai contributi dell'architetto ufficiale del regime Marcello Piacentini e del compositore Ildebrando Pizzetti, alle adulazioni di Ojetti che nel suo articolo \"Scritti e discorsi di Benito Mussolini\", febbraio 1935, ne esalta l'oratoria e altre virt\u00f9.\nPer quanto riguarda la musica classicistica e antiavanguardista, Mario Labroca esalta la \"ricchezza ritmica, chiarezza, logicit\u00e0 di linguaggio\" dello stile musicale di Stravinskij.\nA parte le specializzazioni differenti, le due riviste di Ojetti sono sostanzialmente simili. \"Pan\" terminer\u00e0 le pubblicazioni nel 1935."}
{"id": "70535", "revid": "5148", "url": "https://it.wikipedia.org/wiki?curid=70535", "title": "Contrada dell'Aquila", "text": ""}
{"id": "70536", "revid": "339392", "url": "https://it.wikipedia.org/wiki?curid=70536", "title": "Coccodrilli", "text": ""}
{"id": "70542", "revid": "104458", "url": "https://it.wikipedia.org/wiki?curid=70542", "title": "Mondiali di volo con gli sci", "text": ""}
{"id": "70543", "revid": "3732", "url": "https://it.wikipedia.org/wiki?curid=70543", "title": "L'Universale", "text": "L'Universale fu una rivista culturale italiana. Fu pubblicata per quattro anni, dal 1931 al 1935.\nStoria.\nFondato nel 1931 da Berto Ricci, fu il primo tra i periodici giovanili dei Gruppi universitari fascisti (GUF) nati nel 1927 che, come li definisce la rivista gentiliana \"Educazione fascista\", sono \"fogli d'avanguardia nati dallo spirito della rivoluzione\". Tra i collaboratori figurarono Camillo Pellizzi, Icilio Petrone, Diano Brocchi e Indro Montanelli.\nNel numero d'avvio de \"L'Universale\", uscito 1\u00ba gennaio 1931, Berto Ricci (nato a Firenze nel 1905 e morto sul fronte libico nel 1941) richiam\u00f2 in modo energico gli intellettuali, gli artisti, gli scrittori, ad elaborare il fascismo universale. La linea polemica dell'Universale rifiut\u00f2 il falso antico, dal neoclassicismo al mito della romanit\u00e0, ma anche ogni forma di regionalismo e di campanilismo.\nLa rivista sostenne la partecipazione degli scrittori alla vita italiana e la loro \"lotta ferma e serena contro il barocco, fazioso ambiente dei cerebratucoli camorristi, contro i circoletti della petulante infecondit\u00e0 tipo Solaria\". Il 1\u00ba gennaio 1933 \"L'Universale\" lanci\u00f2 il suo \"Manifesto realista\" nel quale neg\u00f2 nazionalismo, capitalismo e cattolicesimo progettando una societ\u00e0 fondata sull\"'universalismo fascista\", su un \"imperialismo popolare\" \"non incorporato in associazioni, ma emanante dal fascismo quale sua conseguenza immediata; e dal fascismo trasfuso a tutta la patria come coscienza d'una missione universale\".\nL'ultimo numero della rivista usc\u00ec il 25 agosto 1935; le pubblicazioni furono sospese con la motivazione che allo scoppio della guerra d'Etiopia \"non \u00e8 pi\u00f9 tempo di carta stampata\"."}
{"id": "70547", "revid": "599013", "url": "https://it.wikipedia.org/wiki?curid=70547", "title": "Barbaresco", "text": ""}
{"id": "70548", "revid": "124148617", "url": "https://it.wikipedia.org/wiki?curid=70548", "title": "Masgalano", "text": "Il Masgalano \u00e8 il premio che nella citt\u00e0 toscana di Siena viene assegnato alla Contrada la cui Comparsa risulta essere la \"migliore\" per eleganza, dignit\u00e0 di portamento e coordinazione nel corso di entrambi i cortei storici che precedono il Palio.\nIl premio.\nIl nome \u00e8 una derivazione dallo spagnolo \"mas\" (\"pi\u00f9\"), e \"galante\" (\"elegante\"). Esso consiste per antica tradizione in un vassoio d'argento sbalzato, o un bacile, ma si sta lentamente trasformando in una vera e propria scultura in argento realizzata in genere da \"deformazioni\" spaziali di un vassoio.\nIn esso devono obbligatoriamente figurare gli stemmi del Comune di Siena, del Magistrato delle Contrade e del \"Comitato Amici del Palio\".\nViene assegnato da una giuria composta da due rappresentanti per ciascuna delle 17 Contrade e riuniti in un \"Comitato Amici del Palio\". Ogni Contrada nomina annualmente i propri rappresentanti, in genere tra ex-alfieri ed ex-tamburini.\nIl Masgalano viene \"messo in palio\" dall'amministrazione comunale e pu\u00f2 essere offerto da enti pubblici, associazioni senesi o da altre istituzioni, la cui veste o funzione sia particolarmente legata alla storia della citt\u00e0.\nOgni forma di pubblicit\u00e0 e propaganda \u00e8 esclusa; il Masgalano, secondo l'antica consuetudine, viene presentato in occasione della presentazione del Drappellone.\nStoria.\nIn antichit\u00e0 questo premio era importante quanto il Drappellone messo in palio per la \"carriera\". Veniva assegnato come premio per il miglior carro allegorico, o la migliore prestanza dei componenti del gruppo armato della Contrada, per la sfarzosit\u00e0 dei costumi. La Contrada della Torre conserva un Masgalano vinto intorno alla met\u00e0 del XVII secolo.\nDopo una lunga interruzione, il premio \u00e8 stato ripristinato nel 1950, al fine di mantenere la disciplina ed accrescere il prestigio del corteo storico.\nL'idea di sostituire il tradizionale bacile con un prezioso oggetto-scultura che sfila nella passeggiata storica, nasce all'inizio degli anni ottanta dall'intuizione dell'intellettuale senese Aldo Cairola che volle fortemente questo radicale cambiamento nella tradizione del corteo per adeguare la dignit\u00e0 artistica del Masgalano a quella del Drappellone, che veniva da qualche anno dipinto da artisti internazionali di chiara fama. Il progetto venne approvato e da allora numerosi artisti (senesi e non, come ad esempio Pietro Cascella) si sono confrontati con questo tema.\nAltre citt\u00e0.\nIl Masgalano era il premio che si aggiudicava nelle feste rituali, in specie tra il XVI e il XVII sec., il cavaliere o altre rappresentanze che dimostravano maggior eleganza, portamento o sfarzo \"(pompa\") nelle proprie vestizioni, esibizioni o esercizi. Difatti, con la fine del medioevo le giostre, tornei, pali andarono ad ingentilirsi nelle forme, limitando le pericolosit\u00e0 degli scontri o delle sfide, fino in alcune realt\u00e0 a perdere il valore competitivo, divenendo pure a volte delle vere e proprie teatralizzazioni o rappresentazioni.\nNella tradizione della Giostra del Saracino di Arezzo in occasione della \"giostra ad burattum\" corsa il 30 settembre 1612 in onore della visita di Cosimo II con un Masgalano verr\u00e0 premiato il cavaliere pi\u00f9 elegante. Questa Giostra \u00e8 succintamente descritta da Dimiurgo Lambardi, aretino storiografo granducale, che annota svolta dinanzi al palazzo ove dimoravano il Granduca e la consorte Maria Maddalena d'Austria, nello slargo adiacente alle scalinate del sagrato del Duomo, che svolsero la funzione di platea. Si contesero la vittoria \u201c\"sei Cavalieri Gentilhuomini aretini molto bene et riccamente ornati con bei cavalli bardati, con paggi e lance\"\u201d, il primo premio consegnato dallo stesso Granduca consistette in \u201c\"tre collane d'oro e una bottoniera d'oro con gioie di diversa natura\u201d.\" Ripristinato in epoca moderna oggi \u00e8 destinato al Quartiere che durante la \"marcia degli armati\" che percorre la citt\u00e0 prima dell'entrata in piazza per \"correr Giostra\" ha condotto le sue compagini nel modo pi\u00f9 attinente e adeguato secondo i parametri descritti fin dal 1932. Oggi \u00e8 intitolato alla memoria del regista Fulvio Tului che agli inizi degli anni '60 rinnov\u00f2 il percorso della sfilata."}
{"id": "70551", "revid": "1543377", "url": "https://it.wikipedia.org/wiki?curid=70551", "title": "Barbaresco (Siena)", "text": "Il barbaresco (pi\u00f9 propriamente barberesco) nella citt\u00e0 toscana di Siena \u00e8 la persona incaricata in ognuna delle diciassette Contrade di accudire il cavallo (o \"b\u00e0rbero\") assegnato a sorte per la corsa del Palio.\nIl barbaresco viene nominato dal Capitano della Contrada. La sua carica \u00e8 estremamente importante e delicata perch\u00e9, in caso di infortunio al cavallo assegnato a sorte alla Contrada, quest'ultima non potr\u00e0 partecipare al Palio.\nIl primo barbaresco donna della plurisecolare storia del Palio \u00e8 stato nominato in occasione del Palio del 2 luglio 2006 dalla Imperiale Contrada della Giraffa."}
{"id": "70552", "revid": "1851137", "url": "https://it.wikipedia.org/wiki?curid=70552", "title": "Red Special", "text": "La Red Special, chiamata anche Fireplace o Old Lady, \u00e8 una chitarra elettrica costruita nel 1963 da Brian May, storico chitarrista della rock band britannica Queen, e da suo padre, ingegnere appassionato di modellismo. Si presume che il costo totale della chitarra risult\u00f2, al tempo, di 8 sterline, anche se a quei tempi valevano molto pi\u00f9 della attuale valuta; all'incirca, se calcolato rispettando l'inflazione, il prezzo si aggira intorno a 65 sterline attuali, circa 72 euro.\nStoria della Red Special.\nBrian May si appassion\u00f2 alla musica molto presto: dai dieci anni inizi\u00f2 a suonare il pianoforte, ma poi scopr\u00ec di preferire la chitarra. La sua prima chitarra fu una chitarra flamenca, ma ben presto ebbe il desiderio di suonare una chitarra elettrica. La sua famiglia non aveva la possibilit\u00e0 economica di acquistare una costosissima Fender Stratocaster o una Gibson Les Paul, Brian decise di costruirsi la sua chitarra personale. Nel giro di due anni all'incirca ricicl\u00f2 del materiale inusuale per fare il pi\u00f9 della chitarra, e con l'aiuto del padre Harold install\u00f2 il circuito elettrico.\nIl nome \"Red Special\" deriva dalla colorazione rossastra del mogano e dall'unicit\u00e0 dello strumento. Il sistema di circuitazione inventato da Brian May permette una gamma di 13 diverse combinazioni di suono. La timbrica pi\u00f9 caratteristica \u00e8 quella di un suono abbastanza cupo e profondo, aggressivo ed autorevole. Alcuni amici di Brian la chiamarono \"The Fireplace\" (dall'inglese, \"Caminetto\") in quanto il manico della chitarra fu costruito usando la cornice in mogano di un vecchio caminetto.\nDa allora la Red Special ha accompagnato l'intera carriera musicale di Brian May divenendo un marchio di fabbrica sia per i Queen che per il chitarrista.\nMolti liutai ed aziende si sono lanciati nella produzione di repliche di questa chitarra, come numerosi sono i fan di Brian May che hanno voluto costruire la propria replica personale.\nCaratteristiche tecniche.\nCorpo.\nL'idea di Brian era di creare una chitarra elettrica \"hollow body\" (o semi-acustica). Per risparmiare sul materiale per il corpo, us\u00f2 due blocchi di listellare: intagli\u00f2 quindi il listellare senza trapassarlo e un\u00ec i due blocchi con colla e viti, ricavandoci quindi le camere acustiche, il vano elettrico e il vano tremolo. Il sistema di cavit\u00e0 da lui ideato rendeva la chitarra pi\u00f9 leggera di una normale \"solid body\" come la Stratocaster\".\" \nPer irrobustire la struttura, la parte centrale dove si avvita il manico e il blocco del tremolo fu sostituita con due blocchi di quercia ricavati da un vecchio tavolo (col tempo il listellare non avrebbe resistito alle continue sollecitazioni del tremolo).\nIl tutto fu impiallacciato con del mogano per nobilitare la scarsa qualit\u00e0 dei legni adottati; il binding (bordi del corpo) fu costruito in plastica bianca ABS (Brian e suo padre avevano utilizzato un paraspigoli per mensole).\nAi lati del gancio posteriore per la tracolla furono infine trapanati due fori che sbucano all'interno della cavit\u00e0 del tremolo, nei quali \u00e8 possibile inserire un giravite per aumentare o diminuire la tensione delle molle del tremolo senza dover smontare la copertura; smontando la copertura si poteva comunque regolare la tensione delle molle usando una chiave inglese.\nManico.\nIl manico \u00e8 un unico pezzo di mogano ricavato da un pezzo di camino dell'Ottocento (stagionato quindi di almeno 100 anni), che presentava anche dei buchi da tarli, ricoperti con dello stucco dai May.\n\u00c8 pi\u00f9 spesso e largo rispetto ai soliti manici che si trovano in giro (26\u00a0mm al tasto zero compresa tastiera) ma non per questo scomodo da suonare.\nHa una sezione a V che va dal tasto zero al quinto, diventa poi a C e gradualmente a D verso la fine del manico (in prossimit\u00e0 del tacco).\nha un'inclinazione di 2\u00b0, mentre la paletta ha un'inclinazione di 4\u00b0 che non comincia subito dopo il capotasto in Bakelite.\n\u00c8 un manico avvitato composto da un bullone da 8\u00a0mm nella parte alta del tacco (nascosto dalla tastiera incollata sopra) che sbuca nella parte posteriore del corpo e che viene stretto con una rondella e un dado.\nAltre due viti nella parte bassa del tacco formano un triangolo insieme al bullone, scelta a detta di molti non casuale dato che il triangolo \u00e8 una forma geometrica perfetta.\nIl truss rod \u00e8 autocostruito e sbuca nel tacco del manico e si avvolge al bullone di fissaggio (Brian non lo ha mai regolato per via dello spessore del manico che resiste alla tensione delle corde).\nSulla paletta, fin dagli inizi ci fu la sigla adesiva \"BHM\" di colore argentato (visibile occasionalmente nei video musicali di \"Keep Yourself Alive\" e \"Liar\"), che poi rimosse.\nTastiera.\nLa tastiera \u00e8 in quercia (i May non potevano permettersi una tastiera in ebano) dipinta di nero con segnatasti in madreperla bianca (ricavati da bottoni presi dalla cesta per il cucito della madre) e sono stati sagomati a mano dandogli una circonferenza di 6\u00a0mm.\nHa 24 tasti pi\u00f9 un tasto zero (pi\u00f9 alto del resto dei tasti e costituisce il vero capotasto della chitarra).\nIl capotasto \u00e8 in bak\u00e9lite marmorizzata marrone degli anni '60; in realt\u00e0 non \u00e8 un vero capotasto ma piuttosto una guida per le corde, mentre il vero capotasto, come si diceva prima, \u00e8 il tasto zero.\nIl diapason \u00e8 di 610\u00a0mm (24\") e il radius \u00e8 di 7,25\".\nPonte.\nIl ponte \u00e8 artigianale, costruito da Brian nell'officina della scuola. \u00c8 formato da sei piccoli blocchi indipendenti di alluminio con un'altezza che segue il radius in maniera permanente; l'action (altezza delle corde rispetto alla tastiera) \u00e8 una delle poche cose che non possono essere regolate sulla Red Special. I blocchi di alluminio sono avvitati al corpo tramite delle viti.\nNella parte superiore di ogni blocco vi sono cinque scanalature in una delle quali \u00e8 inserito un rullo scanalato dello stesso diametro della corda. Spostando il rullo nella giusta scanalatura si regola l'ottavatura dello strumento. Particolare dettaglio: sul blocco del MI grave sono presenti solo tre scanalature.\nI rulli consentono alle corde di tornare nella posizione originale anche dopo l'utilizzo pesante del tremolo annullando l'attrito. Questo sistema contribuisce a massimizzare la tenuta dell'accordatura dello strumento, inoltre evita che le corde si rompano per frizione con il ponte.\nBlocco cordiera-tremolo.\nAnch'esso \u00e8 costruito artigianalmente da Brian nelle officine della scuola, ed \u00e8 stato ideato proprio da lui. \u00c8 formato da una lama presa da un coltello della madre, avvitata sull'inserto in quercia (\u00e8 il fulcro su cui il tremolo oscilla), da un blocco in acciaio inserito dentro l'inserto, e da un altro blocco basculante in acciaio al quale vengono inserite le corde. La tensione delle corde viene controbilanciata da due molle prese da una vecchia motocicletta (bloccate da due viti che si inseriscono nel blocchetto d'acciaio inserito a sua volta nella quercia), e infine la leva del tremolo presa dal sellino di una bicicletta che metter\u00e0 in movimento il blocco basculante. Il tappo sulla leva del tremolo \u00e8 stato ricavato da un grande ferro da calza della madre. Detto da molti, questo sistema innovativo, inventato prima del ponte Floyd Rose, \u00e8 il pi\u00f9 morbido e stabile.\nPickup.\nInizialmente i May costruirono da s\u00e9 i pickup (Harold era appassionato di elettronica e Brian seguiva molto incuriosito la passione del padre).\nPrincipalmente erano dei normali single coil che differivano per il modo in cui si collegavano al circuito: immediatamente sotto ogni pickup, sono intarsiati nel legno due cilindretti metallici dai quali sbucano due cavetti elettrici (anch'essi intarsiati nel legno) collegati al circuito. Inserendo i cavi dei pickup correttamente nelle loro sedi si chiudeva il circuito; questo espediente consentiva la possibilit\u00e0 di togliere i pickup dalla chitarra ogni volta lo si volesse, senza dissaldare i cavetti, tuttavia, solo per smontare il manico sarebbe stato necessario.\nParticolare \u00e8 la scelta di montare i pickup in serie per avere un segnale di uscita alto e, permettere di combinare con gli interruttori (13 combinazioni) i single coil, facendoli diventare anche degli humbucker.\nPer\u00f2 i pickup non funzionavano a dovere per via dei 3 poli magnetici con cui erano fatti. Infatti, facendo dei bending, la chitarra andava in feedback e, quindi, la scelta ricadde sui \"Burns Tri-Sonic\", che Brian vide un giorno in una vetrina di un negozio musicale, modificati da Harold che riavvolse i fili delle bobine e mise della resina epossidica all'interno per diminuire l'effetto microfonico.\nElettronica.\nI controlli principali sono una manopola per il volume, uno per il tono e un sistema di sei piccoli interruttori (deviatori bipolari a due posizioni ON-OFF), di cui due per ogni pickup: la prima fila di interruttori permette di attivare i pickup indipendentemente tra di loro, la seconda fila permette a ciascun pickup di passare da fase in controfase, modificando il suono fra tonalit\u00e0 tipiche degli \"humbucker\" (2 o 3 pickup in fase) e suoni brillanti e cristallini (qualunque combinazione in controfase). Quando i pickup sono in contro-fase, infatti, la loro caratteristica \u00e8 quella di eliminare certe frequenze dando in risposta un suono tipicamente nasale e ottenibile solo da pickup con controllo di fase. Altre chitarre elettriche montano questo sistema, ad esempio la Fender Jaguar o la Fender Mustang.\nPer non praticare fori antiestetici sul battipenna, gli interruttori e le manopole sono tenuti assieme da una piastra metallica avvitata al corpo, parte ingegnosamente integrante della schermatura (terra) della chitarra: inizialmente \u00e8 stata usata carta stagnola per schermare solo il vano dei controlli, mentre i pickup possedevano, oltre ai due cavi elettrici, un terzo cavo per scaricare la massa a terra dato che hanno una cover metallica.\nEsempi della versatilit\u00e0 tonale della Red Special si trovano in tutta la discografia dei Queen, dal solo fuori fase di \"Bohemian Rhapsody\" ai toni aggressivi di \"I Want It All\" o \"Hammer to Fall\", passando per il blues sofisticato di \"Sleeping on the Sidewalk\" e le bizzarrie sonore di \"I'm Going Slightly Mad\" e \"Brighton Rock\".\nIn origine Brian install\u00f2 un effetto (fuzz), il cui interruttore (identico ai controlli dei pickup) si trovava poco sopra i controlli dei pickup e di traverso. Poi \u00e8 stato rimosso (non \u00e8 ben chiaro perch\u00e9) ed aveva ricoperto il foro dell'interruttore con un pezzo di nastro isolante rosso, poi nero; dopo l'ultimo restauro ci ha fatto intarsiare la caratteristica stellina di madreperla. Nei video musicali di \"Keep Yourself Alive\" e \"Liar \"\u00e8 possibile vedere, anche se non chiaramente, l'interruttore del distorsore.\nMeccaniche.\nLa scelta di Brian per quanto riguarda le meccaniche all'epoca cadde su delle economiche meccaniche con meccanismo aperto. Nei primi anni '80 Brian ruppe la meccanica del Sol e la sostitu\u00ec con una simile. Pi\u00f9 tardi cambi\u00f2 svariate volte le meccaniche, non si sa di preciso quali modelli, dalle foto possiamo dire che a met\u00e0 degli anni '80 montava delle Schaller mentre negli anni '90 montava delle Gotoh. Dopo il restauro avvenuto nel 1997, il liutaio australiano Fryer decise di montare delle Schaller autobloccanti modificate con bottoncini madreperlati tipo Gotoh che riproducono la stessa estetica delle prime meccaniche montate all'epoca della costruzione.\nBattipenna.\nIl battipenna \u00e8 in perspex (metacrilato) nero.\nHa uno spessore di 3\u00a0mm ed \u00e8 totalmente indipendente dai pickup (avvitati al corpo), dagli interruttori, dalle manopole e dal ponte; infatti il battipenna si pu\u00f2 smontare senza togliere le corde e con pi\u00f9 facilit\u00e0 (vanno rimosse solo le manopole del volume e del tono).\nLa mezzaluna che copre la cavit\u00e0 del tremolo ha anch'essa spessore 3\u00a0mm.\nLe cornici dei pickup e il copri-truss rod hanno spessore 2\u00a0mm.\nFinitura.\nTutta la chitarra \u00e8 stata colorata con una mistura di mordenti fino ad ottenere il colore desiderato, un rosso particolare leggermente vicino al marrone che con i riflessi della luce assume una colorazione tendente all'arancione.\nLa finitura \u00e8 stata data su tutta la chitarra, tastiera inclusa, con la Rustin's Plastic Coating, una vernice poliuretanica che d\u00e0 un effetto vetrato e che non ingiallisce col tempo.\nIl suono della Red Special.\nAmplificazione ed effetti.\nUna caratteristica fondamentale per il suono della Red Special \u00e8 costituita dall'amplificazione e dagli effetti usati.\nGli amplificatori scelti da May sono dei valvolari VOX AC-30, in numero variabile fra 9 e 12, messi l'uno sull'altro nell'inconfondibile disposizione a muro.\nFra essi e la Red Special trovano posto un piccolo amplificatore push pull da circa di potenza, progettato e costruito artigianalmente con materiale prelevato da un vecchio fonografo Philips dal bassista dei Queen John Deacon (e chiamato per questo \"Deacy Amp\") ed un pedale di enfatizzazione delle frequenze medio-alte (il \"treble booster\"), il cui scopo \u00e8 quello di saturare lo stadio finale di amplificazione costituito dai quattro pentodi el84. Il \"treble booster\" \u00e8 in grado di amplificare il suono in ingresso fino a 20 dB e quando collegato ad un amplificatore valvolare \u00e8 perci\u00f2 in grado di saturarlo.\nCol passare degli anni Brian May adoper\u00f2 vari tipi di \"treble booster\" (i primi erano costruiti con transistor al germanio) come \u00e8 possibile sentire nei primi due album dei Queen, per poi passare ad altri pedali che, non essendo al germanio, davano un timbro pi\u00f9 secco ed aggressivo.\nBrian May era solito inoltre usare il \"Deacy Amp\" in concomitanza al \"treble booster\" per registrare le sovraincisioni e le armonizzazioni, mentre usava il Vox per registrare le altre tracce.\nNegli ultimi album adoper\u00f2 anche effetti pi\u00f9 tecnologici e particolari come il \"wah\", \"delay\", \"echo\", \"flanger\", \"riverbero\". Il loro uso ha permesso ai Queen di creare effetti molto innovativi per una chitarra, al punto da rifiutare per lungo tempo (fino all'album \"The Game\") l'uso dei sintetizzatori che andavano allora prendendo piede.\n\u00c8 da ricordare l'uso del \"delay\" e dell\"'echo\" che Brian fece per le esibizioni dal vivo: essendo presente una sola chitarra nel gruppo, che doveva occuparsi sia dell'accompagnamento sia delle parti soliste, Brian May era solito utilizzare tre banchi di amplificatori secondo il seguente schema:\nQuello che si otteneva era dunque un suono che si ripeteva tre volte con un ritardo equidistante per ogni banco di amplificatori. Brian con questo sistema era in grado di suonare dei riff e sovraincidersi in tempo reale (come nel celebre pezzo \"Brighton Rock\").\nUn altro tratto sicuramente imprescindibile per il suono \u00e8 il \"chorus\": Brian adoper\u00f2 sempre il Ce-1 della Boss (totalmente analogico) introdotto negli anni settanta, in grado di fornire un \"chorus\" molto profondo e anche un particolare effetto di vibrato.\nPlettro.\nAltro segno distintivo di Brian May \u00e8 il plettro usato: una moneta da 6 \"pence\", scelta per il suo profilo caratteristico e l'attacco particolarissimo conferito alle note suonate, che permette la creazione di effetti sonori molto particolari variando leggermente inclinazione, forza e posizione (del \"plettro\") sulle corde.\nNei casi in cui sia necessario un suono dotato di minore attacco e tendenzialmente pi\u00f9 morbido, Brian suona utilizzando il dito indice per pizzicare le corde al posto del plettro.\nRepliche storiche della Red Special.\nLa \"Yellow Special\" di John Birch.\nFin dall'inizio Brian ha sempre necessitato di avere con s\u00e9 una chitarra di ricambio: negli anni '70, chiese a un certo liutaio inglese di nome John Birch di esaminare la sua chitarra e di costruirne un modello simile. \nQuesta chitarra fu la prima copia dell'originale prima ancora di avviare una produzione in serie di copie firmate ufficialmente, non fu una replica fedele ma un modello con delle somiglianze, e differiva enormemente dall'originale:\nBrian us\u00f2 questa chitarra nei video musicali \"We Will Rock You\" e \"Spread Your Wings\". \nEssa non \u00e8 mai stata un perfetto lavoro di liuteria: non teneva l'accordatura a causa del ponte a rulli scadente che non annullava completamente l'attrito. Durante il concerto del 1982 a Rutherford, dopo aver rotto una corda alla sua chitarra originale e, due minuti dopo anche a questa, per la frustrazione Brian la ruppe sbattendola contro gli amplificatori. Questo momento storico \u00e8 immortalato in un file audio.\nQuesta chitarra \u00e8 stata poi riparata dopo svariati anni, dal liutaio Andrew Guyton, attualmente produttore di repliche ufficiali Red Special. Tuttavia, secondo alcune fonti i segni della riparazione sono molto evidenti e comunque Brian non la usa pi\u00f9 in concerto.\nLe Guild BHM.\nFin dalla fine degli anni '80, Brian us\u00f2 due chitarre replicanti l'originale, sia per le registrazioni in studio sia per i concerti. Questi prototipi hanno avuto un tale successo da avviare una prima e ufficiale produzione in serie per il pubblico.\nIl primo modello aveva le seguenti caratteristiche:\nInoltre \u00e8 stata usata nel video di \"The Miracle\" dal ragazzino che impersona Brian May.\nIl secondo modello aveva alcune differenze:\nChitarre di riserva di Brian May e modelli speciali.\nDal momento in cui conobbe i liutai Andrew Guyton e Greg Fryer, Brian acquis\u00ec diversi modelli sempre pi\u00f9 vicini all'originale:\nIn passato ha anche usato altri modelli:\nA partire dal tour Brian May &amp; Kerry Ellis - One Voice, Brian ha occasionalmente usato anche una \"BMG \"Mini May\"\" e una \"BMG \"Special\"\" con corpo in alluminio.\nRestauro della Red Special.\nDopo trent'anni di esibizioni, la chitarra artigianale di Brian dava segni di deterioramento: essa mostrava graffi e ammaccamenti, in particolare sul retro, che si era enormemente scolorito mostrando l'impiallacciatura grezza. Come si pu\u00f2 notare in alcuni live degli anni '90 Brian aveva applicato dei pezzi di nastro adesivo sul binding che si stava staccando in diversi punti.\nNel 1997 Brian decise di far restaurare la Red Special, dai liutai Greg Fryer e Andrew Guyton. Non rest\u00f2 comunque senza chitarra: utilizz\u00f2 delle fedelissime repliche costruite dai due liutai.\nNonostante Brian fosse molto timoroso nella manutenzione della sua chitarra, dovette comunque far sostituire diverse parti usurate come la presa del jack, il tasto zero e il binding intero; l'originaria schermatura in alluminio, allora situata solamente sotto la placchetta metallica dei controlli, \u00e8 stata rimpiazzata dalla schermatura in rame, stavolta fatta per intero su tutto il vano elettrico. Il foro dell'effetto fuzz sul battipenna \u00e8 stato chiuso con della resina plastica nera ed \u00e8 stata intarsiata la caratteristica stella di madreperla; il retro del battipenna \u00e8 stato coperto con rame da schermatura.\nI pickup furono smascherati e paraffinati per ridurre l'effetto microfonico, i pezzi come il ponte a rulli e la cordiera-tremolo furono smontati pezzo per pezzo per essere rilucidati.\nI segnatasti in madreperla furono accuratamente rifiniti e le ammaccature riparate; alla fine la chitarra \u00e8 stata riverniciata e laccata con gli stessi identici prodotti usati all'epoca.\nInoltre, Fryer applic\u00f2 le caratteristiche cornici che circondano i pickup, in perspex. Secondo un'intervista dello stesso May, i ventiquattro tasti non furono mai sostituiti.\nRepliche in produzione.\nCase di liuteria che producono repliche della Red Special, in serie o su ordinazione:\nGuyton (Regno Unito) - Brian May official product -.\nSu richiesta di Brian May in occasione dei 40 anni di vita della \"Red Special\" Andrew Guyton, liutaio inglese della Contea del Suffolk, ha costruito una replica in serie limitata (50 pezzi) il cui costo, il pi\u00f9 alto del mercato delle \"Red Special\", \u00e8 di 7.180 sterline (pari a 8.700,00 euro circa). Ha usato gli stessi materiali dell'originale, di cui ha potuto prendere visione personalmente, anche grazie all'aiuto dei raggi X per scoprire la forma esatta delle cavit\u00e0 interne, impiegando meccaniche \"Schaller M6\" e pickup \"Burns Tri-Sonic\" completamente modificati, che replicano perfettamente gli originali anche nell'impedenza.\nLa replica, considerata da molti la migliore in assoluto, \u00e8 firmata da Brian May che ne ha apprezzato l'eccellente fattura, tanto da definirla identica alla sua chitarra.\nRS Custom (Stati Uniti).\nLa RS Custom \u00e8 un'azienda statunitense fondata dal liutaio Everett Wood che produce repliche della Red Special costruite a mano, fornendone tre modelli: 64 Standard, 64 Special, 64 Supreme. I costi, che variano in ordine all'accuratezza del modello, vanno dai 4.499 dollari U.S.A. (3.500 euro circa) ai 6.900 dollari U.S.A. (5.300 euro circa).\nSGL (Regno Unito).\nLa SGL \u00e8 un'azienda del Galles meridionale (Swansea, West Glamorgan) fondata da Simon Jones, considerato da molti il miglior liutaio in attivit\u00e0. La sua replica della Red Special, costruita con cura con materiali di alta qualit\u00e0, \u00e8 fedele all'originale. \u00c8 senza dubbio una delle migliori repliche ed il suo costo, naturalmente tra i pi\u00f9 alti del mercato delle Red Special, \u00e8 di 3.950 sterline (pari a 4.800,00 euro circa).\nSei (Giappone).\nLa Sei \u00e8 un'azienda costruttrice di chitarre giapponese. Le sue repliche della Red Special, ad opera di Seiji Matsumura, hanno caratteristiche tecniche simili ai modelli della Kz e sono costruite con materiali di alta qualit\u00e0, riproducendo fedelmente l'originale. Le repliche sono due: la SGFR, il cui costo supera ampiamente i 4.000,00 euro, e la SGFR\u2161, che raggiunge i 3.500,00 euro.\nCQuadro (Italia).\nCQuadro Guitar Works \u00e8 un laboratorio di liuteria artigianale italiano nato nel 2010 che, oltre a produrre chitarre Custom e dal proprio design, si \u00e8 specializzato nella costruzione di repliche fedeli della Red Special, prodotte in tre modelli: Red Special Basic (versione semplificata dell'originale, con ponte a rulli Wilkinson e corpo interamente in mogano), Red Special Extreme (versione identica in tutto all'originale) e la Gold Special (riproduzione migliorata della chitarra, tutta in acero, che il liutaio John Birch costru\u00ec per Brian May negli anni '70 e che venne distrutta nei primi anni '80) non in catalogo ma costruita solo su richiesta.\nNel 2013 ha realizzato una chitarra per lo stesso Brian May, un ibrido tra una Telecaster e una Red Special dal suono tutto personale.\nLe repliche della CQuadro, considerate da diversi esperti le migliori in Italia e tra le migliori al mondo, sono costruite con macchinari CNC , poi assemblate e rifinite a mano Corrado Carpinteri, che dal 2005 conduce incessanti ricerche riguardanti la Red Special nel suo laboratorio di Canicattini Bagni, in provincia di Siracusa, determinate dalla sua grande passione per la \"Old Lady\". I costi delle repliche vanno dai 1.800 \u20ac per la Basic, ai 4.500 \u20ac per la Extreme.\nBrian May Guitars (Regno Unito) - Brian May signature -.\nL'azienda \u00e8 gestita direttamente da Brian May, che dopo aver rilevato la produzione Burns London ha iniziato, a luglio del 2004, a produrre repliche della sua \"Red Special\" con caratteristiche praticamente identiche ai modelli Burns. Successivamente le repliche \"Brian May Guitars\" hanno subito leggere modifiche ed oggi le versioni standard, cio\u00e8 la \"Brian May Special\" (chitarra elettrica) e la \"Brian May Rhapsody\" (chitarra acustica), sono proposte in diversi colori, per un costo che oscilla tra gli 800,00 e i 900,00 euro.\nDopo l'estate del 2008 Brian May ha lanciato sul mercato un'altra replica, con la collaborazione tecnica del liutaio australiano Greg Fryer e del liutaio giapponese Kazutaka Ijuin, che hanno rispettivamente firmato e marchiato sul retro della paletta il modello: una \"Red Special\" di alta qualit\u00e0, tutta in mogano con tastiera in ebano, denominata \"Super\" e prodotta in serie limitata (100 pezzi all'anno). Il costo di questa replica \u00e8 di 3.200,00 \u20ac circa.\nDiquattro (Australia).\nLa replica di questa azienda costruttrice di chitarre che ha sede a Melbourne, Australia, \u00e8 opera di Ralph Diquattro. Proposta dal 2002, \u00e8 costruita con materiali di qualit\u00e0 ed \u00e8 praticamente fedele all'originale (nonostante monti un ponte un po' pi\u00f9 grande ed in posizione leggermente obliqua). Il suo costo \u00e8 pari a 2.800,00 euro circa.\nLegg (Italia).\nLa Legg \u00e8 una casa costruttrice di chitarre italiana. La sua replica della Red Special, frutto dell'appassionato lavoro del liutaio Giuseppe Gobbi, come per la CQuadro oggi non \u00e8 pi\u00f9 pubblicizzata. Fedele all'originale in tutte le sue parti, \u00e8 una delle migliori repliche in circolazione. I modelli di queste chitarre, costruite solo su richiesta, possono essere due: la Red Special con manico avvitato, interruttori bianchi e ponte roller in alluminio w e la Red Special Pro, con un particolare sistema di incollaggio del manico brevettato dalla casa ed il ponte, come l'originale in ottone massiccio, completamente costruito dalla Legg. Il costo delle repliche \u00e8 di oltre 2.000,00 euro.\nDillion (U.S.A.).\nAzienda statunitense, da non confondere con l'omonimo marchio canadese, la Dillion produce repliche di chitarre \"vintage\" costruite a mano in Corea, tra cui la \"Red Special\" ad un costo di 700,00 euro circa. L'attuale versione della \"Old Lady\", la \"DBM-10T\", ha sostituito le repliche precedenti, di cui la versione pi\u00f9 accurata era la \"DBM04\", simile alla replica della Burns.\nJim Reed (Italia).\nLa ditta italiana Jim Reed, dopo la dismissione della produzione della \"Red Special\" da parte della Guild, ha iniziato la produzione delle repliche della chitarra di Brian, equipaggiate con pickup \"Burns Tri-sonic\" della Kent Armstrong. Le prime \"Red Special\" erano allestite con due diverse unit\u00e0 tremolo: \"Vintage\", con il sistema vibrato americano della \"Fender Jaguar\" e \"Floyd Rose\", che ha conferito alla replica un aspetto pi\u00f9 moderno.\nOggi l'azienda produce due nuove repliche: la \"Red Special HM\", venduta a poco pi\u00f9 di 500,00 euro, che nonostante monti un'unit\u00e0 tremolo costruita da Jim Reed, che riproduce l'originale, presenta alcune differenze con la chitarra di Brian come la diversa leva vibrato, le manopole e gli interruttori di colore nero, la tastiera in palissandro chiaro e la \"Red Special LP Tail\", venduta a meno di 400,00 euro, con ponte modello Les Paul. Della replica HM la Jim Reed ha costruito, su richiesta, qualche modello \"Custom\" molto pi\u00f9 simile all'originale.\nWeller (Corea del Sud).\nAnche la coreana Weller si \u00e8 cimentata in una ottima replica della mitica chitarra di Brian May, la Weller Red Special modello GMB-200RD. Molto curata nell'aspetto esteriore che tecnico e con caratteristiche che si avvicinano tantissimo al prototipo originale, come i pickup Tri Sonic Burns modificati e una elettronica praticamente identica, unitamente al manico sit in ed ai legni usati. Si colloca in una fascia di prezzo economica (poco meno di 500 euro), bench\u00e9 dia effettivamente un suono davvero vicino a quello tipico della Red Special.\nJJ Scott (Vietnam).\nDitta del Vietnam che produce repliche della Red Special a basso costo (400 euro circa) clonando, in realt\u00e0, il modello della Burns London.\nRepliche fuori produzione.\nCase di liuteria che hanno interrotto la produzione di repliche della Red Special:\nKz (Giappone).\nKazutaka Ijuin \u00e8 un liutaio giapponese che ha prodotto, in passato, esclusivamente \"Red Special\". Il modello denominato \"Red Special Pro\", costruito fedelmente all'originale con i migliori materiali, \u00e8 considerato da alcuni la migliore replica, nonostante quella della Guyton risulti, per accezione comune, pi\u00f9 accreditata. Il costo, circa 7.000,00 euro, scende alla met\u00e0 nella versione denominata \"Red Special Jr.\", replica pi\u00f9 accessibile affiancata alla \"Pro\" e prodotta da luglio 2006, anch'essa fedele all'originale ma con ponte a rulli Wilkinson regolabile.\nDal 2008 Kazutaka Ijuin, quando ha iniziato insieme a Greg Fryer (restauratore della Red Special di May) e per conto della Brian May Guitars la lavorazione della \"Super\" (una replica pi\u00f9 semplificata della sua \"Pro\" e molto simile alla \"Jr.\"), ha smesso di produrre le sue repliche.\nRS Guitars (Stati Uniti).\nL'azienda statunitense RS Guitars fondata da Steve Turpin, chitarrista solista dei Broken Romeo, produceva esclusivamente \"Red Special\", costruite con materiali di qualit\u00e0 ed estremamente curate nelle finiture. Tra i suoi modelli, per i quali impiegava pickup Burns Tri-Sonic prodotti dalla Adeson, la \"RS Classic\" in versione \"customer provided bridge\" \u00e8 una riproduzione fedele dell'originale. Il costo di queste repliche era di poco superiore ai 2.000,00 euro.\nGuild (Stati Uniti) - Brian May signature -.\nLa Guild, storica fabbrica di strumenti musicali statunitense, attu\u00f2 la prima vera produzione ufficiale delle chitarre \"Red Special\". Brian May segu\u00ec da vicino la progettazione. Nella linea Guild sono stati offerti diversi modelli firmati Brian May, anche in svariate colorazioni oltre al rosso canonico (verde, bianco...).\nNel catalogo del 1984 veniva offerta la \"BHM1\": una replica dotata di 3 single coil \"DiMarzio Brian May\", sei mini-interruttori di commutazione e vibrato Kahler. Il corpo in mogano con piano in acero sagomato. Di queste chitarre, che costavano circa 1.200,00 sterline, ne furono realizzate 316 esemplari. Il modello fu messo fuori produzione nel 1986. In un'intervista dell'epoca Brian May dichiar\u00f2: \"L'hanno costruita in mogano pieno, mentre la mia era di compensato. Le Guild sono quindi un po' pi\u00f9 pesanti della mia e hanno il manico pi\u00f9 sottile, perch\u00e9 il mio \u00e8 veramente spesso e largo, e non piacerebbe a molta gente oltre a me. Hanno anche cambiato i vecchi pick-up Burns Tri-Sonic con dei DiMarzio, che hanno un suono molto simile. Poi hanno montato un sistema di tremolo Kahler alterato in modo da avere lo stesso tocco del mio. \u00c8 stato grande avere una chitarra di ricambio dopo tutto questo tempo.\"\nNel 1993 fece il suo debutto il modello \"Brian May Signature\". Questo modello era una riproduzione perfino pi\u00f9 accurata della chitarra fatta in casa da Brian, e disponeva delle riproduzioni autentiche dei pickup esoterici e delle meccaniche da lui usate all'epoca. Questo particolare modello - ed altre variazioni con elettroniche e meccaniche pi\u00f9 comuni - fu prodotto ad una tiratura limitata di 1.000 esemplari. La produzione completa delle 1.000 chitarre previste fu raggiunta nel giro di qualche mese ed il modello fu quindi messo fuori produzione ben prima dell'acquisto della Guild Guitars da parte della Fender Musical Instruments Corporation nel settembre del 1995.\nKid's (Giappone).\nL'azienda giapponese Kid's, del liutaio Hiroshi Kido, cre\u00f2 repliche differenti della \"Red Special\". Fatta eccezione per la BM-260, simile alla chitarra di Brian soprattutto esteticamente, ognuno degli altri modelli (BM-Special, BM-Standard e BM-Dragon) si allontan\u00f2 sempre pi\u00f9 dal progetto originale, diventando quasi irriconoscibile.\nWatson (Stati Uniti).\nNel 2001 apparvero sul mercato le repliche della Watson e, tra i modelli proposti, uno in particolare riproduceva abbastanza fedelmente l'originale. Costruita con materiali di buona qualit\u00e0 e con i pickup Tri-Sonic della Burns London, questa replica aveva un costo accessibile pari a 1.300,00 euro circa. Da diverso tempo le Red Special della Watson non sono pi\u00f9 in produzione ed i suoi esemplari in circolazione sono difficili da reperire.\nBurns (Regno Unito) - Brian May signature -.\nL'azienda inglese produttrice dei famosi pickup \"Tri-Sonic\" usati da Brian May per la sua originale \"Red Special\", decide, pi\u00f9 o meno in concomitanza con la produzione Jim Reed, di contattare il chitarrista e produrre una replica ufficiale autorizzata.\nLa replica della Burns \u00e8 del tipico color rosso ciliegia scuro (ma sono disponibili anche versioni \"sunburst\"), con un doppio \"binding\" che avvolge la cassa sia frontalmente che posteriormente.\nIl corpo, diversamente dalla versione originale in quercia, \u00e8 in mogano. La tastiera \u00e8 in ebano, larga e lievemente bombata con 24 tasti delimitati da frets di spessore medio. Meccaniche Grover auto bloccanti cromate. I pickup sono la replica dei \"Tri-Sonic\" della Burns London montati sulla \"Red Special\" originale, anch'essi cromati. Tramite i ben sei interruttori presenti sono possibili svariate combinazioni di suono e di pickup. Il ponte \u00e8 in stile \"Strato\" e non \u00e8 una replica dell'originale, troppo costoso da riprodurre. Le manopole del tono e volume sono \"a cappello\", in metallo cromato. Il suono dei pickup, anche se usati singolarmente, \u00e8 corposo e pieno di sfaccettature: ora tagliente, ora pastoso. Gli interruttori aggiuntivi servono ad inserire suoni in contro fase. I primi esemplari di questa replica avevano un costo che raggiungeva i 1.000,00 euro.\nDa luglio 2004 la Burns non produce pi\u00f9 la replica, che da quel momento \u00e8 commercializzata con il marchio Brian May Guitars in quanto prodotta direttamente da Brian May (senza il logo Burns, sebbene costruita nella stessa fabbrica).\nGreco (Giappone).\nL'azienda giapponese Greco costru\u00ec, nel 1970, la prima replica della \"Red Special\". Denominato \"BM900\", questo modello era una replica non ufficiale, somigliante esteticamente all'originale ma scadente di qualit\u00e0.\nBrian, che us\u00f2 la copia Greco in suo possesso per il promo video del brano dei Queen \"Good old fashioned lover boy\", cerc\u00f2 invano di contattare il costruttore per creare una versione qualitativamente migliore ed \"ufficiale\"."}
{"id": "70567", "revid": "287204", "url": "https://it.wikipedia.org/wiki?curid=70567", "title": "Guerra eterna", "text": "Guerra eterna (\"The Forever War\") \u00e8 un romanzo di fantascienza del 1974 dello scrittore statunitense Joe Haldeman vincitore del Premio Nebula del Premio Locus e del Premio Hugo nel 1976.\nStoria editoriale.\nJoe Haldeman, gi\u00e0 soldato del genio militare e gravemente ferito durante la guerra del Vietnam, inizi\u00f2 a scrivere il romanzo nella primavera del 1971, inserendo in un'ambientazione fantastica le drammatiche esperienze belliche vissute in prima persona e descritte nel romanzo mainstream \"War Year\" (1972). Il romanzo completo, pubblicato in edizione paperback nel 1974, \u00e8 stato anche stampato a puntate dal 1972 al 1975 sulla rivista \"Analog\" diviso in racconti non consecutivi:\nL'idea di Haldeman \u00e8 sempre stata, sin dall'inizio, di comporre un'opera di lungo respiro incentrata sulla figura del soldato William Mandella, il cui nome \u00e8 quasi l'ananagramma dello stesso scrittore (Joe William Haldeman), e sulla guerra da lui combattuta: la decisione di pubblicare il romanzo spezzettato in vari racconti \u00e8 stata dettata da esigenze editoriali ed economiche. Nella revisione del romanzo \u00e8 intervenuta fortemente la mano di Ben Bova, l'allora responsabile editoriale di \"Analog\".\nLa storia, ambientata in un lungo arco temporale a partire dalla fine del XX secolo, \u00e8 accostabile, per l'ambientazione e il serrato stile narrativo, a un altro celebre testo della fantascienza militare, \"Fanteria dello spazio\" di Robert Heinlein del 1959, al quale si contrappone per\u00f2 nettamente per la visione ideologica di fondo. Il romanzo di Haldeman \u00e8 scritto con uno stile crudo e graffiante, antiretorico e antimilitarista. Sono vari gli elementi in comune con molte opere sul Vietnam: i soldati mandati a morire in battaglia storditi dalle droghe; i massacri indiscriminati; le disinvolte sperimentazioni di armi e sostanze chimiche; la progressiva, inesorabile perdita dei propri compagni uccisi; le spaventose conseguenze sulla psiche dei sopravvissuti; la drammatica difficolt\u00e0 dei reduci di reinserirsi nella societ\u00e0 d'origine; le sistematiche manipolazioni dell'opinione pubblica da parte del governo, operate censurando le interviste dei reduci e controllando le notizie dei media.\nL'autore si \u00e8 rifiutato per pi\u00f9 di vent'anni di dare un seguito alla sua storia pi\u00f9 celebre, malgrado le pressioni di editori e appassionati, fino agli anni novanta, quando ha scritto \"Pace eterna\" (\"Forever Peace\", 1997), a sua volta vincitore dei premi Hugo e Nebula nel 1998, un romanzo legato al precedente per il tema ma con una diversa ambientazione, e quindi \"Missione eterna\" (\"Forever Free\", 1999), la prosecuzione di \"Guerra eterna\" con gli stessi personaggi.\nTrama.\nNell'anno 1997, solo pochi anni dopo aver scoperto il modo di solcare gli spazi interstellari, la civilt\u00e0 umana \u00e8 entrata in guerra con una vicina razza aliena, quella dei misteriosi ed inquietanti Taurani. Di loro non si sa nulla, e nemmeno \u00e8 noto chi sia stato il primo a sparare. Non esiste comunicazione tra umani e Taurani.\nA causa della coscrizione obbligatoria, il giovane William Mandella ha dovuto abbandonare i suoi primi studi universitari per essere trasformato in un soldato perfetto, con il condizionamento mentale. Le reclute iniziano a morire durante l'addestramento. Gli altri, la maggior parte almeno, nel giro di poche battaglie. I pochi che sopravvivono senza impazzire vengono ricondizionati e promossi, e via di seguito.\nLa guerra viene descritta come una infinita serie di sanguinarie battaglie condotte con tecnologie avanzatissime ma combattute al suolo su pianeti gelati o asteroidi inospitali senza nome - veri incubi criogenici - prigionieri di una scomoda, enorme tuta corazzata, intervallate solo da lunghissimi viaggi a velocit\u00e0 quasi-luce (il che comporta, per effetto relativistico, una dilatazione temporale rispetto al resto dell'Universo) con i soldati rinchiusi dentro cuccette anti-accelerazione, per spostarsi da una stella all'altra.\nMandella torna sulla Terra una prima volta in licenza ma nel frattempo la societ\u00e0 \u00e8 cambiata radicalmente a causa della sovrappopolazione: ora \u00e8 popolata da cloni omosessuali, e le tendenze eterosessuali dei veterani vengono viste con ironia, se non sospetto Inoltre ai reduci \u00e8 di fatto precluso ogni tipo di impiego civile, si cerca di tenerli legati \"volontariamente\" all'esercito per utilizzarli in nuove missioni nell'incessante, interminabile guerra spaziale. Il fatto che Will e Marygay, entrambi combattenti, abbiano formato una coppia stabile \u00e8 di secondaria importanza per le autorit\u00e0 militari, che li separeranno per una nuova missione verso angoli sempre pi\u00f9 remoti dello spazio e del tempo.\nSolo alla fine della vicenda ai due protagonisti sar\u00e0 possibile ritirarsi, quasi per caso, su un pianeta riservato alle persone eterosessuali, mantenuto come \"riserva genetica\" per la razza umana, che nel frattempo \u00e8 arrivata ad essere costituita da un unico clone di un unico individuo, nella duplice versione maschile e femminile. L'identit\u00e0 tra tutti gli esseri umani li porta a trovarsi in una situazione di empatia reciproca che sconfina nella telepatia, con una perdita del senso di identit\u00e0 individuale che sconcerta il protagonista: \u00e8 stata proprio tale trasformazione, d'altra parte, a permettere all'umanit\u00e0 di concludere la pace con i Taurani, che si trovano da millenni in una situazione simile.\nIl soldato Mandella sopravvive fino alla fine della guerra, che per lui \u00e8 terminata milleduecento anni dopo, per l'accumularsi delle dilatazioni temporali dovute a effetti relativistici. Una volta edotto sulla situazione attuale della Terra e delle sue colonie scopre che anche la sua partner, Marygay Potter, \u00e8 sopravvissuta e l'aspetta da 261 anni su una navetta temporale sul pianeta Middle Finger dove l'eterosessualit\u00e0 \u00e8 ancora la norma. Il romanzo termina con la nascita del figlio dei due il 14 febbraio del 3143.\nAltri media.\nIl fumettista Marvano in collaborazione con lo stesso Haldeman ha scritto un graphic novel estratto dal romanzo."}
{"id": "70571", "revid": "1226", "url": "https://it.wikipedia.org/wiki?curid=70571", "title": "Forever War", "text": ""}
{"id": "70573", "revid": "1226", "url": "https://it.wikipedia.org/wiki?curid=70573", "title": "The Forever War", "text": ""}
{"id": "70576", "revid": "31886", "url": "https://it.wikipedia.org/wiki?curid=70576", "title": "Medicina popolare", "text": "Si definisce medicina popolare o medicina tradizionale (nel senso che segue le tradizioni e non il metodo scientifico) l'insieme delle pratiche paramediche e mediche precedenti all'avvento della medicina industriale (fondatasi col costituirsi delle grandi aziende farmaceutiche). Molte di queste pratiche si sono radicate nella conoscenza e nella tradizione popolare.\nLa medicina tradizionale comprende anche la medicina domestica (o medicina familiare), che consiste nei comportamenti e nelle pratiche igieniche, dietetiche e mediche svolte all'interno della famiglia e trasmesse di generazione in generazione.\nStoria.\nLe sue origini sono antichissime, nell'uso di certe erbe della \"farmacopea naturale\".\nIl concetto di medicina domestica appartiene alla tradizione medica di molte civilt\u00e0 ed \u00e8 stato popolarizzato nei paesi occidentali dal medico scozzese \"William Buchan\" nel XVIII secolo. Esso \u00e8 stato rinforzato dai manuali di economia domestica nei due secoli successivi. Un libro classico di \"medicina domestica\", scritto dal medico e omeopata inglese \"John Henry Clarke\" nel XIX secolo \u00e8 tuttora stampato e utilizzato. In Italia le pratiche della \"medicina domestica\" furono divulgate da alcuni studiosi come Zeno Zanetti e Vitaliano Galli.\nA partire dalla met\u00e0 del XX secolo, il successo della medicina scientifica - collegata all'ascesa dei servizi sanitari pubblici e privati - ha interrotto molte tradizioni mediche familiari e la trasmissione della maggior parte delle conoscenze mediche domestiche di madre in figlia. L'aumento del \"gap generazionale\" all'interno delle famiglie ha ridotto il ruolo giocato dalla \"medicina domestica\" nei paesi occidentali, anche se la sua sopravvivenza si lega ai forti legami con la dimensione spirituale e comunitaria della salute umana.\nApprocci accademici.\nA livello universitario ci sono approcci storico-culturali quali:\nSecondo Cecilia Gatto Trocchi la medicina popolare \u00e8 importante in quanto \"raccoglie, conserva e descrive le conoscenze primitive e le interpretazioni dei fenomeni medico-biologici delle classi subalterne\"; i suoi studi antropologici sono stati approfonditi fin dall'Ottocento.\nIn Italia esistono cattedre per farmaceutica botanica. In Germania ci sono cattedre per Terapie naturalistiche in diverse Universit\u00e0 come p.es. a Rostock, Essen, Berlin, Witten-Herdecke, Ulma, Monaco di Baviera, e anche in Svizzera."}
{"id": "70577", "revid": "113503567", "url": "https://it.wikipedia.org/wiki?curid=70577", "title": "Legge di conservazione del momento angolare", "text": "La legge di conservazione del momento angolare, anche detta bilancio del momento angolare della quantit\u00e0 di moto \u00e8 un importante principio fisico, che afferma che il momento angolare formula_1 di un sistema \u00e8 costante nel tempo se \u00e8 nullo il momento delle forze esterne che agiscono su di esso. \nEnunciato.\nIl principio deriva dall'ipotesi di isotropia dello spazio fisico.\nTale legge \u00e8 una conseguenza della seconda equazione cardinale,\nin questa formula\nSe tale momento \u00e8 nullo, formula_8, risulta\nSe la derivata di formula_10 rispetto al tempo \u00e8 nulla, questo significa che formula_10 \u00e8 una costante del moto, ovvero che si \"conserva\".\nIl momento delle forze esterne pu\u00f2 essere nullo in questi tre casi:\nFenomeni fisici.\nLa conservazione del momento angolare \u00e8 ampiamente utilizzata per analizzare quello che \u00e8 chiamato moto di forza centrale.\nSe un corpo \u00e8 soggetto a forze il cui vettore giace sulla retta passante per il proprio centro, il moto risultante \u00e8 detto \"di forza centrale\". In questi casi non si ha una coppia di forze rispetto al centro, di conseguenza il momento angolare del corpo relativamente al centro \u00e8 costante.\nLa costanza del momento angolare \u00e8 estremamente utile per l'analisi delle orbite di pianeti e satelliti, e per lo studio dei modelli atomici come quello di Bohr.\nLa conservazione del momento angolare spiega diversi altri fenomeni fisici, come l'accelerazione angolare di un pattinatore su ghiaccio che porta le proprie braccia e gambe vicine all'asse verticale di rotazione. Portando una parte della massa del proprio corpo pi\u00f9 vicino all'asse, decresce il momento di inerzia del proprio corpo. Poich\u00e9 il momento angolare \u00e8 costante in assenza di coppie di forze esterne, la velocit\u00e0 angolare del pattinatore deve aumentare. Infatti, in generale, se la componente rotatoria \u00e8 l'unica presente, ovvero nel caso in cui il corpo rigido si muova di moto circolare uniforme, \u00e8 pari al prodotto del tensore di inerzia formula_15 e della velocit\u00e0 angolare: \nLo stesso fenomeno d\u00e0 luogo alla rotazione estremamente veloce delle stelle compatte, come le nane bianche, le stelle di neutroni e i buchi neri, quando si formano a partire da stelle di dimensioni enormemente pi\u00f9 grandi, ma con velocit\u00e0 di rotazione pi\u00f9 lente.\nIl sistema Terra-Luna \u00e8 influenzato dalle forze di marea che la Luna esercita sulla Terra. Per la conservazione del momento angolare, nel sistema si verifica un trasferimento di momento dalla Terra alla Luna. Ci\u00f2 causa un rallentamento della velocit\u00e0 di rotazione della Terra, approssimativamente di 42 nanosecondi/giorno, ed un aumento graduale del raggio dell'orbita della Luna, di circa 4,5\u00a0cm/anno.\nNegli elicotteri con un solo rotore principale, applicando l'impianto motore forza per far girare il rotore, si crea una coppia che squilibra il momento angolare complessivo della massa. Per effetto di questo fenomeno, la fusoliera dell'elicottero tende a girare nella direzione opposta del rotore per la legge di conservazione. Per mantenere il controllo dell'aeromobile si adottano vari accorgimenti, il pi\u00f9 comune dei quali \u00e8 quello dell'installazione di un rotore \"anti-coppia\" sulla coda."}
{"id": "70578", "revid": "1598370", "url": "https://it.wikipedia.org/wiki?curid=70578", "title": "Rocky Roberts", "text": "Biografia.\nGli inizi.\nNato a Tanner, un piccolo paese dell'Alabama (Stati Uniti d'America), fu il quarto figlio di una famiglia modesta. Rimase orfano di padre all'et\u00e0 di otto anni; inizi\u00f2 quindi a lavorare molto giovane, praticando vari mestieri.\nTrasferitosi a Miami (Florida), si arruol\u00f2 nell'United States Navy e fu imbarcato sulla portaerei USS Independence a Boca Chica Key West (Florida). Qui ebbe un discreto successo nel pugilato, al punto di vincere quattro campionati nella categoria welter, nelle varie tappe delle missioni navali statunitensi all'estero. Tuttavia, durante un incontro, un colpo alla mandibola e all'occhio sinistro lo fer\u00ec gravemente costringendolo ad abbandonare il pugilato e a portare gli occhiali scuri che, oltre a coprire la cicatrice, gli conferirono il look artistico che lo contraddistinse negli anni a seguire.\nNello stesso periodo frequentava la band musicale del batterista Doug Fowlkes, che si esibiva sulla nave, e che dopo aver notato subito il suo innato talento di bluesman lo fece cantare col nome di \"\"Rocker\" Roberts\". La band si chiamava \"Doug Fowlkes &amp; The Airdales\", nome del dialetto statunitense utilizzato dai soldati USA. Gli altri componenti del gruppo erano Don Borja (basso), Doug Fowlkes e Marvin Glover (batteria), Charles Barron (chitarra), Jerry Armstrong (chitarra), Jerry Hendrix (pianoforte), Bob Given e Fred Lawrence (sassofoni).\nSul finire degli anni cinquanta, Roberts continu\u00f2 a cantare come frontman degli \"Airdales\", esibendosi sia sulle navi che in alcuni locali della Florida meridionale. La band, molto apprezzata soprattutto per il sound tipicamente soul e rhythm and blues, termin\u00f2 la carriera navale nel 1962, per dedicarsi ad alcune tourn\u00e9e in Costa Azzurra (Francia). Durante una tappa francese, vennero notati da un dirigente della Barclay, che propose loro un contratto agli studi ATCO di New York City dove incisero una serie di 45 giri ed EP pubblicati a partire dal 1960 (in Italia dalla Vis Radio) con la denominazione \"Rocker Roberts con Doug Fowlkes and the Airedales\".\nLa band si riorganizz\u00f2 poi nel 1963 col nome di \"Rocky Roberts and The Airedales\", con Wess al basso, Eddy Taylor al sax (nel 1967 subentr\u00f2 James Sampson), Henry Hooks (sax e chitarra), Jessie King (tastiere), Marvin Glover (batteria, nel 1968 subentr\u00f2 Marvin Johnson, fratello di Wess), Doug Fowlkes (produttore e manager).\nRoberts divenne piuttosto popolare in Francia, interpretando classici come \"Stax\" e \"Motown\", fino a vincere, nel 1964, il campionato internazionale di Rock 'n' Roll a Cannes.\nIn Italia.\nRocky Roberts fu notato da Renzo Arbore e da Gianni Boncompagni nel 1965, che lo chiamarono a Roma per affidargli la sigla del programma radiofonico Bandiera Gialla, con il suo brano, in inglese, \"T-Bird\", all'epoca conosciuto e pubblicato solo in Francia. Nel frattempo, Roberts incise altri due 45 giri per la Barclay, per poi passare alla Durium Records.\nPartecipazione a Carosello.\nRocky Roberts partecip\u00f2, insieme a numerosi altri personaggi dello spettacolo, nel 1967 e 1968 a una serie di \"sketch\" della rubrica pubblicitaria televisiva \"Carosello\", pubblicizzando le conserve alimentari e i pomodori pelati della Arrigoni.\nStasera mi butto.\nTrasferitosi a Roma impar\u00f2 un italiano che \u00e8 sempre rimasto approssimativo, ma grazie alla bella voce e alla sua verve il successo non tard\u00f2 ad arrivare e, tra varie apparizioni in TV e appuntamenti live, il boom arriv\u00f2 nel 1967 con la vittoria del \"Festivalbar\", in cui present\u00f2 il brano \"Stasera mi butto\", in origine nato come sigla del variet\u00e0 televisivo \"Sabato sera\". Il grande successo del brano e 18 settimane in classifica, ispirarono, in seguito, un film musicarello con lo stesso titolo, diretto da Ettore Maria Fizzarotti. A fianco di Rocky recitarono Giancarlo Giannini, Franco Franchi e Ciccio Ingrassia, Enrico Montesano, Marisa Sannia, Nino Taranto e Lola Falana (altra stella americana di colore che negli anni sessanta riscosse grande successo in Europa).\nIl cantante fu spesso invitato a partecipare a show e spettacoli televisivi. Nel 1966 interpret\u00f2 la canzone \"Django\", scritta da Luis Bacalov per l'omonimo film di Sergio Corbucci. La stessa canzone troviamo nei titoli di testa di \"Django Unchained\" di Quentin Tarantino.\nSono tremendo.\nL'artista consolid\u00f2 il successo interpretando altre canzoni (\"Per conquistare te\", \"Se l'amore c'\u00e8\", \"Just because of you\", \"Lasciami stare\", sigla finale della popolare trasmissione radiofonica \"Gran variet\u00e0\", e altre) fino a riconfermarsi col celebre brano dall'impronta decisamente ballabile \"Sono tremendo\", sigla finale di un'altra trasmissione radiofonica, \"Al vostro servizio\", che fu registrato anche in altre quattro lingue (grande successo in Spagna) e ripreso anche nel musicarello \"Il ragazzo che sorride\", di Aldo Grimaldi, del 1969. Nello stesso anno Rocky partecip\u00f2 al Festival di Sanremo, in coppia col cantante Robertino, col brano \"Le belle donne\". Anche l'anno successivo intervenne all'importante manifestazione canora proponendo insieme a Il Supergruppo il brano \"Accidenti\".\nNel periodo tra 1970 e il 1973 fece tourn\u00e9e europee, soprattutto in Francia e Spagna, alternate a rientri negli Stati Uniti d'America. Gli Airedales decisero d'inserire Wess come cantante, e Rocky scelse quindi come band di accompagnamento la band francese I Pyra\u00f1as. Nello stesso periodo spos\u00f2 Katia, una ragazza italiana che gli diede un figlio, Randy, nato nel 1974. Rocky si stabil\u00ec a Roma e sul finire degli anni settanta, nonostante fosse molto impegnato con apparizioni dal vivo, tourn\u00e9e all'estero e partecipazioni a programmi televisivi, torn\u00f2 spesso in sala d'incisione a rivisitare intramontabili successi e per realizzare anche alcune cover soul ispirandosi al grande Otis Redding. Pubblic\u00f2 quindi alcuni 45 giri per varie etichette (Decca, Riviera, Barclay, Ariston Records), ma senza pi\u00f9 raggiungere il successo della fine degli anni sessanta.\nNel 1979 incise la ballad \"You're the Reason\" di Victor Bach, tratta dall'album \"Dangerous\". Fu Bach che rifer\u00ec quello che Roberts gli confess\u00f2 una volta: \"Pochi sanno che la mia vera passione \u00e8 cantare il soul e il blues, e che mi piacciono molto i lenti: invece sono stato condannato a cantare sempre \"Stasera mi butto\"\".\nGli ultimi anni.\nNegli anni ottanta ritorn\u00f2 a vivere negli Stati Uniti d'America. Qui, dopo un lungo periodo di inattivit\u00e0 musicale, incise \"Dedicated\", uscito nel 1990, album che riscosse nuovamente successo in Italia ed Europa. Rientrato in Italia nel 1997, vide il figlio Randy esibirsi al Festival di Sanremo con il brano \"No Stop\". \nRocky continu\u00f2 i suoi \"show\" fino agli inizi degli anni duemila quando, con un ruolo perfetto per lui, prese parte alla seconda edizione del musical \"La febbre del sabato sera\". Si spense a Roma, nella sua abitazione al quartiere dell'Olgiata, il 14 gennaio 2005, a causa di un tumore."}
{"id": "70579", "revid": "287204", "url": "https://it.wikipedia.org/wiki?curid=70579", "title": "Contrada Priora della Civetta", "text": "La Contrada Priora della Civetta \u00e8 una delle diciassette suddivisioni storiche della citt\u00e0 toscana di Siena.\nTerritorio.\nLe strade all'epoca del Bando.\nIl \"Bando di Violante di Baviera\" (1730) determina la suddivisione territoriale delle diciassette Contrade di Siena facendo riferimento ai palazzi e ai loro proprietari dell'epoca, basandosi quindi sulle costruzioni pi\u00f9 che sulle strade. Esso viene ancora oggi considerato la disposizione di base per determinare gli effettivi confini delle Contrade. Secondo il \"Bando\" relativo alla \"Nuova divisione dei confini delle Contrade\", il territorio della Contrada Priora della Civetta \u00e8 delimitato dalle seguenti vie e palazzi:\nLe strade ai nostri giorni.\nNel suo territorio si trova parte di quello anticamente incluso nella Contrada dell'Orso, una delle contrade soppresse. La Civetta include la parte pi\u00f9 centrale della citt\u00e0 di Siena, esattamente all'incrocio delle tre direttrici principali verso Firenze, Roma e la Maremma e a ridosso della Piazza del Campo. Attualmente il territorio della Contrada \u00e8 individuato dalla seguenti strade:\nLa storia.\nLa Contrada della Civetta nasce dalle antiche Compagnie militari di San Vigilio e di San Pietro in Banchi. Nel corso del secolo XVII incorpor\u00f2 il territorio della Compagnia militare di San Cristoforo, corrispondente alla soppressa Contrada dell'Orso, che ancora oggi sfila come tale nel Corteo storico del Palio. L'uso della civetta come insegna \u00e8 testimoniato fin dalla prima met\u00e0 del secolo XVI, quando il popolo del rione sfilava in cortei e carri allegorici riportanti quelli che poi sarebbero diventati i colori e le insegne della Contrada. Alla fine del secolo XVII la prima sede della Contrada fu posta nella Chiesa di San Pietro in Banchi, detta anche San Pietro Buio, oggi non pi\u00f9 esistente. Promotore dell'iniziativa fu il parroco di detta Chiesa Antonio Perpignani. All'interno della Chiesa di San Pietro in Banchi venne anche edificato un altare, intitolato a Sant'Antonio di Padova, che divenne di patronato della Contrada, la quale da allora inizi\u00f2 a venerare il Santo patavino fra i suoi celesti protettori. Intorno alla met\u00e0 del 1700 sull'altare della Contrada era stata posta una tela rappresentante Sant'Antonio col Bambino, opera di Galgano Perpignani, nipote del parroco, oggi conservata nell'attuale Oratorio. Nel 1761 la Civetta realizza il primo \"cappotto\" della storia del Palio, vincendo nello stesso anno le due carriere di luglio e d'agosto. Nel 1780 La Chiesa di San Pietro Buio venne soppressa, venduta e poi demolita per fare spazio a edifici civili. La Civetta fu quindi ospitata nella Chiesa di San Cristoforo, patronato dei Conti Tolomei, i quali si fecero carico, nel 1824, di edificare un altare in onore di Sant'Antonio di Padova, e di ricollocarvi la tela del Perpignani che per alcuni anni era stata conservata nella Chiesa di Sant'Agnese a Vignano.\nLa Contrada della Civetta assunse il titolo di \"Priora\" grazie al fatto di aver ospitato la prima riunione del \"Magistrato delle Contrade\", tenutasi nel 1905 presso la Chiesa di San Cristoforo.\nCon l'acquisto e la realizzazione del nuovo Oratorio (1945), la Contrada inizia a stabilirsi nell'area dell'antico Castellare degli Ugurgieri, all'interno del quale oggi insistono il Museo e la Sede della Contrada, la \"fontanina\" realizzata da Fabio Belleschi nel 2005, la stalla del cavallo e la Societ\u00e0 \"Cecco Angiolieri\".\nLa Contrada Priora della Civetta, insieme a Sant'Antonio di Padova, ha annoverato nel 2009 San Bernardo Tolomei come Compatrono, canonizzato il 26 aprile dello stesso anno, con la partecipazione a Roma in Piazza San Pietro del popolo e della Comparsa della Civetta. Il 16 agosto successivo la Contrada torn\u00f2 a vincere nel Palio dell'Assunta, dedicato proprio alla canonizzazione di Bernardo Tolomei.\nLa rivalit\u00e0 col Leocorno.\nLa rivalit\u00e0 fra la Contrada Priora della Civetta e la Contrada del Leocorno \u00e8 la pi\u00f9 recente, essendo nata ufficialmente nel 1960. I motivi sono da ricercare in qualche screzio fra i giovani delle due contrade ed in qualche dissidio per motivi di confine. Ma l'episodio determinante \u00e8 legato al Palio straordinario del 4 settembre 1960, vinto dalla Civetta con \"Ciancone\" ed Uberta de Mores, che stacc\u00f2 di molto il Leocorno con \"Tristezza\" su Capriola.\nDopo questa vittoria, crearono polemiche alcuni cartelli in cui veniva pesantemente irriso l'insegna del Leocorno. Fino a quel momento i rapporti fra le due consorelle confinanti erano normali: l'unica contrapposizione poteva essere ricercata nel fatto che, storicamente, la Civetta era pi\u00f9 vicina all'Oca, mentre il Leocorno alla Torre.\nNel Palio raramente le due contrade si erano trovate a confronto. Al periodo d'oro della Civetta con le vittorie del 1945, 1947 e 1949, segu\u00ec la rivincita del Leocorno con i successi del 1950 e del settembre 1954. Gli anni settanta furono particolarmente sfortunati per il Leocorno che, oltre a diventare \"nonna\" nel 1973, inanell\u00f2 una serie di prestazioni negative, pur avendo avuto spesso in sorte ottimi cavalli. Al contrario la Civetta vinse due Palii nel 1976 e nel 1979. \nNell'agosto 1976 la Civetta vinse con \"Aceto\" e Panezio partendo dalla posizione di rincorsa, con il Leocorno nono al canape. Elio Tordini detto \"Liscio\" riusc\u00ec a nerbare \"Aceto\" nei primi metri, ma poi una volta liberatosi dalla morsa della rivale, la Civetta inizi\u00f2 la sua rimonta vittoriosa. Con la vittoria del 4 luglio 1979 si chiuse il periodo d'oro della Civetta e quello negativo del Leocorno. Fu una carriera che, fra cadute, nerbate, sorpassi ed errori, port\u00f2 ad un clamoroso arrivo in volata che premi\u00f2 i portacolori della Civetta, \"Tremoto\" e Quebel.\n\u00c8 probabilmente questo l'episodio simbolo che segn\u00f2 svolta negli equilibri palieschi fra le rivali. Infatti, nell'agosto 1980, il Leocorno con la vittoria di \"Aceto\" sulla cavalla Uana de Lechereo, per nulla turbata da vari ed inusuali lanci di oggetti in pista, riusc\u00ec a spezzare un digiuno lungo ventisei anni. Sei vittorie conquistate nell'arco di ventuno anni dal Leocorno, ed il perdurare digiuno civettino, sono il dato saliente di questo ventennio. Sul finire degli anni ottanta la Civetta affid\u00f2 il proprio giubbetto ad \"Aceto\" per cercare la vittoria e proprio in queste due circostanze il Leocorno non rimase a guardare. Nell'agosto 1988, nel Palio dominato da \"Bucefalo\" su Figaro per l'Aquila, il fantino del Leocorno rimont\u00f2 e nerb\u00f2 in maniera evidente \"Aceto\", proteso a inseguire la prima posizione.\nNel Palio successivo tocc\u00f2 a \"Falchino\" ostacolare \"Aceto\" alla \"mossa\". La manovra fu determinante: la Civetta perse il Palio in volata con il veloce Figaro, battuto da Vipera scossa. \nGli anni novanta segnarono l'avvento nella Civetta del giovane fantino senese Luigi Bruschelli detto \"Trecciolino\", determinante negli sviluppi della rivalit\u00e0. Proprio \"Trecciolino\" nell'agosto 1993 si produsse in una spettacolare nerbatura, fermando il Leocorno con \"Bastiano\" su Oriolu de Zamaglia. Nell'agosto 1995 la Civetta prefer\u00ec continuare a concedere fiducia a \"Trecciolino\", rinunciando a Giuseppe Pes detto \"Pesse\" che per tutta risposta and\u00f2 a vincere, per la seconda volta, nel Leocorno su Bella Speranza. \nDopo otto Palii corsi nella Civetta, spesi sempre in proiezione anti-Leocorno, nel luglio 2001 \"Trecciolino\" veste a sorpresa il giubbetto del Leocorno montando il debuttante Ugo Sanchez. Partito in testa, cade al primo Casato, ma il cavallo scosso continua la sua corsa e batte in volata proprio la Civetta.\nGli aneddoti.\nLa Contrada \u00e8 al centro del documentario paliesco del 2004 \"The Last Victory\"."}
{"id": "70580", "revid": "110157", "url": "https://it.wikipedia.org/wiki?curid=70580", "title": "All'improvviso, nella mia stanza", "text": "All'improvviso, nella mia stanza (2002) \u00e8 un album di Lalli.\nIl disco.\nNel disco hanno suonato, oltre a Lalli (voce), Pietro Salizzoni (chitarre acustiche, 12 corde, elettriche, banjo, banjud), Donato Stolfi (batteria, udu, cajon, tamburello, percussioni), Stefano Risso (contrabbasso), Matteo Castellan (pianoforte, hammond, tastiere, harmonium), Sergio Caputo (violino, ud, rajastan, rebab, banjo in \"Tra le dune di qui\"), Emma Salizzoni (violino), Claude Frochaux (violoncello), Fabio Lo Curcio (tablas e zarb in \"Samira piccola\"), Giorgio Li Calzi (tromba in \"La fiaba di Nushe\"), Tommi Cerasuolo (voce in \"Stella\").\nTesti e musiche sono di Lalli e Pietro Salizzoni.\nCuriosit\u00e0.\n\"Testa storta\" \u00e8 stata composta per la colonna sonora del film \"Preferisco il rumore del mare\" di Mimmo Calopresti."}
{"id": "70581", "revid": "5148", "url": "https://it.wikipedia.org/wiki?curid=70581", "title": "Contrada della Civetta", "text": ""}
{"id": "70582", "revid": "5148", "url": "https://it.wikipedia.org/wiki?curid=70582", "title": "Contrada della Giraffa", "text": ""}
{"id": "70584", "revid": "5148", "url": "https://it.wikipedia.org/wiki?curid=70584", "title": "Contrada dell'Istrice", "text": ""}
{"id": "70586", "revid": "5148", "url": "https://it.wikipedia.org/wiki?curid=70586", "title": "Contrada del Nicchio", "text": ""}
{"id": "70587", "revid": "1543377", "url": "https://it.wikipedia.org/wiki?curid=70587", "title": "Atletica leggera ai Giochi della I Olimpiade", "text": "Le gare di atletica leggera ai giochi della I Olimpiade di Atene del 1896 si tennero durante le prime Olimpiadi moderne, che si svolsero dal 6 al 10 aprile 1896 (secondo il calendario giuliano, in uso in Grecia, la data d'inizio fu il 25 marzo e quella finale il 29).\nPartecipazione.\nSono ammessi ai Giochi solo gli atleti dilettanti. Questo principio rimarr\u00e0 praticamente immutato fino a Barcellona 1992. Cambier\u00e0 invece pi\u00f9 volte il concetto di dilettantismo. Ad Atene fa fede la formulazione adottata nel 1894, secondo la quale \u00e8 dilettante (\"amateur\", sia in francese che in inglese) chi non ha mai gareggiato per denaro, n\u00e9 guadagna soldi vendendo i suoi premi, non incassa percentuali sui biglietti, n\u00e9 partecipa a competizioni sulle quali si scommette, non gareggia in gare aperte ai professionisti e non \u00e8 professionista in un'altra disciplina. Il primo cambiamento avverr\u00e0 a Stoccolma 1912.\nLa partecipazione ai Giochi \u00e8 libera. Ad Atene gli atleti gareggiano a titolo individuale, scendendo in campo con le maglie dei propri club o delle universit\u00e0 di appartenenza (sar\u00e0 cos\u00ec fino ai Giochi del 1904 compresi). Il medagliere per nazioni, quindi, non \u00e8 che una curiosit\u00e0 per noi contemporanei, tanto pi\u00f9 che ad Atene non vennero premiati i primi tre classificati, bens\u00ec i primi due: il vincitore con una medaglia d'argento, una corona d'ulivo e un attestato, il secondo con una medaglia di rame e un ramo d'alloro. Non furono previsti premi per i terzi classificati.\nSolo l'universit\u00e0 statunitense di Princeton e la Boston Athletic Association portarono in Grecia una propria rappresentativa. Parteciparono, tra gli americani, anche due atleti dell'Universit\u00e0 Harvard: Ellery Clark e James Connolly. Il primo ottenne un'aspettativa in ragione dei voti elevati; Connolly si autosospese e pag\u00f2 da s\u00e9 le spese di viaggio e alloggio.\nQuasi tutti i migliori atleti statunitensi ignorarono i Giochi di Atene. Tra chi invece era presente ad Atene, solo due gareggiavano nei meeting di livello nazionale: Thomas Burke e James Connolly. Gli altri erano atleti di seconda fascia. Nonostante ci\u00f2, gli statunitensi vinsero nove delle undici gare cui parteciparono. Ci\u00f2 dipese anche dal fatto che le altre nazioni pi\u00f9 forti negli sport atletici (Irlanda, Finlandia, Norvegia e Canada) disertarono i Giochi, mentre gli atleti inglesi non mostrarono grande interesse. I concorrenti pi\u00f9 temibili risultarono quindi i greci, che vinsero un oro, tre argenti e sei bronzi. In effetti, gli statunitensi e i greci totalizzarono il maggior numero di iscritti: le due nazionalit\u00e0 costituivano i due terzi del totale dei concorrenti. Molte gare si risolsero in un confronto tra gli atleti delle due nazioni (ad esempio nel salto con l'asta parteciparono solo statunitensi e greci), dove i greci ebbero quasi sempre il ruolo degli sconfitti.\n\u00c8 interessante notare il fatto che tutti i sette vincitori di medaglie d'oro nelle gare su pista si iscrissero a pi\u00f9 prove, in puro spirito dilettantistico:\nTra gli atleti non vincenti, i Giochi di Atene possono annoverare solo altri due specialisti: il francese Albin Lermusiaux (terzo nei 1500) e lo statunitense Albert Tyler (Princeton, secondo nell'asta).\nIl punto tecnico.\nCronometraggio.\nIl cronometraggio \u00e8 manuale al quinto di secondo; rimarr\u00e0 cos\u00ec fino ai Giochi di Amsterdam (1928) compresi. I cronometristi, posizionati come oggi all'arrivo, avviano i cronometri appena vedono la fiammata dello sparo dello starter. Nelle batterie vengono ufficializzati solo i tempi dei qualificati; nelle finali \u00e8 ufficializzato solo il tempo del vincitore.\nNon esiste ancora il concetto di giuria internazionale, dato che non esistono manifestazioni internazionali. Si ritiene normale che i giudici siano del paese ospitante. Questa consuetudine perdurer\u00e0 fino a Londra 1908.\nLa pista.\nLa pista dello stadio \u00e8 stata progettata da Charles Perry. L'esperto inglese realizzer\u00e0 anche la pista per gli stadi olimpici di Londra 1908 e Stoccolma 1912. La superficie \u00e8 composta da un soffice strato di cenere che, da una parte facilita la corsa degli atleti, ma dall'altra pu\u00f2 rendere la pista molto lenta in caso di pioggia.\nPerry ha disegnato delle curve molto strette: non pi\u00f9 di 15 metri di raggio, mentre i rettilinei sono stimati intorno ai 150 metri. Questo particolare danneggia soprattutto le gare dove gli atleti devono percorrere pi\u00f9 di un giro.\nLe corsie sono delimitate da cordicelle rette da picchetti di ferro, come si vede nelle foto dell'epoca. L'altezza da terra delle cordicelle \u00e8 di 30\u00a0cm, mentre i picchetti sono posti a circa 20 metri l'uno dall'altro. Le cordicelle rimarranno in uso fino alle Olimpiadi del 1908 comprese.\nRegolamenti di gara e stili di gara.\nI regolamenti di gara utilizzati ad Atene non sono uniformi: per le corse si usa quello francese, per i concorsi si adotta quello britannico, tranne che nel salto triplo, dove lo stile \u00e8 libero. Lo stile irlandese (i primi due appoggi sulla stessa gamba ed il terzo sull'altra) verr\u00e0 codificato a Londra 1908.\nLe false partenze possono essere illimitate; l'atleta che commette l'infrazione viene penalizzato con un indietreggiamento a discrezione dello starter, che ha anche il potere di squalificarlo in caso di ripetizione dell'irregolarit\u00e0. \u00c8 gi\u00e0 in uso da qualche anno dare la partenza con un colpo di pistola. \u00c8 consuetudine che lo starter si posizioni dietro i partenti (poi cadr\u00e0 in disuso).\nNon esistono ancora i blocchi di partenza; saranno introdotti nel 1927 e verranno adottati alle Olimpiadi solo a partire dal 1948. Gli atleti possono scegliere liberamente lo stile di partenza; tutti, tranne gli statunitensi, partono in piedi o leggermente piegati in avanti.\nGli ostacoli a forma di L che, se toccati, cadono in avanti, non sono ancora stati inventati. Gli ostacoli sono saldamente fissati al terreno. I concorrenti devono quindi stare attenti ad evitare l'impatto con la barriera poich\u00e9 correrebbero il pericolo di cadere.\nNei lanci e nei salti in estensione i giudici non possono comunicare agli atleti la loro misura. Quindi un concorrente non pu\u00f2 sapere qual \u00e8 la sua posizione durante la competizione. Alla fine della gara i giudici annunciano chi \u00e8 il vincitore. Solo negli USA, invece, \u00e8 invalso l'uso di comunicare agli atleti la misura durante la gara.\nGli organizzatori greci fanno rivivere il lancio del disco, disciplina che appartiene alla loro storia. Non si sa per\u00f2 come gli antichi lo lanciassero. Dall'esame delle opere d'arte dell'antichit\u00e0 si conclude che il corpo dovesse rimanere fermo: il lancio si effettuava cio\u00e8 senza rotazione, con la semplice torsione del busto (movimento \u201ca onda\u201d). Il regolamento della gara prevede l'utilizzo di un disco di forma lenticolare in legno con nucleo centrale di piombo e orlo esterno di ferro del peso di kg 1,923. La pedana di lancio \u00e8 un piedistallo quadrato di 2,50 metri di lato.\nTra le gare che i greci recuperano dal loro illustre passato manca sorprendentemente il lancio del giavellotto, che ad Olimpia compariva nel programma del Pentathlon.\nGli organizzatori hanno deciso che tutte le finali si disputino lo stesso giorno, venerd\u00ec 10 aprile. Per cui il programma dell'ultima giornata \u00e8 serrato. Alcuni atleti che si sono qualificati per pi\u00f9 di un evento devono quindi rinunciare ad una o pi\u00f9 finali.\nNazionalit\u00e0 degli atleti partecipanti.\nUn totale di 64 atleti, provenienti da 10 nazioni, gareggiarono alle Olimpiadi di Atene nell'atletica leggera:"}
{"id": "70591", "revid": "1318658", "url": "https://it.wikipedia.org/wiki?curid=70591", "title": "Operazione Fortitude", "text": "Operazione Fortitude fu il nome collettivo dato dalle forze Alleate a una serie di operazioni di depistaggio svolte prima e durante lo sbarco in Normandia nella seconda guerra mondiale. Queste facevano parte anche del piano generale di depistaggio per il 1944, chiamato operazione Bodyguard. Fortitude aveva due forme: Fortitude Nord (poi operazione Skye), che aveva lo scopo di instillare in Hitler e nei suoi generali il timore di uno sbarco anfibio in Norvegia, e Fortitude Sud, che tentava di raggirare l'alto comando tedesco facendogli credere che gli sbarchi avrebbero avuto luogo sul passo di Calais, piuttosto che sulle spiagge della Normandia.\nDescrizione.\nLe operazioni di depistaggio di Fortitude Sud erano molteplici e attentamente congegnate. Queste variavano dalla costruzione di finti aeroporti con aeroplani di cartapesta nell'Inghilterra dell'Est alle false comunicazioni radio lungo la costa meridionale dell'Inghilterra che simulavano movimenti di armate fasulle. In quel periodo i tedeschi avevano in Inghilterra circa 50 agenti segreti, ma vennero tutti catturati grazie al lavoro della divisione B dell'MI5 e molti di questi divennero agenti doppiogiochisti al servizio degli Alleati.\nQuesti agenti segreti doppi inviavano all'\"intelligence\" tedesca messaggi falsi e fuorvianti, uno dei pi\u00f9 famosi fra di loro fu Garbo. Gli inglesi, per mantenere credibili agli occhi dei tedeschi questi agenti, li inviavano a fare attentati in edifici pubblici vuoti per dimostrare le loro \"attivit\u00e0\". Nell'operazione Quicksilver gli alleati crearono un intero esercito finto. Il FUSAG, il First United States Army Group, era in gran parte finto con l'eccezione del comandante, il generale George Patton, alcune unit\u00e0 \"token\" (cio\u00e8 rappresentate da un minimo numero di personale) e l'intera sezione di trasmissioni che generava un fittizio traffico di comunicazioni radio tra unit\u00e0 inesistenti. Venti divisioni, raggruppate nella 14th Army, due corpi d'armata, una divisione corazzata, cinque divisioni aviotrasportate e quattordici divisioni di fanteria, vennero fatte credere operative, supportate da carri armati gonfiabili, mezzi da sbarco gonfiabili, cannoni antiaerei e aerei leggeri da osservazione anch'essi gonfiabili; per esse vennero inventate delle insegne da spalla, che subito alcuni imprenditori (anch'essi all'oscuro dell'inganno) provvidero a riprodurre nella speranza di un consistente acquisto da parte delle forze armate, acquisto che venne immediatamente effettuato per aggiungere un nuovo realismo alla cosa e utilizzate da reparti fantasma che si muovevano tra porti, infrastrutture, basi militari. A questa \"forza\" si aggiungevano una divisione aviotrasportata e nove di fanteria che erano state formalmente attivate ma non ancora formate (in realt\u00e0 gli Stati Uniti ne avevano parecchie in questo stato ancora in patria e la cosa era di per s\u00e9 credibile), e quindi il FUSAG veniva a contare su un totale di 30 divisioni potenziali. Una centrale logistica con serbatoi di carburante, condotte di distribuzione e magazzini venne inscenata da esperti scenografi cinematografici.\nPatton era impopolare presso l'alto comando alleato ma era considerato, anche dai tedeschi, uno dei maggiori esperti di guerra con carri armati, facendo cos\u00ec sembrare il FUSAG una temibile minaccia. Il FUSAG venne concentrato nella parte di costa pi\u00f9 a nord, in modo che l'\"intelligence\" tedesca deducesse che il nucleo centrale della forza di invasione fosse dinanzi a Calais, il punto della costa francese pi\u00f9 vicino a quella inglese e quindi il pi\u00f9 adatto e prevedibile per uno sbarco. Gli Alleati furono in grado di valutare facilmente i risultati prodotti dalla loro opera di depistaggio. A questa operazione si aggiunse Quicksilver II, mirata a generare il traffico radio fittizio che doveva rappresentare il centro trasmissioni di un comando di armata, riuscendo a far s\u00ec che ogni apparato radio trasmettesse fino a sei canali differenti; un esperto radiotecnico, il Second Lieutenant Richard Kolk, addestr\u00f2 alcuni operatori in modo che acquisissero una particolare cadenza in trasmissione, potendo essere cos\u00ec riconosciuti agevolmente dagli intercettatori tedeschi e abbinati alla loro \"unit\u00e0\", e nel traffico radio vennero inseriti alcuni particolari, come ad esempio messaggi di vita quotidiana in chiaro, come \"Il cane del generale \u00e8 di nuovo malato\", riferito al cane di Patton, a confermare la sua presenza nell'area.\nIl sistema di spionaggio ULTRA \u2014 che era riuscito a decifrare i messaggi crittografati tedeschi come ad esempio quelli della macchina Enigma \u2014 riusciva a fornire indicazioni circa l'effetto che sortivano presso l'alto comando tedesco le loro operazioni. Essi mantennero la finzione del FUSAG e di altre forze minaccianti il passo di Calais per un tempo considerevole dopo il D-Day, fin quasi al settembre 1944. Ci\u00f2 fu vitale per il successo del piano alleato perch\u00e9 forz\u00f2 i tedeschi a mantenere molte delle loro forze di riserva bloccate ad aspettare un attacco a Calais che non arriv\u00f2 mai, permettendo quindi agli Alleati di costruire e mantenere la loro testa di ponte per l'avanzata in Normandia."}
{"id": "70592", "revid": "5148", "url": "https://it.wikipedia.org/wiki?curid=70592", "title": "Contrada dell'Oca", "text": ""}
{"id": "70593", "revid": "1904508", "url": "https://it.wikipedia.org/wiki?curid=70593", "title": "Indro Montanelli", "text": "Considerato da molti il pi\u00f9 grande giornalista italiano del Novecento, si distinse per la concisione e la limpidezza della sua scrittura. Fu l'uomo-simbolo del \"Corriere della Sera\", il principale quotidiano italiano, per il quale lavor\u00f2 dal 1938 al 1973 e dal 1995 al 2001. \nEsord\u00ec nel giornalismo durante il ventennio fascista, regime che prima appoggi\u00f2 e dal quale prese poi le distanze finendo anche imprigionato e rischiando la morte. Firma di stampo conservatore e fedele al suo rapporto con il pubblico dei lettori, respinse ogni tentativo di omologazione e si distacc\u00f2 sempre da chi riteneva che stesse minacciando la sua indipendenza di giudizio: nel 1973 lasci\u00f2 il \"Corriere\" e, l'anno successivo, fond\u00f2 \"il Giornale\", che poi abbandon\u00f2 venti anni dopo. All'et\u00e0 di 85 anni fond\u00f2 un nuovo quotidiano indipendente, \"la Voce\", che chiuse dopo un anno. Fu ferito alle gambe nel 1977 in un attentato ordito dalle Brigate Rosse. \nNel 1991 fu proposto come senatore a vita, ma declin\u00f2 ritenendolo in profondo contrasto con il suo sentire: \"Lo vivrei come un modo di imbrancarmi\" - dichiar\u00f2. Fu l'autore della celeberrima \"Storia d'Italia\", opera a carattere divulgativo in ventidue volumi, la pi\u00f9 popolare serie storica incentrata sul passato dell'Italia.\nBiografia.\nInfanzia e giovinezza.\nFiglio di Sestilio Montanelli (1880-1972), professore di scuola media, e Maddalena D\u00f2ddoli (1886-1982), figlia di ricchi commercianti di cotone, Indro nacque a Fucecchio, nel palazzo di propriet\u00e0 della famiglia della madre. A tale circostanza sono riferite alcune \u00ableggende\u00bb, la pi\u00f9 famosa delle quali \u2013 raccontata dallo stesso Indro \u2013 narra che, dopo un litigio (gli abitanti di Fucecchio erano divisi in \u00abinsuesi\u00bb e in \u00abingiuesi\u00bb, cio\u00e8 di Fucecchio di sopra e di Fucecchio di sotto; la madre di Indro era insuese e il padre ingiuese), la famiglia materna ottenne di far nascere il bambino nella propria zona collinare, mentre il padre scelse un nome adespota, estraneo alla famiglia materna.\nIl nome Indro, scelto dal padre, infatti \u00e8 la mascolinizzazione del nome della divinit\u00e0 induista Indra, poi trasformato nel soprannome \u00abCilindro\u00bb dagli amici e anche da alcuni avversari politici; per anni circol\u00f2 una voce che affermava che il suo nome di battesimo fosse davvero Cilindro, smentita per\u00f2 dall'atto battesimale. Il nome, dopo la sua nascita, ebbe una certa diffusione a Fucecchio; ad esempio vi furono Indro Cenci e alcuni omonimi Indro Montanelli. Il padre gli assegn\u00f2 altri tre nomi, Alessandro, Raffaello e Schizogene, cio\u00e8 \u00abgeneratore di divisioni\u00bb.\nPass\u00f2 l'infanzia nel paese natale, spesso ospite nella villa di Emilio Bassi, sindaco di Fucecchio per quasi un ventennio nei primi anni del Novecento. A Emilio Bassi, che considerava come un \u00abnonno adottivo\u00bb, rest\u00f2 legato tanto da volere che a lui fosse cointitolata la Fondazione costituita nel 1987.\nSin da ragazzo Montanelli incominci\u00f2 a soffrire di attacchi di panico, un male che lo segn\u00f2 per tutta la vita:\nProbabilmente Montanelli soffriva di disturbo bipolare.\nIl padre, preside di liceo (il pi\u00f9 giovane d'Italia), fu trasferito prima a Rieti (nel 1922), poi a Lucca e ancora a Nuoro presso il Liceo ginnasio statale Giorgio Asproni, dove il giovane Indro lo segu\u00ec. A causa degli spostamenti del padre, frequent\u00f2 il liceo classico \"Marco Terenzio Varrone\" a Rieti, dove nel 1925 consegu\u00ec la maturit\u00e0. Prima di diplomarsi, insieme al figlio del locale prefetto, aveva organizzato uno sciopero degli studenti e una manifestazione contro gli stessi preside e prefetto.\nNel 1930 si laure\u00f2 in Giurisprudenza all'Universit\u00e0 degli Studi di Firenze, con un anno di anticipo sulla durata normale dei corsi, discutendo una tesi sulla riforma elettorale del fascismo (legge Acerbo), in cui sostenne che era finalizzata ad abolire le elezioni. Ottenne la valutazione di centodieci e lode. Suoi docenti furono Piero Calamandrei, Federico Cammeo, Enrico Finzi, Manfredi Siotto Pintor e il giovane Giorgio La Pira. Successivamente frequent\u00f2 corsi di specializzazione all'Universit\u00e0 di Grenoble, alla Sorbona e a Cambridge. Nel 1932 ottenne una seconda laurea, in Scienze politiche e sociali, sempre a Firenze, all'Istituto Cesare Alfieri, con una tesi in cui valutava positivamente la politica di isolamento inglese.\nNel 1929 fu allievo ufficiale a Palermo ove, vittima delle crisi depressive, fu raggiunto dalla madre che prov\u00f2 a rassicurarlo. La madre, molto tempo dopo, raccont\u00f2 l'episodio in televisione.\nGli anni trenta.\nDopo i primi articoli giovanili per \"La Frusta\" di Rieti, Montanelli firm\u00f2 il suo primo articolo, su \"Byron e il cattolicesimo\", sulla rivista \"Il Frontespizio\" di Piero Bargellini (luglio-agosto 1930). Fu attento lettore di altre riviste, specie \"L'Italiano\" di Leo Longanesi (conosciuto nel 1937 a Roma e destinato a diventare suo grande amico) e \"Il Selvaggio\" di Mino Maccari: periodici, entrambi, che, pur essendo fascisti, furono fra i primi a rompere con il coro conformista del regime.\nDopo che nel 1932 un amico, Diano Brocchi, gli fece conoscere di persona Berto Ricci, con cui aveva fino ad allora scambiato alcune lettere, incominci\u00f2 a collaborare al periodico fiorentino \"L'Universale\", che aveva una diffusione di nemmeno 2.000 copie. Nello stesso anno fu ricevuto, assieme a tutto lo staff de \"L'Universale\" da Benito Mussolini, il quale, secondo il racconto che lo stesso Montanelli avrebbe reso a Enzo Biagi per la trasmissione \"Questo secolo\", del 1982, intendeva elogiarlo per un articolo anti-razzista che aveva scritto.\nTuttavia quattro anni dopo, nell'ambito della propaganda per la guerra d'Etiopia Montanelli scriver\u00e0 parole dal tenore opposto: \nMontanelli fu altres\u00ec invitato a collaborare a \"Il Popolo d'Italia\"; \"L'Universale\" venne chiuso nel 1935. Invece si rec\u00f2 a Parigi per respirare aria nuova (1934). Si present\u00f2 al quotidiano \"Paris-Soir\" offrendosi come \u00abinformatore volontario\u00bb. Esord\u00ec come giornalista di cronaca nera; contemporaneamente collabor\u00f2 al quotidiano \"L'Italie Nouvelle\" diretto da Italo Sulliotti (un giornale bilingue, organo del Fascio francese). Fu poi, mandato sempre da \"Paris-Soir\", corrispondente in Norvegia e da l\u00ec in Canada. Gli articoli che Montanelli sped\u00ec dal Canada furono letti da Webb Miller, all'epoca inviato parigino della \"United Press\", che sugger\u00ec all'agenzia di assumerlo. La prima assunzione di Montanelli come giornalista fu a New York. Incominci\u00f2 quindi a lavorare come apprendista alla sede centrale della \"UP\", ma non interruppe i rapporti professionali con \"Paris-Soir\". Fu infatti la rivista parigina a offrirgli la possibilit\u00e0 di realizzare il suo primo \"scoop\": un'intervista con il magnate Henry Ford.\nNel 1935 Montanelli scrisse il suo primo libro, \"Commiato dal tempo di pace\", che fu pubblicato nelle edizioni del \u00abSelvaggio\u00bb. In quell'anno l'Italia invase l'Etiopia. Montanelli si propose all'UP come inviato in zona di guerra, ma l'agenzia aveva gi\u00e0 scelto Webb Miller per quel ruolo. Allora prese una decisione drastica: si licenzi\u00f2 dalla \"United Press\" e si arruol\u00f2 volontario. Il 15 giugno 1935 salp\u00f2 per l'Etiopia. Partecip\u00f2 alle operazioni di guerra come sottotenente inquadrato in un battaglione coloniale di \u00e0scari, il XX Battaglione Eritreo, in cui fu comandante di una compagnia:\nLa guerra di Montanelli dur\u00f2 solo fino a dicembre: fu ferito e dovette abbandonare il fronte. Durante la sua permanenza al fronte aveva incominciato a scrivere un libro-\"reportage\", che usc\u00ec all'inizio del 1936, mentre era ancora in Etiopia. L'opera, \"XX Battaglione Eritreo\", in maggio fu recensita favorevolmente da Ugo Ojetti sul \"Corriere della Sera\" e da Goffredo Bellonci: la sua tiratura raggiunse le copie.\nIl padre di Indro, Sestilio, si trovava in Africa Orientale per dirigere una commissione di esami per militari e civili dell'esercito residenti nelle colonie. Intercedette presso il direttore del quotidiano di Asmara \"La Nuova Eritrea\", Leonardo Gana, facendolo assumere. Montanelli ottenne cos\u00ec la tessera di giornalista. Nel gennaio 1936 fu trasferito dal XX Battaglione Eritreo al Drappello Servizi Presidiari e incominci\u00f2 a prestare servizio presso l'Ufficio Stampa e Propaganda.\nIn Etiopia Montanelli, che all'epoca aveva 26 anni, ebbe una relazione con una bambina eritrea di 12 anni. Altre fonti parlano invece di una ragazzina di 14 anni, ma in una intervista televisiva Montanelli dichiara \u00abdi aver regolarmente comprato dal padre\u00bb una bambina di 12 anni, per sposarla. Fat\u00ecma (che in un articolo de \"La stanza di Montanelli\" del 2000, dove ricostruisce minuziosamente la vicenda del suo primo matrimonio, Montanelli chiama invece Dest\u00e0) fu comprata dal suo \u00absciumbasci\u00bb Gab\u00e9r Hishial versando al padre la convenuta cifra di 350 lire (la richiesta iniziale era di 500), pi\u00f9 l'acquisto di un \u00abtucul\u00bb (una capanna di fango e di paglia) di 180 lire. Compresi nel prezzo ebbe anche un cavallo e un fucile.\nLa ragazza rimase al suo fianco per l'intera permanenza in Africa. L'usanza del madamato, dapprima tollerata e talvolta attuata su spinta dei capi-reggimento locali, fu proibita nell'aprile 1937 per limitare le infezioni veneree e per evitare contatti tra italiani e africani: il provvedimento fu poi seguito l'anno dopo dall'emanazione delle leggi razziali. Prima del ritorno in Italia la cedette al generale Alessandro Pirzio Biroli, che la introdusse nel proprio piccolo harem. In seguito la ragazza spos\u00f2 un militare eritreo che era stato agli ordini di Montanelli nella guerra coloniale:\nNel 2020 un sessantasettenne italo-eritreo, originario di Sageneiti e residente a Parma, afferm\u00f2 in un'intervista di essere figlio di tale Lattemicael Dest\u00e0, che secondo l'articolo sarebbe da ritenersi con ogni probabilit\u00e0 l'unica donna chiamata Dest\u00e0 residente a Sageneiti in quel periodo. Nata nel 1923, la donna non avrebbe avuto mai alcun rapporto con lo scrittore. La vicenda sarebbe stata quindi inventata da Montanelli, o comunque manipolata in modo molto significativo.\n Montanelli incontr\u00f2 Filippo Tommaso Marinetti che, nonostante la non giovane et\u00e0 (era nato nel 1876), aveva voluto ugualmente vivere l'esperienza della guerra. Redattore de \"La Nuova Eritrea\", Montanelli scrisse un pezzo per \"L'Italia letteraria\" in cui mostr\u00f2 la sua disillusione per la nuova Italia che il fascismo voleva costruire:\nIl pezzo, sfuggito alla censura fascista, attir\u00f2 l'attenzione di Carlo Rosselli. L'esule, che aveva conosciuto Montanelli a Parigi, si augur\u00f2 su \"Giustizia e Libert\u00e0\" che l'Abissinia potesse aver guarito \u00abIndro Montanelli da molte illusioni\u00bb.\nManlio Morgagni, direttore dell'Agenzia Stefani e fedelissimo di Mussolini, lo avrebbe voluto come corrispondente da Asmara, ma la trattativa non ebbe esito positivo. Quando il padre ritorn\u00f2 in Italia, Indro lo segu\u00ec (agosto 1936).\nNell'aprile 1937 Montanelli si present\u00f2 alla redazione del neonato settimanale d'informazione \"Omnibus\". Conobbe Leo Longanesi, di soli cinque anni pi\u00f9 anziano, ma gi\u00e0 un giornalista-editore esperto. Tra i due nacque una duratura amicizia. Nello stesso anno Montanelli part\u00ec per la Spagna, dov'era scoppiata la guerra civile, come corrispondente per il quotidiano romano \"Il Messaggero\", scrivendo articoli anche per \"Omnibus\". In un resoconto sulla battaglia di Santander descrisse la resa della guarnigione repubblicana facendo questa osservazione: \u00ab\u00c8 stata una lunga passeggiata militare con un solo nemico: il caldo\u00bb. La sua simpatia per gli anarchici spagnoli lo port\u00f2 ad aiutare uno di loro, che accompagn\u00f2 fuori della frontiera: il gesto venne ricompensato da \u00abEl Campesino\u00bb, capo anarchico della 46\u00aa divisione nella Guerra di Spagna, con il dono di una tessera della \"Federaci\u00f3n Anarquista de Catalu\u00f1a\" di cui Montanelli si sarebbe fregiato per tutta la vita.\nUna volta rimpatriato, il Minculpop, con l'intervento diretto di Mussolini, lo cancell\u00f2 dall'albo dei giornalisti per l'articolo sulla battaglia di Santander, considerato offensivo per l'onore delle forze armate italiane. Gli fu anche tolta la tessera del partito, e lui non fece nulla per riaverla. Alla vigilia del processo con il quale avrebbe potuto essere condannato al confino, Montanelli anticip\u00f2 che in dibattimento avrebbe chiesto che venisse fatto il nome di un morto, anche uno solo. Per evitare il peggio, Giuseppe Bottai, allora ministro dell'Educazione nazionale e suo amico dai tempi dell'Etiopia, prima gli trov\u00f2 in Estonia un lettorato di lingua italiana nell'Universit\u00e0 di Tartu, poi lo fece nominare direttore dell'Istituto Italiano di Cultura di Tallinn, la capitale (a.a. 1937/38). Come racconta in \"Pantheon Minore\", a Tallinn, su richiesta del colonnello russo Engelhardt, Montanelli diede ospitalit\u00e0 alla moglie russa di Vidkun Quisling, che di l\u00ec a qualche anno sarebbe divenuto il capo del regime collaborazionista di Oslo, avendo modo in quell'occasione di conoscere anche il futuro \"f\u00f8rer\" di Norvegia. Dalla capitale estone Montanelli scrisse articoli per \"L'Illustrazione Italiana\" e per il quotidiano torinese \"La Stampa\".\nNell'estate del 1938 ottenne un congedo estivo. Tornato a Milano, conobbe la nobildonna austriaca Margarethe de Colins de Tarsienne (Rovereto, 18 dicembre 1911 - 20 giugno 2013) e se ne innamor\u00f2. Deciso a non ritornare pi\u00f9 in Estonia, chiese a Ugo Ojetti di essere presentato al direttore del \"Corriere della Sera\" Aldo Borelli. Ojetti, che credeva nel talento giornalistico di Montanelli, fece il suo nome a Borelli. Il primo articolo di Montanelli sul \"Corriere\" fu pubblicato il 9 settembre 1938 (\"Fattoria canadese. Avventura nella prateria\", che apparve in in Terza pagina). Borelli gli spieg\u00f2 che non poteva assumerlo poich\u00e9 non aveva la tessera del partito. Lo nomin\u00f2 \u00abredattore viaggiante\u00bb (il moderno inviato) senza contratto. Montanelli prese una stanza nell'appartamento dove alloggiavano Dino Buzzati e Guido Piovene. In breve tempo i tre divennero amici.\nNel settembre di quell'anno si tenne la Conferenza di Monaco. Dopo le assise fu chiaro che Hitler non avrebbe rinunciato alle sue mire espansioniste. Da qui la decisione del governo Mussolini di occupare l'Albania per contenere l'avanzata del Reich. In novembre Aldo Borelli invi\u00f2 Montanelli a Tirana. Le sue corrispondenze servivano a preparare l'opinione pubblica italiana all'annessione. Appena giunto ricevette dall'Ambasciatore Francesco Jacomoni l'incarico di scrivere un saggio sul Paese balcanico. I suoi servizi per il \"Corriere\" confluirono nel libro \"Albania una e mille\" (pubblicazione finanziata dal Minculpop). Montanelli lasci\u00f2 il paese balcanico nel marzo 1939, prima dell'invasione italiana.\nGli anni della seconda guerra mondiale.\nNell'agosto 1939 il \"Corriere\" gli diede l'incarico di seguire un gruppo di 200 giovani fascisti che, simboleggiando l'Asse Italia-Germania, partirono da Venezia in bicicletta per raggiungere Berlino. Al passo del Brennero furono raggiunti da una colonna della \"Hitlerjugend\", che li accompagn\u00f2 fino alla capitale tedesca. Fra le sue corrispondenze ve ne fu una in cui s'invent\u00f2 che i ciclisti italiani si sarebbero fermati in Austria ad aiutare i coloni a mietere il grano. Tutti i giornali concorrenti rimproverarono i propri inviati per aver \"bucato\" la notizia.\nIl 1\u00ba settembre 1939 \u2013 primo giorno dell'invasione tedesca della Polonia \u2013 egli si trovava nelle vicinanze di Danzica: qui incontr\u00f2 Adolf Hitler, accompagnato dallo scultore Arno Breker e dall'architetto Albert Speer (che conferm\u00f2 nel 1979 la veridicit\u00e0 del fatto). Montanelli afferm\u00f2 inoltre di aver intervistato lo stesso F\u00fchrer nell'occasione ma che l'intervista non venne mai pubblicata per pressioni del governo tedesco sul Minculpop, alcuni giornalisti come Massimo Fini per\u00f2 hanno dubitato della veridicit\u00e0 dell'intervista\nAllo scoppio della seconda guerra mondiale, Montanelli si rec\u00f2 sui fronti di guerra europei: oltre all'invasione della Polonia, il giornalista assistette a quella dell'Estonia da parte dell'URSS di Stalin. Giunto in Finlandia nell'ottobre 1939, fu appassionato testimone della guerra russo-finlandese: nei suoi articoli per il \"Corriere della Sera\" traspare la forte adesione alla causa del paese sopraffatto dal gigante comunista. Quelle corrispondenze per il \"Corriere\" diedero fama a Montanelli presso i lettori italiani, e furono poi raccolte nel volume \"I cento giorni della Finlandia\". Fu l'unico giornalista occidentale, insieme con Martha Gellhorn, fotogiornalista USA, testimone dell'occupazione sovietica di Helsinki nel 1940. Dopo il trattato di pace di Mosca del 12 marzo 1940, si trasfer\u00ec in Norvegia per seguire l'invasione del Paese da parte dei tedeschi, assistendo al disastroso sbarco inglese di Namsos. I reportage dal fronte valsero a Montanelli l'assunzione al \"Corriere\" come inviato di guerra il 29 gennaio 1940: a maggio rientr\u00f2 in Italia.\nIl 10 giugno 1940 si trovava a Roma, dove ascolt\u00f2 la dichiarazione di guerra di Mussolini all'Inghilterra e alla Francia. Montanelli fu inviato in Francia, ma pochi giorni dopo and\u00f2 nei Balcani, soprattutto in Romania. Alla fine di ottobre era in Albania, da dove, come corrispondente, segu\u00ec la disastrosa campagna militare italiana contro la Grecia. Raccont\u00f2 di aver scritto poco, per malattia ma soprattutto per onest\u00e0 intellettuale: il regime gli imponeva l'obbligo di propaganda, ma sotto i suoi occhi l'esercito italiano subiva batoste dai greci. A met\u00e0 aprile 1941 rientr\u00f2 in Italia per alcuni mesi, poi segu\u00ec la seconda guerra russo-finlandese. In Albania torn\u00f2 nel maggio 1942 e due mesi dopo si rec\u00f2 nella Croazia di Ante Paveli\u0107, dove ebbe modo di vedere il campo di concentramento di Jasenovac. Dal settembre 1942 al luglio 1943 collabor\u00f2 al settimanale \"Tempo\" di Alberto Mondadori con lo pseudonimo di \u00abCalandrino\u00bb.\nIl 24 novembre 1942 spos\u00f2 Margarethe, con cui era fidanzato da quattro anni. Fu il cardinale di Milano Ildefonso Schuster \u2013 lo stesso che, con il suo intervento, avrebbe salvato poi Indro dalla fucilazione nel 1944 \u2013 a sposarli nella Chiesa di San Gottardo in Corte. Per ottenere i documenti necessari \u2013 causa di complicazioni, visto che l'Austria nel 1938 era stata annessa alla Germania \u2013 il Ministro degli Esteri Galeazzo Ciano mand\u00f2 una persona a Berlino per ottenere il permesso di matrimonio. I due vissero un'unione contrastata, che si concluse con la separazione nel 1951.\nCon la principessa Maria Jos\u00e8 di Savoia, sua amica, Montanelli intrattenne a Milano e Roma colloqui privati di tono antifascista; dopo la guerra scopr\u00ec che le conversazioni, spiate e trascritte, furono la causa del suo arresto. Bast\u00f2 solo affermare: \u00abAltezza, \u00e8 ora che Casa Savoia si districhi da questa responsabilit\u00e0, \u00e8 ora che faccia qualcosa\u00bb per inserire Montanelli nella lista dei traditori del regime. \nIl 26 luglio 1943 Montanelli si trovava a Portofino quando apprese la notizia dell'arresto di Mussolini: scrisse vari articoli antifascisti, sul \"Corriere della Sera\" e su \"Tempo\".\nLa prigionia (febbraio-luglio 1944).\nQuando l'Italia, dopo l'8 settembre 1943, cadde sotto l'occupazione tedesca, decise di aderire al gruppo clandestino di Giustizia e Libert\u00e0. Ma prima che riuscisse ad unirsi alle formazioni combattenti fu scoperto dai nazi-fascisti.\nIl 5 febbraio 1944 Indro Montanelli e la moglie Margarethe furono arrestati dietro una soffiata della portinaia dello stabile in cui viveva la moglie del giornalista. Un paio di giorni dopo i due coniugi si ritrovarono in una cella in una prigione tedesca di Gallarate. L'accusa per il giornalista fu di aver pubblicato su \"Tempo\" degli articoli considerati diffamatori del regime nell'ottobre 1943.\nEcco la deposizione resa da Montanelli nel primo interrogatorio nella prigione tedesca: \nLa moglie fu tenuta in carcere sotto la seguente accusa: \u00abEssendo al corrente delle opinioni e dell'attivit\u00e0 del marito, non lo denunziava\u00bb. A Montanelli fu comunicato: \u00abLa sua fucilazione \u00e8 inevitabile\u00bb e fu consegnato al reparto dei condannati a morte. La sua condanna a morte venne portata alla firma il 15 febbraio, per poi essere revocata per una prosecuzione d'inchiesta.\nNei tre mesi successivi Montanelli sped\u00ec dal carcere diverse lettere e biglietti, sia ad amici e parenti sia a persone altolocate (tra cui anche l'arcivescovo di Milano, il cardinale Schuster), costruendo cos\u00ec una fitta rete di sostegno. Nello stesso periodo, tutti i suoi vicini di cella (26 persone) vennero portati al muro e fucilati, tranne lui. Il 6 maggio Montanelli e la moglie vennero prelevati dal carcere tedesco e trasferiti nel carcere di San Vittore. Il giornalista ebbe l'occasione di conoscere il giovanissimo Mike Bongiorno (sorpreso a fare la staffetta per i partigiani) e il generale Della Rovere, in realt\u00e0 una spia infiltrata dai tedeschi, Giovanni Bertone (che si rifiut\u00f2 di fare la spia e venne fucilato dai tedeschi). Le condizioni di vita migliorarono notevolmente: le guardie erano italiane e il CLN aveva in carcere i suoi delegati.\nMa in luglio cominciarono le fucilazioni anche a San Vittore. Di nuovo, uno dopo l'altro i suoi compagni di prigionia furono messi al muro. Con l'aiuto di pi\u00f9 persone, tra le quali anche Luca Ost\u00e8ria, funzionario dell'OVRA (che fabbric\u00f2 un falso ordine di trasferimento), un giorno prima della data prevista per l'esecuzione, Montanelli e un altro prigioniero vennero prelevati dal carcere e portati in un nascondiglio. Passati dieci giorni, i fuggitivi, con l'appoggio del CLN, furono condotti fino a Luino, al confine con la Svizzera. A piedi Montanelli raggiunse la citt\u00e0 di Lugano. Dall'esperienza trascorsa nella prigione di Gallarate e poi in quella di San Vittore trasse ispirazione per il romanzo \"Il generale Della Rovere\".\nAccolto con freddezza, sospetto e ostilit\u00e0 dai fuorusciti italiani antifascisti (cosa che non dimenticher\u00e0 mai di ricordare), rimase in Svizzera, collaborando a diversi giornali, sino alla fine della guerra: Lugano (agosto-ottobre 1944); Davos (ottobre 1944-febbraio 1945); Berna (marzo-maggio 1945). Qui Montanelli pubblic\u00f2 nel 1945 su \"L'Illustrazione Ticinese\" il romanzo \"Drei Kreuze\" (\"Tre croci\"), ispirato al romanzo di Thornton Wilder \"Il ponte di San Luis Rey\".\nDal dopoguerra agli anni sessanta.\nQuando Montanelli fece ritorno in Italia il 29 aprile 1945 trov\u00f2 al \"Corriere della Sera\" una situazione molto diversa rispetto a quando l'aveva lasciato. Il \"Corriere\" era stato commissariato per decreto del Comitato di Liberazione Nazionale. Il nuovo direttore, Mario Borsa, aveva organizzato l'epurazione di vari giornalisti ritenuti colpevoli di connivenza con il regime di Sal\u00f2. A indicare i nomi degli epurati fu designato Mario Melloni, il futuro \u00abFortebraccio\u00bb, che \u00absiccome era un galantuomo, alla fine non epur\u00f2 nessuno, o quasi. Io [Montanelli] fui uno dei pochi\u00bb.\nMontanelli dovette ricominciare dal \u00absettimanale popolare\u00bb del \"Corriere\", \"La Domenica del Corriere\" (all'epoca intitolata \"Domenica degli Italiani\"), di cui assunse la direzione nello stesso anno. Solo alla fine del 1946 pot\u00e9 tornare in via Solferino. Nel corso dell'anno lui e Leo Longanesi si occuparono, curarono e adattarono le memorie di Quinto Navarra, pubblicate nel libro \"Memorie del cameriere di Mussolini\", edito dalla Longanesi. Nel frattempo, Montanelli era stato reintegrato nell'Albo dei giornalisti. Il 2 giugno 1946 al referendum istituzionale vot\u00f2 per la Monarchia.\nNel settembre 1945 usc\u00ec in Italia \"Qui non riposano\", versione italiana di Drei Kreuze (Tre croci). La storia del libro inizia il 17 settembre 1944, quando in Val d'Ossola un prete seppellisce tre sconosciuti commemorandoli con tre croci. Nel libro Montanelli ripercorse la propria biografia politica, dall'adesione giovanile al fascismo alla critica, fino all'antifascismo conservatore cui approd\u00f2 alla fine della guerra. Fin dalla sua prima uscita nell'inverno 1944-1945 in Svizzera, suscit\u00f2 polemiche per il ritratto impietoso dell'Italia, sia di quella sotto il fascismo sia di quella occupata dai nazisti, assai diversa dalla pubblicistica antifascista dell'epoca gi\u00e0 grondante di retorica. Montanelli fatic\u00f2 non poco a trovare un editore: dopo vari rifiuti, fu il libraio Antonio Tarantola a stamparlo a Milano. Il successo fu immediato: l'opera ebbe dodici ristampe in due mesi e fu ristampata da Mondadori tre anni dopo.\nIdentica difficolt\u00e0 nel trovare un editore ebbe con il \"pamphlet\" \"Il buonuomo Mussolini\", pubblicato nel 1947 da un semiclandestino stampatore milanese. Il libro riscosse subito un grande successo di vendite, ma sollev\u00f2 anche fortissime polemiche, nel clima di \u00abribollenti passioni partigiane\u00bb che animava il capoluogo lombardo nel primo dopoguerra. In seguito a tali polemiche, Montanelli fu costretto ad abbandonare Milano per diversi mesi, per sottrarsi a prevedibili rappresaglie.\nPer l'amico Leo Longanesi \u2013 segnalato all'industriale Giovanni Monti da Montanelli per la creazione di una nuova casa editrice, la Longanesi &amp; C. \u2013 pubblic\u00f2 alcune opere, come il \"reportage\" sulla Resistenza tedesca al nazismo \"Morire in piedi\", nel 1949. Nel 1950 fu tra i fondatori \u2013 insieme a Giovanni Ansaldo, Henry Furst \u2013 del settimanale \"Il Borghese\", diretto da Longanesi. Scrisse fin dal primo numero, del 15 marzo 1950. La collaborazione con il periodico prosegu\u00ec fino al 1956. In quell'anno s'interruppe l'amicizia tra i due: i rapporti si incrinarono a causa delle corrispondenze di Montanelli sulla rivolta antisovietica d'Ungheria dell'autunno 1956, non gradite a Longanesi. Solo pochi giorni prima della morte, dopo una lettera riconciliatoria di Montanelli a Longanesi, si riappacificarono.\nMontanelli, oltre che con Longanesi, strinse un'amicizia profonda con un altro personaggio importante nella cultura italiana dell'epoca, Dino Buzzati. Il terzo intellettuale con cui Montanelli strinse una forte e duratura amicizia fu Giuseppe Prezzolini, che stimava per l'indipendenza di pensiero; egli conosceva bene la rivista che Prezzolini aveva fondato nel 1909, \"La Voce\", che considerava uno dei migliori prodotti del giornalismo culturale italiano. Montanelli fu amico personale dell'ambasciatrice americana, la signora Clare Boothe Luce, di cui tra l'altro apprezzava il deciso anticomunismo, tanto che nel 1954, in una lettera personale, si rivolse a lei in questi termini:\nNel 1998 Montanelli sostenne, a proposito del rapporto con la Luce:\nOltre a Montanelli erano coinvolti vari industriali italiani \u2013 tra cui Furio Cicogna \u2013 e figure come Dino Grandi e Vittorio Cini. Il progetto fall\u00ec a causa dell'impossibilit\u00e0 di trovare un accordo tra Montanelli, Grandi, Cini e Clare Luce. Montanelli confidava in Clare Boothe Luce, che per\u00f2 disse di avere le mani legate (stando ai diari di Indro). Grandi temeva che iniziative pi\u00f9 aggressive venissero associate a un \u00abrigurgito fascista\u00bb. Cini premeva per una campagna anticomunista da svolgere tramite la stampa. La stessa ambasciatrice non mostr\u00f2 per\u00f2 alcuna apertura verso l'istituzione della vagheggiata \u00abguardia civile\u00bb o verso richieste di intervento giunte per esempio da Franco Marinotti, sempre nel 1954.\nSino alla fine del 1953 Montanelli fu impegnato come inviato speciale del \"Corriere\", spesso all'estero. Dal 1954 incominci\u00f2 la sua collaborazione stabile con \"Il Borghese\", in cui firm\u00f2 gli articoli sotto gli pseudonimi di Adolfo Coltano (con riferimento al campo di prigionia in cui, nei mesi successivi alla Liberazione, erano stati rinchiusi numerosi appartenenti alla Repubblica Sociale Italiana) e Antonio Siberia e di cui fu una delle tre colonne portanti, assieme a Longanesi e Giovanni Ansaldo. Nel 1956 Longanesi e Montanelli diedero una descrizione opposta della rivolta d'Ungheria: i rapporti tra i due si raffreddarono. Montanelli interruppe la collaborazione al \"Borghese\".\nNello stesso periodo accett\u00f2 la richiesta di Dino Buzzati di tornare a collaborare con \"La Domenica del Corriere\". Buzzati gli diede una pagina intera; nacque la rubrica \"Montanelli pensa cos\u00ec\", che divenne poi \"La Stanza di Montanelli\", uno spazio in cui il giornalista rispondeva ai lettori sui temi pi\u00f9 caldi dell'attualit\u00e0. In breve tempo divent\u00f2 una delle rubriche pi\u00f9 lette d'Italia. Grazie al successo della rubrica, Montanelli accett\u00f2 di scrivere a puntate la storia dei Romani e poi quella dei Greci. Cominci\u00f2 cos\u00ec la carriera di storico, che fece di Montanelli il pi\u00f9 venduto storico italiano (solo la \"Storia d'Italia\" ha venduto, al 2004, oltre un milione di copie, e risulta il saggio storico di maggior successo negli annali dell'editoria italiana).\nIl primo libro venne intitolato \"Storia di Roma\" e fu pubblicato a puntate sulla \"Domenica del Corriere\" e poi, nel 1957, raccolto in volume per la Longanesi. Nel 1959 Montanelli pass\u00f2 dalla Longanesi alla Rizzoli Editore. Da quell'anno in poi la Rizzoli pubblic\u00f2 tutti gli altri volumi. La serie continu\u00f2 con la \"Storia dei Greci\", per poi riprendere con la \"Storia d'Italia\" dal Medioevo ad oggi.\nQuando la parlamentare socialista Lina Merlin nel 1956 propose un disegno di legge che prevedeva l'abolizione della regolamentazione della prostituzione in Italia e la lotta contro lo sfruttamento della prostituzione altrui, in particolare attraverso l'abolizione delle case di tolleranza, Montanelli si batt\u00e9 pervicacemente contro quella che veniva gi\u00e0 chiamata \u2013 e si sarebbe da allora chiamata \u2013 legge Merlin. Diede alle stampe un \"pamphlet\" intitolato \"Addio, Wanda! Rapporto Kinsey sulla situazione italiana\", un libello satirico nel quale scriveva tra l'altro:\nNello stesso 1956 la sua attivit\u00e0 d'inviato aveva portato Montanelli a Budapest, dove fu testimone della rivoluzione ungherese. La repressione sovietica gli ispir\u00f2 la trama di un'opera teatrale, \"I sogni muoiono all'alba\" (1960), da lui portata anche al cinema l'anno successivo insieme a Mario Craveri ed Enrico Gras, con Lea Massari e Renzo Montagnani nel ruolo dei giovani protagonisti.\nNel 1959 Montanelli fu protagonista della prima intervista rilasciata da un Papa a un quotidiano laico, pubblicando il resoconto di un suo incontro con Papa Giovanni XXIII. Il pontefice, tramite il suo segretario Loris Capovilla, aveva informato il direttore del \"Corriere\", Mario Missiroli, di voler concedere un'intervista a un giornalista esterno al mondo cattolico. Missiroli design\u00f2 perci\u00f2 Montanelli al posto del vaticanista del \"Corriere\", Silvio Negro. Superato l'iniziale imbarazzo nel trovarsi di fronte a un mondo a lui non familiare, il giornalista intrattenne una lunga conversazione con il Papa, il quale gli confid\u00f2 anche alcune sue opinioni private, come la sua scarsa stima per il suo predecessore Pio X, canonizzato alcuni anni prima. L'incontro con Giovanni XXIII fu pubblicato sulla terza pagina del \"Corriere\", cosa che Montanelli consider\u00f2 una posizione inadatta per lo storico evento (il giornalista attribu\u00ec questa scelta di Missiroli alla sua preoccupazione di non offendere Negro per l'esclusione). D'altra parte, il direttore rimprover\u00f2 a Montanelli di avere relegato a un accenno la storica decisione dell'indizione del Concilio Vaticano II, una notizia che Giovanni XXIII aveva ufficializzato proprio durante l'incontro: Montanelli, inesperto del linguaggio ecclesiastico, non aveva colto l'importanza dell'annuncio.\nNel 1962 pubblic\u00f2 un'inchiesta sull'Eni e il suo presidente, Enrico Mattei, uscita a puntate dal 13 al 17 luglio. Pur ammirandolo come imprenditore, Montanelli contest\u00f2 il fatto che avesse escluso i privati dalla ricerca di un ipotetico petrolio italiano, oltre a speculare sulla \u00abrendita petrolifera\u00bb, realizzando profitti immensi e incontrollati, che gli hanno consentito di espandersi in settori non collegati all'attivit\u00e0 dell'Eni. Un altro motivo di contestazione fu l'aver firmato contratti petroliferi all'estero (ad esempio in Egitto e in Iran) senza nessuna convenienza economica per l'Eni, solo per dare fastidio alle Sette sorelle. Montanelli scrisse inoltre che Mattei, per la stessa ragione, decise di costruire un grande oleodotto europeo (quando le compagnie concorrenti ne avevano gi\u00e0 progettato uno analogo), si mise in affari con l'URSS (scavalcando lo Stato nelle decisioni di politica estera) e si serv\u00ec delle larghe disponibilit\u00e0 occulte dell'azienda per offrire \u00absussidi\u00bb a vari partiti e organi di stampa. Il presidente dell'Eni scrisse una lettera risentita e cavillosa e Montanelli controreplic\u00f2 ribadendo punto per punto le proprie affermazioni: gli rimprover\u00f2 di non aver risposto a nessuna delle sue domande, \u00abattaccandosi ai particolari tecnici\u00bb, e che nulla si era saputo a proposito della \u00abrendita metanifera\u00bb, dei profitti occultati e adoperati per finanziare i partiti (in particolare la DC) e sui contratti pubblicitari con cui l'Eni condizionava la stampa.\nMontanelli aggiunse che Mattei continuava a violare le leggi, trattava \u00abspregiativamente di \"Catone\" il giornalista che, non senza il condimento di molte lodi e il riconoscimento delle sue grandi qualit\u00e0, ha osato criticarlo\u00bb e concluse che il presidente Eni cerc\u00f2 di individuare chi c'era dietro l'inchiesta del \"Corriere della Sera\". In merito a questi timori scrisse che dietro quell'inchiesta non c'erano n\u00e9 ministri n\u00e9 monopoli privati, ma soltanto \u00abil disagio di una opinione pubblica che, avvertendo in aria qualcosa che non va, vuol sapere cos'\u00e8 e di dove viene\u00bb.\nNel 1963, dopo il disastro del Vajont, Montanelli assunse una posizione controversa in merito alle reali cause della tragedia affermando il carattere di catastrofe naturale della stessa e tacciando di \u00absciacallaggio\u00bb l'attivit\u00e0 di alcuni giornalisti italiani, tra i quali Tina Merlin de \"l'Unit\u00e0\", che avevano denunciato i rischi derivanti dalla costruzione della diga per l'incolumit\u00e0 della popolazione: nel 1998, rispondendo a un lettore, raccont\u00f2 che quella presa di posizione fu dovuta al comportamento di una certa stampa che, senza avere prove in quel momento, cercava di addossare tutta le responsabilit\u00e0 all'industria privata per accontentare quella parte politica che reclamava la nazionalizzazione dell'industria elettrica, riconoscendo l'errore ma affermando che forse, in circostanze analoghe, l'avrebbe ricommesso.\nA partire dal 1965 partecip\u00f2 attivamente al dibattito sul colonialismo italiano. In accesa polemica con lo storico Angelo Del Boca, Montanelli sostenne ostinatamente l'opinione secondo cui quello italiano fu un colonialismo mite e bonario, portato avanti grazie all'azione di un esercito cavalleresco, incapace di compiere brutalit\u00e0, rispettoso del nemico e delle popolazioni indigene. Nei suoi numerosi interventi pubblici neg\u00f2 ripetutamente l'impiego sistematico di armi chimiche come iprite, fosgene e arsine da parte dell'aviazione militare italiana in Etiopia, salvo poi scusarsi nel 1996 quando il suo oppositore dimostr\u00f2, documenti alla mano, l'impiego di tali mezzi di distruzione.\nDichiaratamente anticomunista, anarco-conservatore (come amava definirsi su suggestione del grande amico Prezzolini), liberale e controcorrente, vedeva nelle sinistre un pericolo incombente, in quanto finanziate dall'allora superpotenza sovietica.\nNel 1968 Montanelli pubblic\u00f2 sul \"Corriere\" una serie di inchieste sulle citt\u00e0 verso le quali nutriva maggiore interesse. I servizi riguardarono, tra le altre, Firenze e Venezia. Il giornalista dedic\u00f2 ampio spazio alla Serenissima, lanciando l'allarme per la salvaguardia della citt\u00e0. Montanelli rilev\u00f2 i pericoli che la crescente industrializzazione stava arrecando al delicato ecosistema lagunare. Stabil\u00ec un rapporto causa-effetto tra la forte industrializzazione della zona attorno a Porto Marghera e l'inquinamento a Venezia, la citt\u00e0 e i suoi monumenti. Infine denunci\u00f2 il silenzio delle pubbliche autorit\u00e0, che continuavano a ignorare i sintomi del degrado della laguna (su tutti l'acqua alta, che proprio in quegli anni incominciava a essere molto frequente). Impieg\u00f2, in quest'opera di impegno civile svincolata da tematiche o colorazioni partitiche, tutta la sua autorevolezza personale. L'anno seguente, nel 1969, Montanelli registr\u00f2 tre \"reportage\" televisivi per la Rai, dedicati rispettivamente a Portofino, Firenze e Venezia.\nL'abbandono del \"Corriere\".\nA partire dalla met\u00e0 degli anni sessanta, dopo la morte di Mario e Vittorio Crespi e la grave malattia del terzo fratello Aldo, la propriet\u00e0 del \"Corriere della Sera\" fu gestita dalla figlia di quest'ultimo. Sotto il controllo di Giulia Maria, il quotidiano oper\u00f2 una netta virata a sinistra. La nuova linea venne varata nel 1972, con il licenziamento in tronco del direttore Giovanni Spadolini e la sua sostituzione con Piero Ottone.\nMontanelli diede un giudizio tagliente sull'operazione. In un'intervista a \"L'Espresso\" dichiar\u00f2 che \u00abun direttore non lo si caccia via come un domestico ladro\u00bb e, rivolgendosi ai Crespi, stigmatizz\u00f2 il \u00abmodo autoritario, prepotente e guatemalteco che hanno scelto per imporre la loro decisione\u00bb. L'articolo fece sensazione. Montanelli ricevette addirittura una proposta di candidatura alle imminenti elezioni politiche da Ugo La Malfa, segretario del Partito Repubblicano Italiano e suo amico personale (era stato lui a introdurre il giornalista, nel 1935, nel gruppo di antifascisti che in seguito avrebbero fondato il Partito d'Azione). Montanelli declin\u00f2 la proposta, girandola signorilmente a Spadolini. Un altro terreno di scontro con la propriet\u00e0 del \"Corriere della Sera\" fu la sostituzione del capo della redazione romana, Ugo Indrio. Dopo il cambio di direttore, Indrio fu costretto a dimettersi: Montanelli lo difese, ma non riusc\u00ec ad evitare il suo allontanamento.\nNello stesso anno fu uno dei pochissimi giornalisti a scrivere che l'uccisione del commissario Luigi Calabresi era la conseguenza di una campagna diffamatoria senza precedenti, scatenata dall'estrema sinistra e sostenuta da molti intellettuali. Rispondendo a un lettore, pochi giorni dopo il massacro di Monaco di Baviera, prese anche posizione a favore dello Stato d'Israele nelle guerre arabo-israeliane, scrivendo:\nA partire dal 1973 Montanelli cominci\u00f2 a esprimere il proprio malumore sulla conduzione del giornale. Piero Ottone replic\u00f2 con un articolo di fondo nel quale ribadiva la giustezza della propria posizione. Per evitare quella che considerava l'\u00abautocensura rossa\u00bb attuata da molti colleghi, Montanelli scelse di limitarsi a curare una rubrica settimanale, \"Montanelli risponde\". Il giornalista entr\u00f2 definitivamente in rotta di collisione con la propriet\u00e0 in seguito a due interviste rilasciate nell'ottobre 1973 e a un articolo molto polemico nei confronti di Camilla Cederna (definita \"radical chic\"), grande amica di Giulia Maria Crespi. La prima intervista fu pubblicata il 10 ottobre sul settimanale politico-culturale \"Il Mondo\". Montanelli dichiarava a Cesare Lanza:\nE concludeva lanciando un appello:\nLa seconda usc\u00ec il 18 ottobre su \"Panorama\". L'intervista, raccolta da Lamberto Sechi, venne pubblicata con il titolo \"Montanelli se ne va\". E nel lungo sommario: \u00ab\"A novembre mi metto in pensione\", annuncia il pi\u00f9 famoso giornalista italiano. I motivi: dissensi sulla nuova linea del \"Corriere\", vecchia ruggine con uno dei proprietari, Giulia Maria Crespi. Per adesso pensa a portare a termine gli ultimi volumi della sua \"Storia d'Italia\". Ma non gli dispiacerebbe, dice, fondare un nuovo giornale\u00bb. L'editorialista spiegava:\nNel seguito dell'articolo, \"Panorama\" scriveva che Montanelli stava gi\u00e0 pensando di realizzare un nuovo giornale con alcuni suoi fedelissimi, molti dei quali lavoravano con lui al \"Corriere\". Avuta l'anticipazione del testo, il 17 ottobre, Giulia Maria Crespi e Piero Ottone non apprezzarono affatto l'intervista. Quello stesso giorno, in serata, Ottone si rec\u00f2 al domicilio milanese di Montanelli per comunicargli la decisione del suo licenziamento. Montanelli, per\u00f2, se ne and\u00f2 volontariamente, presentando le dimissioni e accompagnandole da un polemico articolo di commiato. L'articolo non fu pubblicato: il \"Corriere\" diede la notizia con un comunicato, su una colonna, il 19 ottobre (in un'intervista concessa a Franco Di Bella, Montanelli sment\u00ec di aver lasciato il giornale per incassare subito la liquidazione e rivel\u00f2 che la cifra che ricevette fu di soli 75 milioni di lire, dopo 37 anni di carriera).\nIl giorno stesso della sua uscita dal \"Corriere\", Montanelli ricevette un'offerta da Gianni Agnelli, che gli propose di scrivere su \"La Stampa\". L'offerta fu accettata. Indro pubblic\u00f2 il suo primo pezzo sul quotidiano torinese il 28 ottobre. Montanelli lasci\u00f2 anche la sua storica rubrica sul settimanale \"La Domenica del Corriere\" per traslocare sul concorrente \"Oggi\". Il vero obiettivo di Montanelli rimaneva comunque la fondazione di un quotidiano indipendente. Chiam\u00f2 la nuova creatura \"il Giornale nuovo\".\nNella sua \u00abtraversata nel deserto\u00bb dal \"Corriere della Sera\" al \"Giornale nuovo\" lo seguirono molti validi colleghi che, come lui, non condividevano il nuovo clima interno al \"Corriere\", tra i quali Enzo Bettiza, Egisto Corradi, Guido Piovene, Cesare Zappulli, e intellettuali europei come Raymond Aron, Eug\u00e8ne Ionesco, Jean-Fran\u00e7ois Revel e Fran\u00e7ois Fejt\u0151. All'inizio del 1974, quando il progetto di fondazione del nuovo quotidiano era ormai definitivo, giunse (grazie anche all'interessamento di Amintore Fanfani) un insperato sostegno finanziario da parte di Eugenio Cefis. Il presidente della Montedison gli forn\u00ec 12 miliardi di lire per tre anni.\nCon quel finanziamento Montanelli tent\u00f2 di avere dalla sua il nome di un importante editore. Tent\u00f2 prima con Andrea Rizzoli (gli offr\u00ec il giornale gratis ma Rizzoli rispose di no perch\u00e9 era gi\u00e0 in trattative per l'acquisto del \"Corriere della Sera\") e poi con Mario Formenton, genero di Arnoldo Mondadori e amministratore delegato della casa editrice (anche lui disse di no, anche per il parere negativo di Giovanni Spadolini, cosa che fece arrabbiare molto Indro). In precedenza Montanelli aveva rifiutato di fare il giornale insieme ad Eugenio Scalfari (il primo direttore, il secondo condirettore) definendo la proposta di Scalfari un tantino azzardata. A quel punto Cefis affianc\u00f2 a Indro due \"manager\" di provata esperienza: Angelo Morandi, per lungo tempo direttore amministrativo al quotidiano milanese \"Il Giorno\" e Antonio Tiberi, presidente di una societ\u00e0 del gruppo Montedison, Industria, attiva nel settore editoriale: Montanelli rimase comunque il proprietario della testata con i giornalisti cofondatori.\nNel marzo 1974 Montanelli annunci\u00f2 pubblicamente dalle colonne della \"Stampa\" il suo progetto di fondare un nuovo giornale: il suo ultimo articolo sul quotidiano torinese comparve il 21 aprile. Nello stesso anno si spos\u00f2 in terze nozze con la collega Colette Rosselli (1911-1996), corsivista del settimanale \"Gente\", pi\u00f9 nota con lo pseudonimo di \u00abDonna Letizia\u00bb. La relazione tra Montanelli e la Rosselli era gi\u00e0 incominciata intorno al 1950 (nonostante vivessero sempre in case separate, lui a Milano e lei a Roma), ma il giornalista ottenne il divorzio da Margarethe Colins de Tarsienne solo nel 1972, a causa della legge italiana che non lo ammetteva fino al 1970.\nDirettore del \"Giornale\".\nCon \"il Giornale\" \u2013 il primo numero usc\u00ec marted\u00ec 25 giugno 1974 \u2013 Montanelli intese creare una testata che esprimesse le istanze delle forze produttive della societ\u00e0, in particolare della piccola e media borghesia lombarda, inserendosi nel dibattito politico in guisa di interlocutore esterno alla politica, non schierato se non su orientamenti di massima e fautore di una destra ideale. Il \"Giornale nuovo\" si avvalse della collaborazione di diverse grandi figure del giornalismo italiano: Enzo Bettiza nel ruolo di condirettore, Mario Cervi, Cesare Zappulli, Guido Piovene, come presidente della societ\u00e0 dei redattori; vi scrissero grandi intellettuali liberali come Rosario Romeo, Renzo De Felice, Sergio Ricossa, Vittorio Mathieu, Nicola Matteucci, Raymond Aron e Fran\u00e7ois Fejt\u0151; alla critica letteraria Geno Pampaloni; per la filosofia Nicola Abbagnano; e ancora, Renato Mieli, Frane Barbieri, Giovanni Arpino e, pi\u00f9 tardi, Gianni Brera.\nLa prassi giornalistica di Montanelli fu influenzata dal praticantato fatto negli Stati Uniti (1934-35), tenendo presente la massima imparata alla \"United Press\", vale a dire che ogni articolo deve poter essere letto e capito da chiunque, anche da un \u00ablattaio dell'Ohio\u00bb. Divenne membro onorario dell'Accademia della Crusca, per la quale si batt\u00e9, sulle pagine del \"Giornale\", cercando di coinvolgere direttamente i suoi lettori, cos\u00ec che uno dei pi\u00f9 antichi e importanti centri di studio sulla lingua italiana non scomparisse.\nNel 1975, Montanelli tronc\u00f2 la quarantennale amicizia con Ugo La Malfa. Il motivo della rottura, avvenuta in seguito ad una violenta lite, fu la decisione, da parte del presidente del PRI, di sostenere il compromesso storico, ovvero il riavvicinamento fra DC e PCI. La lite sarebbe stata ricomposta solo nel 1979, pochi giorni prima della scomparsa di La Malfa.\nFra gli episodi che Montanelli ritenne a posteriori pi\u00f9 importanti nella storia della sua conduzione del \"Giornale\", vi furono due campagne, entrambe lanciate nel 1976. La prima fu la raccolta fondi lanciata a favore delle vittime del terremoto del Friuli, che in poche settimane raccolse tre miliardi di lire. I proventi, affidati al cronista Egisto Corradi, vennero usati per la ricostruzione dei comuni di Vito d'Asio e Montenars e della frazione di Sedilis, nel comune di Tarcento.\nL'altra campagna fu l'invito a votare per la Democrazia Cristiana, lanciato alla vigilia delle elezioni politiche italiane del 1976. Dinanzi alla crescita del Partito Comunista Italiano, Montanelli sollecit\u00f2 gli elettori moderati a impedire la salita al potere del partito di Berlinguer con uno slogan poi divenuto celebre:\nSempre nel 1976, Montanelli fu contattato da Mike Bongiorno, che gli propose di condurre, sulla nascente rete televisiva Telemontecarlo, un notiziario curato dalla redazione del \"Giornale\". La trasmissione, anch'essa intitolata \"Il Giornale nuovo\", ebbe un notevole successo nonostante gli scarsi mezzi tecnici a disposizione. Costato solamente cento milioni di lire, il telegiornale, registrato in uno scantinato a Milano, fece registrare un\"audience\" di alcuni milioni di telespettatori. La popolarit\u00e0 della trasmissione fu accolta con ostilit\u00e0 dagli ambienti di sinistra: in particolare Eugenio Scalfari, direttore de \"la Repubblica\", accus\u00f2 TMC di essere una rete illegale e alcuni pretori ne bloccarono le frequenze.\nPer tutto il periodo della sua conduzione, Montanelli cur\u00f2 sul \"Giornale\" una rubrica quotidiana, intitolata \"Controcorrente\", in cui commentava in modo sarcastico fatti e personaggi d'attualit\u00e0. Su questa rubrica, fra l'altro, prosegu\u00ec il duello a distanza, gi\u00e0 cominciato sulle colonne del \"Corriere della Sera\", con Fortebraccio, divenuto corsivista per \"l'Unit\u00e0\". I due giornalisti, di opposte ideologie (\u00abFortebraccio\u00bb era comunista) ma identica \"vis polemica\", mascherarono in realt\u00e0 sotto i reciproci attacchi una relazione personale di amicizia e stima, come testimoniato dall'ironico epitaffio che Mario Melloni dichiar\u00f2 sull\"Unit\u00e0\" di volere per se stesso: \u00abQui giace Fortebraccio / che segretamente / am\u00f2 Indro Montanelli. / Passante, perdonalo / perch\u00e9 non ha mai cessato / di vergognarsene\u00bb. Montanelli, sul \"Giornale\", replic\u00f2 che avrebbe voluto essere seppellito a fianco del collega, sotto l'epitaffio: \u00abVedi / lapide / accanto\u00bb.\nNel 1978, in seguito al sequestro di Aldo Moro e all'uccisione della scorta da parte delle Brigate Rosse, \"il Giornale nuovo\" si schier\u00f2 fin dal primo giorno per la linea della fermezza, scrivendo:\nDurante i due mesi di sequestro Moro non fu mai torturato o minacciato dalle BR, e a tal proposito Montanelli critic\u00f2 severamente le lettere scritte dal presidente democristiano durante la prigionia, affermando che \u00abtutti a questo mondo hanno diritto alla paura. Ma un uomo di Stato (e lo Stato italiano era Moro) non pu\u00f2 cercare d'indurre lo Stato ad una trattativa con dei terroristi che oltre tutto, nel colpo di via Fani, avevano lasciato sul selciato cinque cadaveri fra carabinieri e poliziotti\u00bb.\nAltre critiche furono rivolte a Eleonora Chiavarelli, vedova di Aldo Moro diventata accusatrice della DC e della classe politica italiana pochi anni dopo l'omicidio del marito:\nLa P2 e il compromesso storico.\n\"Il Giornale\" nasce con il finanziamento di Eugenio Cefis, presidente della Montedison, azienda con partecipazione statale, legato alla DC e implicato in affari illeciti. Secondo due appunti del Sismi e del Sisde sarebbe il fondatore della P2. La P2 fu rilevata da Gelli e Ortolani e i suoi aderenti divennero protagonisti in una serie di inchieste giudiziarie e processi, da Sindona in poi, fino a Mani pulite e oltre, in delitti e scandali che sono costati miliardi di lire allo Stato. Siamo negli anni di piombo, con attentati terroristici, scioperi ed inflazione. C'erano timori negli ambienti americani per la forte avanzata del PCI. In questo ambito s'inserisce la P2 per sfruttarne i finanziamenti con il pretesto della campagna anticomunista. Montanelli fonda \"il Giornale\" con questo scopo. Indro frequentava il console americano a Milano, Thomas W. Fina, al quale il 12 gennaio 1978 avrebbe confidato di preferire uno scenario cileno piuttosto che un governo comunista. Nel corso della campagna elettorale del 1976 Montanelli impegna il giornale alla raccolta di voti e appoggi a favore della corrente di destra della DC, pubblica i nomi da votare a Milano, fra cui il capolista DC Massimo De Carolis, anche lui iscritto alla P2.\nLa P2 mira al controllo dei principali mezzi di comunicazione attraverso illecite manovre finanziarie e riesce cos\u00ec ad arrivare anche al principale quotidiano italiano il \"Corriere della sera\", con la direzione di Franco Di Bella. Nel suo \"Diario\", Montanelli riporta incontri riguardanti questi retroscena, che ha con Fanfani, Forlani, Andreotti, Berlusconi e con lo stesso Di Bella: \"24 settembre 1977. De Carolis m'informa che il vero autore della operazione \u00abCorriere\u00bb \u00e8 un certo Gelli, misterioso personaggio massonico, di Arezzo (Fanfani), che vuole incontrarmi per un accordo fra i due giornali.\" \"Roma, 4 ottobre. Secondo quanto mi era stato raccomandato, dovevo salire direttamente alla camera 219 dell'Excelsior. Ma alla camera 219 non c'era nessuno, e cos\u00ec dovetti chiedere al portiere del signor Gelli. Poi Gelli arriv\u00f2, mi condusse furtivamente nel suo appartamento e mi fece un lungo discorso pieno di allusioni, dal quale dovevo comprendere che lui \u00e8 un pezzo grosso - forse il pi\u00f9 grosso - della massoneria (Palazzo Giustiniani), che come tale era stato il vero padrino della operazione Rizzoli, e che in questa operazione potevamo rientrare anche noi. Mi ha detto che quattro ministri dell'attuale governo, otto sottosegretari e centoquaranta parlamentari dipendono da lui\". \"Roma, 3 ottobre 1977, mi telefona Di Bella. Mi dice che ha gi\u00e0 ricevuto l'investitura da Zaccagnini, ma che vuole l'accordo con noi. Bernabei che smentisce in pieno Fanfani rivendicando la paternit\u00e0 dell'operazione \u00abCorriere\u00bb. Anche lui sostiene la necessit\u00e0 di un accordo fra i due giornali (al \"Corriere\" l'informazione, a noi l'opinione) nel quadro di una strategia editoriale di vasto raggio\". \"Milano, 16 ottobre. Da Berlusconi, a cena con Di Bella. Mi dice che la sua direzione \u00e8 sicura.\"\nGelli scrisse nel suo libro di avergli fatto avere un finanziamento di 300 milioni dal Banco Ambrosiano a \"titolo gratuito\". Querelato da Montanelli, fu condannato per diffamazione dal Tribunale di Monza. Montanelli afferma che ottenne \"un prestito\" dal presidente del Banco Ambrosiano Roberto Calvi, iscritto alla P2, socio di Sindona e autore di furti ai danni delle banche e societ\u00e0 dello Stato: \u00ab\u00c8 vero che in seguito la societ\u00e0 editrice ottenne un finanziamento dal Banco Ambrosiano, ma non mi occorrevano certo gli auspici di Gelli: io ero amico di Calvi, l'avevo conosciuto durante la guerra di Russia nel '42.\u00bb Le difficolt\u00e0 finanziarie del giornale terminano con l'intervento di un altro affiliato alla P2: Berlusconi, il quale entrer\u00e0 in politica nel 1994, sempre con la motivazione anticomunista. Con la scoperta e la pubblicazione dell'elenco degli iscritti alla loggia viene alla luce che alcuni di loro, oltre a Berlusconi, sono nel suo giornale e altri, come Roberto Gervaso, a lui vicini. Rompe i rapporti con Gervaso ma non con Berlusconi, con il quale continua a collaborare fino al 1994 malgrado le prime inchieste portino alla luce i suoi legami affaristici. Minimizza il ruolo di Gelli parlando solo del suo presunto golpe, a cui non crede, definendolo un \u00abpataccaro\u00bb, e la P2 una delle tante \"cricche\" italiane, non approfondendo la materia, neanche sul suo giornale, dell'azione politica svolta dalla loggia: \u00abPer istinto, e per come avevo visto e conosciuto Gelli, io sono convinto che [la Loggia P2] era una cricca di affaristi e basta. Era una cricca di affaristi condotta da un uomo che, evidentemente, come intrallazzatore doveva essere geniale. Era un pataccaro, indiscutibilmente era un pataccaro, ma che a tutto pensava fuorch\u00e9 a un golpe. Non ci pensava nemmeno. Lui procurava affari e soprattutto fomentava carriere. Lui aveva capito qual \u00e8 la struttura del potere in Italia, sempre, non soltanto allora, sempre: \u00e8 una struttura mafiosa. Bisogna far parte di una cricca, di una conventicola in cui ognuno aiuta l'altro, e questo era la P2. [\u2026] Ma che interesse poteva avere Gelli a rovesciare un sistema che gli consentiva di influire sino a quel punto? Quale interesse poteva avere? E poi, Gelli era un farabolano ma non doveva essere del tutto sprovveduto, doveva sapere che l'Italia non \u00e8 terra da golpe. Ma chi lo fa il golpe? E anche se qualcuno lo fa, come fa a resistere? Che cos'ha dalla sua per fare il golpe? Non ho mai creduto al golpismo di Gelli.\"\nGelli stesso approfitter\u00e0 di questa ambiguit\u00e0 nel difendersi in una lettera a Tina Anselmi, presidente della Commissione P2: \"A quali risultati ha portato il lavoro di ben tre anni di questa Commissione. Nessuna certezza, ... un testo \u2026 che un giornalista illustre come Indro Montanelli, che con me non \u00e8 mai stato tenero, ha definito \u00abcicaleccio di portineria\u00bb, aggiungendo che \u00abnulla si pu\u00f2 escludere, nemmeno che Tina Anselmi sia una calunniatrice\u00bb. Schierandosi con i personaggi citati incontra l'opposizione di uomini politici a lui vicini come Ugo La Malfa e Giovanni Spadolini. Rompe inoltre la lunga amicizia con un suo maestro: Augusto Guerriero Le cause del dissidio sono due: una \u00e8 il compromesso storico, ovvero l'accordo fra DC e PCI. Con l'avvento di Berlinguer alla segreteria, il partito si era distaccato dall'Urss e aveva preso posizione contro il terrorismo e contro gli affari illeciti dei partiti. La Malfa e Spadolini erano per un avvicinamento al PCI, e Guerriero, bench\u00e9 fosse stato sempre anticomunista, riteneva che la collaborazione del nuovo PCI avrebbe aiutato l'Italia a uscire dalla crisi drammatica che stava attraversando. L'altra causa di dissidio era morale: i suoi amici rifiutavano di \"turarsi il naso\". La Malfa, unico nel governo, si era opposto al salvataggio della banca di Sindona e Spadolini aveva sciolto la P2. Guerriero aveva denunciato sulla rivista \"Epoca\" Sindona e i suoi complici.\nNel corso degli anni Montanelli lanci\u00f2 una campagna giornalistica contro la candidatura di Venezia per l'Expo 2000 (voluta dal socialista Gianni De Michelis e ritirata nel 1990), appoggi\u00f2 i referendum abrogativi a favore della preferenza unica e del sistema maggioritario (prendendo a modello il sistema elettorale francese a doppio turno) e nel 1991 sostenne la partecipazione dell'Italia nella guerra del Golfo per la liberazione del Kuwait (invaso dall'Iraq), promuovendo un appello a favore dei militari italiani presenti nel Golfo e criticando i pacifisti.\nIn occasione delle elezioni politiche italiane del 1992 (le prime dalla fine della guerra fredda) invit\u00f2 i lettori del \"Giornale\" a votare una rosa di nomi favorevoli alle riforme istituzionali: furono individuate 457 persone tra vari partiti, ritenendo tuttavia votabili soltanto il PRI (quasi tutto filo-referendario), parte del PLI e la corrente DC vicina a Mario Segni (risulteranno eletti oltre 150 \u00abpattisti\u00bb). Pur essendo critico nei confronti delle Leghe riconobbe che erano \u00abun fenomeno di reazione a una provocazione\u00bb dovuto alla partitocrazia e alla politica nazionale che amministrava malissimo i soldi pubblici e al ballottaggio delle elezioni comunali del 1993 invit\u00f2 gli elettori milanesi a votare per Marco Formentini, candidato leghista considerato meno lontano dai moderati rispetto a Nando dalla Chiesa, sostenuto da una coalizione di sinistra, dando per certa la sconfitta dei candidati centristi al primo turno.\nL'attentato delle Brigate Rosse.\nIl 2 giugno 1977 Montanelli fu vittima a Milano di un attentato, ordito dalla colonna milanese delle Brigate Rosse. Mentre come ogni mattina, dopo essere uscito dall'Hotel Manin, dove risiedeva, si stava recando in redazione, venne ferito all'angolo fra via Daniele Manin e piazza Cavour (ove aveva sede \"il Giornale nuovo\", nel cosiddetto Palazzo dei giornali), con una pistola 7,65 munita di silenziatore. L'attentatore gli spar\u00f2 otto colpi consecutivamente, colpendolo due volte alla gamba destra, una volta di striscio alla gamba sinistra e alla natica, secondo una pratica definita \u2013 con un neologismo coniato in quel periodo \u2013 \u00abgambizzazione\u00bb.\nIl gruppo brigatista era formato da Lauro Azzolini, Franco Bonisoli e Calogero Diana: fu quest'ultimo a sparare. Gli attentatori, che probabilmente non sapevano che Montanelli portava con s\u00e9 una pistola, lo avvicinarono di spalle chiamandolo per nome. Mentre il giornalista, fermatosi, stava girandosi per rispondere, Diana gli spar\u00f2 a distanza ravvicinata. Colpito, Montanelli sent\u00ec cedere le gambe, ma decise di non estrarre la pistola. Il suo unico pensiero fu di non lasciarsi cadere a terra: si aggrapp\u00f2 alla cancellata dei Giardini mentre urlava: \u00abVigliacchi, vigliacchi!\u00bb all'indirizzo dell'attentatore e dei complici in fuga; poi si lasci\u00f2 scivolare a terra. Poco dopo dichiar\u00f2 ad un soccorritore: \u00abQuei vigliacchi mi hanno fottuto. Li ho visti in faccia, non li conosco, ma credo di poterli riconoscere\u00bb. I proiettili trafissero la carne, senza per\u00f2 ledere n\u00e9 ossa n\u00e9 vasi sanguigni. Lauro Azzolini afferm\u00f2 che se Montanelli avesse estratto la sua pistola sarebbe stato sicuramente ucciso.\nTutta la stampa italiana diede grande rilievo all'attentato contro Montanelli. Con due significative eccezioni: il \"Corriere della Sera\", diretto da Piero Ottone, e \"La Stampa\", diretta da Arrigo Levi, che arrivarono addirittura a omettere nel titolo di prima pagina il nome di Montanelli, relegandolo al sommario. Il \"Corriere della Sera\" titol\u00f2: \"I giornalisti nuovo bersaglio della violenza. Le Brigate rosse rivendicano gli attentati\"; poi nel suo editoriale, pur esprimendogli una solidariet\u00e0 senza riserve, avvert\u00ec i propri lettori che il collega ferito \u00abrappresenta e difende posizioni nelle quali non ci riconosciamo\u00bb. Per colmo, sia Arrigo Levi che Piero Ottone faranno poi visita al capezzale di Montanelli, che prender\u00e0 nota nei suoi \"Diari\" dell'imbarazzante visita dei due, con il consueto sarcasmo: \nPi\u00f9 ironico su \"la Repubblica\" fu il vignettista Giorgio Forattini, che raffigur\u00f2 l'allora suo direttore Eugenio Scalfari nell'atto di puntarsi una pistola contro il piede dopo aver letto la notizia dell'attentato a Montanelli, suggerendo che ne invidiasse la popolarit\u00e0. Altri quotidiani pubblicarono la notizia in prima pagina (\"l'Unit\u00e0\" riport\u00f2 la cronaca dell'evento evidenziando la ferma condanna del partito per un atto definito criminale nell'occhiello del titolo).\nL'attentato venne rivendicato dalla colonna Walter Alasia delle Brigate Rosse con una telefonata al \"Corriere d'Informazione\" (edizione pomeridiana del \"Corriere della Sera\"). Secondo la rivendicazione dei terroristi perch\u00e9 \u00abschiavo delle multinazionali\u00bb. Il giorno prima, con la medesima tecnica, le Brigate Rosse avevano gambizzato a Genova Vittorio Bruno, vicedirettore del \"Secolo XIX\", mentre il giorno successivo all'attentato a Montanelli venne gravemente ferito a Roma Emilio Rossi, a quel tempo direttore del TG1.\nDieci anni dopo Montanelli incontr\u00f2 i due brigatisti che lo avevano ferito e che si erano dissociati dalla lotta armata. Ad un incontro pubblico in cui erano presenti anche gli ex brigatisti disse poi:\nMontanelli espresse stima, oltre che per l'ex capo brigatista, anche per il bandito Graziano Mesina, mentre defin\u00ec l'ex \"leader\" di Autonomia Operaia Toni Negri \u00abun esemplare umano di bassa lega\u00bb.\nNel 1996, rispondendo a Lauro Azzolini, rievoc\u00f2 il gesto di riconciliazione (avvenuto il 19 marzo 1987), aggiungendo:\nI rapporti con Silvio Berlusconi.\nNel 1977 termin\u00f2 il finanziamento della Montedison. Montanelli accett\u00f2 il sostegno di Silvio Berlusconi, all'epoca costruttore edile, che rilev\u00f2 il 12% delle quote del \"Giornale\" per poi diventare socio di maggioranza nel 1979 con il 37,5%. Secondo Felice Froio, Montanelli, sottoscrivendo il contratto con Berlusconi, gli avrebbe detto: \u00abTu sei il proprietario, io sono il padrone almeno fino a che rimango direttore. [...] Io veramente la vocazione del servitore non ce l'ho\u00bb.\nNel corso degli anni ottanta Berlusconi affid\u00f2 alla redazione del \"Giornale\" i primi notiziari di Italia 1, e schier\u00f2 Montanelli tra gli opinionisti di punta di Canale 5. Nel 1987, a causa dei debiti e della concorrenza sempre pi\u00f9 agguerrita, i giornalisti-azionisti cedettero le loro quote a Berlusconi, che raggiunse la maggioranza assoluta prima di cedere il quotidiano al fratello Paolo nel 1992, per via della legge Mamm\u00ec approvata due anni prima.\nIl loro sodalizio dur\u00f2 senza significativi contrasti fino al 1994. Tanto che Montanelli, in un'intervista concessa al giornalista Giorgio Ferrari agli inizi degli anni novanta, disse: \u00abLa gente forse non ci crede quando dico che Silvio Berlusconi \u00e8 il miglior padrone che potessi desiderare di avere. Sa perch\u00e9? Perch\u00e9 ha capito immediatamente che non poteva darmi ordini. E non l'ha fatto. Di lui posso dire che \u00e8 un misto di genialit\u00e0 e di coraggio, con un pizzico di \"bausceria milanese\". Uno che scommette su cose sulle quali tu non punteresti una lira\u00bb.\nSecondo quanto racconta Marco Travaglio, in una delle visite di Montanelli presso la villa di Arcore, Berlusconi gli fece visitare il mausoleo funebre e, al termine della visita, giunti presso la sala dei loculi, gli avrebbe offerto un posto vicino a Cesare Previti, Marcello Dell'Utri e se stesso. Ma Montanelli declin\u00f2 l'offerta, rispondendo ironicamente con l'incipit di una preghiera liturgica: \"Domine, non sum dignus\" (\u00abO Signore, non sono degno\u00bb). Dal punto di vista politico il sodalizio cominci\u00f2 a scricchiolare durante il 1993, dal momento che Montanelli appoggi\u00f2 il movimento referendario di Mario Segni come l'unica forza moderata e liberaldemocratica in grado di favorire il cambiamento, mentre Berlusconi era favorevole a una coalizione formata dal vecchio pentapartito, dalla Lega Nord e dal MSI. Tra il dicembre 1993 e il gennaio 1994 arrivarono i primi attacchi personali da parte di Vittorio Sgarbi, che lo defin\u00ec \u00abun fascista\u00bb ripescando alcuni articoli scritti all'et\u00e0 di vent'anni, ed Emilio Fede, che il giorno dell'Epifania ne chiese in diretta le dimissioni durante il TG4.\nSecondo la versione raccontata da Montanelli nel gennaio 1994, due settimane prima della \u00abdiscesa in campo\u00bb di Berlusconi, questi si present\u00f2 all'ufficio amministrativo del \"Giornale\" a sua insaputa, dicendo ai redattori che se volevano stipendi pi\u00f9 alti e pi\u00f9 mezzi tecnologici dovevano appoggiare i suoi interessi politici. Successivamente arrivarono 35 lettere di dimissioni (poi diventate 55): Montanelli, che gli aveva sconsigliato di entrare in politica, decise di non seguirlo e l'11 gennaio si dimise dalla direzione del quotidiano, che pass\u00f2 sotto la guida di Vittorio Feltri.\nDa un'intervista audiovisiva rilasciata ad Alain Elkann si evince che la loro separazione fu presa di comune accordo. Nell'intervista con Elkann, Montanelli spiega meglio la dinamica della sua uscita dal \"Giornale\". Egli, riferendosi a Berlusconi, racconta: \u00abGli dissi: \"Io non mi sento di seguirti in questa avventura, quindi noi dobbiamo separarci\". [...] Fu una separazione consensuale fra me e Berlusconi. Il patto su cui si reggeva la nostra convivenza, che era stato scrupolosamente osservato da tutt'e due le parti (ossia \"Berlusconi \u00e8 il proprietario del \"Giornale\", Montanelli ne \u00e8 il padrone\"), era venuto meno\u00bb. Montanelli ricostruisce quindi il dialogo che avvenne con Berlusconi, asserendo che non volle mettersi al suo servizio, sia perch\u00e9 non si era mai messo a servizio di nessuno e non riteneva opportuno cominciare con Berlusconi, sia perch\u00e9 riteneva che Berlusconi non potesse avere successo in politica.\nAltri invece, citando lo stesso Montanelli, parlano di un aspro conflitto tra lui e Berlusconi e non convengono con coloro che sostengono la tesi che l'abbandono di Montanelli fosse in comune accordo con la propriet\u00e0. Nella sua testimonianza autobiografica pubblicata postuma nel 2002, in ogni caso, il giornalista dichiar\u00f2 che ci\u00f2 che aveva scritto nel suo fondo di addio, ovvero che se n'era andato di sua iniziativa e non perch\u00e9 costretto, era \u00abla verit\u00e0\u00bb.\nIl 10 gennaio 1994, Montanelli in una lettera aperta a Silvio Berlusconi scrisse:\nIl 12 gennaio scrisse il suo ultimo articolo di fondo sul quotidiano che aveva fondato.\nRisult\u00f2 quindi per lui una sorpresa la vittoria del suo ex editore, che attribu\u00ec a una combinazione di fortuna e fiuto, e in particolare al fatto che, dopo Mani pulite, l'elettorato desiderava votare qualcosa di nuovo. Nel 1996 Berlusconi invit\u00f2 Montanelli a cena nella sua villa di Arcore, per riconciliarsi con lui.\nMontanelli rimase comunque sempre convinto che Berlusconi fosse inadatto al ruolo di politico, per i suoi atteggiamenti prima ancora che per il suo conflitto di interessi, e tra il 2000 e il 2001 ricominci\u00f2 ad attaccarlo, preoccupato dall'instaurazione di un \u00abregime\u00bb, come fece durante il suo primo governo.\nDirettore de \"la Voce\" (1994-1995).\nNon ritenendo di poter accettare la direzione del \"Corriere della Sera\" (che non avrebbe assunto anche gli altri redattori del \"Giornale\") offertagli da Paolo Mieli e Gianni Agnelli, Montanelli decise di fondare una nuova testata, \"la Voce\", il cui nome fu scelto in omaggio a Giuseppe Prezzolini. L'idea iniziale era di farne un settimanale, sul modello de \"Il Mondo\" di Mario Pannunzio: di conseguenza la progettazione della \u00abterza pagina\u00bb, la sezione culturale, risult\u00f2 particolarmente curata.\nA far decidere Montanelli di pubblicare un quotidiano fu il numero di giornalisti alle sue dipendenze: a seguire il loro direttore nel passaggio dal \"Giornale\" alla \"Voce\" vi furono infatti 55 cronisti su 77. Tra questi, Beppe Severgnini, Marco Travaglio, Mario Cervi, Giancarlo Mazzuca, Federico Orlando, Peter Gomez, Donata Righetti, Luigi Offeddu, Alberto Mazzuca, Tiziana Abate. La nuova impresa tuttavia non ebbe vita lunga non riuscendo ad ottenere nel tempo un sufficiente volume di vendite: nonostante un esordio di 500.000 copie, le vendite scesero presto sotto le 100.000 unit\u00e0. L'ultimo numero fu pubblicato mercoled\u00ec 12 aprile 1995.\nSecondo Montanelli, una causa dell'insuccesso fu l'avere sovrastimato il numero di potenziali acquirenti del quotidiano, pensato per un pubblico di destra liberale, non soddisfatto della svolta populistica impressa da Berlusconi. Un secondo errore fu la grafica troppo anticonvenzionale della pubblicazione, in particolare il fotomontaggio satirico e caricaturale che caratterizzava la prima pagina: la troppa aggressivit\u00e0 delle immagini avrebbe contribuito ad allontanare i possibili acquirenti, abituati a uno stile pi\u00f9 misurato. In retrospettiva, tuttavia, l'avveniristica impostazione grafica, ideata dall\"'art director\" Vittorio Corona, avrebbe influenzato lo stile giornalistico degli anni successivi.\nGli ultimi anni: il ritorno al \"Corriere della Sera\".\nDopo la chiusura della \"Voce\", Montanelli torn\u00f2 a lavorare per il \"Corriere della Sera\", curando una seguitissima pagina di colloquio con i lettori, \"La Stanza di Montanelli\". Le lettere e le risposte pi\u00f9 significative furono in seguito raccolte nei due libri antologici (\"Le Stanze\" e \"Le nuove Stanze\") e, in parte, anche nell'epistolario \"Nella mia lunga e tormentata esistenza. Lettere da una vita\".\nNel 1996 sostenne, suscitando polemiche, l'ipotesi dell'illegittimit\u00e0 della condanna dell'ex militare nazista Erich Priebke, uno dei responsabili dell'eccidio delle Fosse Ardeatine (pur avendo due amici tra le vittime) in quanto, secondo Montanelli, Priebke fu costretto a scegliere tra eseguire l'ordine, che veniva dai vertici tedeschi, o morire egli stesso per fucilazione.\nNegli ultimi anni Montanelli prese posizione a favore dell'intervento della NATO in Jugoslavia, definendo Slobodan Milo\u0161evi\u0107 \u00abuno dei maggiori responsabili dello sfacelo della Jugoslavia e del suo precipizio nella guerra civile\u00bb, scrisse di essere contro i matrimoni tra persone dello stesso sesso, sostenendo che \u00abla nostra societ\u00e0 \u00e8 basata [...] sulla famiglia, e la famiglia \u00e8 per definizione formata da un uomo e da una donna\u00bb, contro la legalizzazione delle droghe leggere perch\u00e9 portano alle droghe pesanti, e quelle pesanti portano allo sfacelo e alla morte e si dichiar\u00f2 favorevole all'eutanasia. Fu contrario all'istituzione della giornata della Memoria, spiegando che \u00able feste comandate non raggiungono mai gli effetti che si propongono, anzi provocano il contrario\u00bb.\nCommentando l'appoggio fornitogli in quel periodo dagli esponenti della sinistra post-comunista in chiave antiberlusconiana, Montanelli dichiarer\u00e0:\nQuando usc\u00ec \"Il libro nero del comunismo\" espresse dei dubbi sulle reali cifre riportate dagli autori e si disse non sorpreso dal contenuto, poich\u00e9 non fu rivelato nulla che gi\u00e0 non si sapesse, cos\u00ec come defin\u00ec il dossier Mitrokhin (riferito in particolare alla lista di presunti agenti e informatori del KGB in Italia) \u00abuna patacca\u00bb e \u00abuna bufala\u00bb per via dei nomi presenti nell'elenco, scrivendo:\nNel 2000, rispondendo in una \"Stanza\" del \"Corriere della Sera\" ad un lettore che gli chiedeva delucidazioni sulla nascita della Repubblica, Montanelli confermer\u00e0 la propria antica fede monarchica, che lo aveva portato, nel 1946, a votare per i Savoia:\nFavorevole a un atto di grazia o di indulto verso gli ex terroristi degli anni di piombo, consider\u00f2 una truffa un gesto analogo per le inchieste di Tangentopoli, poich\u00e9 \u00abla corruzione \u00e8 una piaga endemica della nostra societ\u00e0 e come tale va endemicamente combattuta\u00bb, e inutile l'istituzione di una commissione parlamentare d'inchiesta sui magistrati della Procura di Milano.\nNel 1998, in un editoriale sul \"Corriere della Sera\", difese Gian Carlo Caselli e gli altri magistrati palermitani accusati da buona parte dell'opinione pubblica di aver indotto al suicidio il giudice Luigi Lombardini, indagato per estorsione nell'ambito del sequestro di Silvia Melis (rapita dall'anonima sequestri l'anno prima), che si uccise dopo un lungo interrogatorio. L'allora procuratore capo di Palermo scrisse una lettera di ringraziamento e Montanelli rispose: \u00abSignor Procuratore, grazie del suo grazie, che forse non merito perch\u00e9 mi sono limitato a parlare da giornalista indipendente. Indipendente da tutto, anche dai pregiudizi e partiti presi. Posso ricambiarlo soltanto con un augurio: che la limpidezza della sua azione trionfi e valga a disperdere o almeno ad alleggerire la cappa di fango che si cerca di gettare sulla Giustizia. Lo auguro a Lei. Ma lo auguro anche, come cittadino, a me stesso\u00bb. Successivamente torn\u00f2 sull'argomento per \u00abscagionare Caselli da qualsiasi responsabilit\u00e0 nel suicidio di Lombardini\u00bb, scrivendo:\nIn politica interna dichiar\u00f2 di aver votato per L'Ulivo alle elezioni politiche italiane del 1996 e del 2001, temendo che un successo della Casa delle Libert\u00e0 con margine di voti troppo largo avrebbe potuto portare Berlusconi a ritenersi \u00abun nuovo uomo della provvidenza\u00bb, mentre vot\u00f2 per il candidato di centrodestra Gabriele Albertini alle elezioni comunali di Milano del 1997 e del 2001; si astenne per le elezioni europee del 1999 e vot\u00f2 per il centrosinistra alle Regionali del 2000. Scrisse inoltre di voler vedere al Quirinale una donna tra Rita Levi-Montalcini, Emma Bonino, Letizia Moratti e Tullia Zevi (presidente dell'UCEI dal 1983 al 1998).\nMolto critico verso la coalizione di centrodestra, Montanelli concesse qualche apertura al percorso di Alleanza Nazionale verso l'area governativa (come fece con il PDS) mentre disprezz\u00f2 gli ex comunisti o filocomunisti convertiti al liberalismo d'accatto e all'anticomunismo barricadiero, dopo aver tifato per il \u00absorpasso\u00bb sulla DC negli anni settanta, chiamandoli \u00absedicenti liberaloni\u00bb e descrivendo la borghesia italiana come \u00abla pi\u00f9 vile di tutto l'Occidente\u00bb.\nNel 2000, alla morte di Bettino Craxi, critic\u00f2 severamente la proposta di Massimo D'Alema di offrire come \u00abatto dovuto\u00bb i funerali di Stato all'ex segretario socialista, morto latitante in Tunisia, dicendo:\nAltre critiche furono rivolte all'ambiente cattolico (vicino a Comunione e Liberazione) riunito al Meeting per l'amicizia fra i popoli:\nIn politica estera si disse contrario all'allargamento del Patto Atlantico in Europa orientale e a un secondo Piano Marshall a favore dei Balcani, della Russia e del Medio Oriente, mentre nel 2000 scrisse che, pur essendo un simpatizzante repubblicano, se avesse potuto avrebbe votato Al Gore (candidato democratico) alle presidenziali americane, sostenendo che aveva pi\u00f9 esperienza sia in politica interna che in politica estera rispetto a George W. Bush, considerato poco pi\u00f9 che una comparsa.\nLa morte nel 2001.\nIl 22 luglio 2001, Montanelli mor\u00ec all'et\u00e0 di 92 anni a Milano, nella clinica La Madonnina (lo stesso luogo dove 29 anni prima era scomparso Dino Buzzati, altra figura storica del \"Corriere\" nonch\u00e9 amico di Montanelli): operato agli inizi del mese per un tumore all'intestino, mor\u00ec a causa di complicazioni seguite a un'infezione delle vie urinarie. Il giorno seguente il direttore del \"Corriere della Sera\", Ferruccio de Bortoli, ne pubblic\u00f2 in prima pagina il necrologio, scritto dallo stesso Montanelli pochi giorni prima di morire:\nLa compagna dei suoi ultimi anni, Marisa Rivolta, gli fu vicino fino alla fine. Migliaia di persone sfilarono nella camera ardente per rendergli omaggio.\nLe sue ultime volont\u00e0, riguardo alla cremazione e al posizionamento delle ceneri al cimitero di Fucecchio, vennero pienamente rispettate.\nIl suo archivio \u00e8 conservato presso il Centro per gli studi sulla tradizione manoscritta di autori moderni e contemporanei dell\u2019Universit\u00e0 di Pavia. Il Fondo Montanelli conserva i suoi diari (che coprono un arco cronologico che va dal 1933 al 1978), i dattiloscritti (minute di articoli, biografie, epitaffi scherzosi e ironici scritti insieme a Leo Longanesi) e la corrispondenza dell\u2019autore. La corrispondenza tra Indro Montanelli e la moglie Colette Rosselli non \u00e8 consultabile.\nRiconoscimenti ed eredit\u00e0 culturale.\nFra i vari riconoscimenti tributati a Montanelli, spicca la nomina a senatore a vita offertagli nel 1991 da Francesco Cossiga, Presidente della Repubblica. Il giornalista non accett\u00f2 per\u00f2 la proposta, a garanzia della sua completa indipendenza. Dichiar\u00f2:\nE ancora:\nMontanelli fu autore e uomo di cultura riconosciuto e premiato anche all'estero: nel 1992 fu il primo italiano ad essere nominato Commendatore di I classe dell'Ordine del Leone di Finlandia (\"Suomen Leijonan I lk:n komentaja\"), nel 1994 ricevette l'International Editor of the Year Award della \"World Press Review\", e nel 1996 ebbe il Premio Principessa delle Asturie, attribuitogli con la seguente motivazione:\nNel 1985 ottenne il Riconoscimento Gianni Granzotto.\nNel 2000 fu insignito negli Stati Uniti dell'International Press Institute World Press Freedom Heroes, unico italiano tra 50 personalit\u00e0 scelte tra i pi\u00f9 grandi giornalisti del Novecento per aver difeso e salvato la libert\u00e0 di stampa nella seconda met\u00e0 del secolo. Interpellato da un lettore sul significato del prestigioso premio \u00abEroe della libert\u00e0 di stampa\u00bb, Montanelli rispose cos\u00ec: \nFra i personaggi di fama mondiale da lui intervistati, oltre ai gi\u00e0 citati Henry Ford e Papa Giovanni XXIII, si possono ricordare Winston Churchill e Charles de Gaulle.\nDegna di nota \u00e8 la cena che Indro Montanelli ebbe nel 1986, in Vaticano, con Papa Giovanni Paolo II:\nEnzo Biagi ricordava il suo legame con il lettore: \u00abEra il suo vero padrone. E quando vedeva lo strapotere di certi personaggi, si \u00e8 sempre battuto cercando di rappresentare la voce di quelli che non potevano parlare\u00bb.\nIl Comune di Milano ha intitolato al grande giornalista i Giardini Pubblici di Porta Venezia, divenuti \"Giardini Pubblici Indro Montanelli\". All'interno del parco \u00e8 stata posta una statua dello scultore Vito Tongiani raffigurante Montanelli intento nella stesura di un articolo con la celebre Lettera 22 sulle ginocchia.\nLa Fondazione Montanelli Bassi ha istituito nel 2001 un premio di scrittura dedicato alla triplice figura di Montanelli, giornalista, storico e narratore, assegnato a cadenza biennale (la prima edizione si tenne nel 2003). Il premio, suddiviso nelle sezioni \u00abAlla carriera\u00bb e \u00abGiovani\u00bb, prende in considerazione gli scritti nel settore del giornalismo, della divulgazione storica e della memorialistica.\nNel 2016 la sua vita ha ispirato la \"docu-fiction\" televisiva \"Indro. L'uomo che scriveva sull'acqua\", in cui gli attori Roberto Herlitzka e Domenico Diele lo interpretano rispettivamente da vecchio e da giovane.\nNel 2019, in occasione dei 110 anni dalla sua nascita, esce il documentario \"Indro Montanelli, un anarchico conservatore\" di Giovanni Paolo Fontana, con la regia di Nicoletta Nesler, in onda su Rai Storia il 23 aprile per la serie \"Italiani\". In quell'anno l'arrivo della seconda tappa del Giro d'Italia \u00e8 proprio a Fucecchio, sua citt\u00e0 natale, per rendere omaggio al giornalista che ha sempre avuto un grande legame con la Corsa Rosa, della quale ha seguito numerose edizioni in qualit\u00e0 di inviato.\nControversie.\nNel 1969, durante il programma televisivo \"L'ora della verit\u00e0\" di Gianni Bisiach, Indro Montanelli raccont\u00f2 della propria esperienza in Abissinia durante la quale aveva comprato e sposato una ragazzina dell'et\u00e0 di 12 anni; venne interrotto dalla domanda di una donna presente nello studio, la scrittrice e giornalista Elvira Banotti, che gli chiese come intendesse il proprio rapporto con le donne dal momento che in Europa il matrimonio con una bambina di 12 anni \u00e8 considerato violenza. Montanelli rispose che \u00abin Abissinia funziona cos\u00ec\u00bb. La discussione tra i due giornalisti continu\u00f2 fino alla chiusura della trasmissione.\nLa pratica del madamato (il matrimonio a cui fece riferimento Montanelli nell'intervista) era una relazione temporanea \"more uxorio\" di cittadini italiani con donne locali, spesso bambine tra gli 8 e i 12 anni, nelle allora colonie italiane.\nRiguardo alla piccola Dest\u00e0, comprata a 12 anni, Montanelli afferm\u00f2: \u00abFaticai molto a superare il suo odore, dovuto al sego di capra di cui erano intrisi i suoi capelli, e ancor di pi\u00f9 a stabilire con lei un rapporto sessuale perch\u00e9 era fin dalla nascita infibulata: il che, oltre a opporre ai miei desideri una barriera pressoch\u00e9 insormontabile (ci volle, per demolirla, il brutale intervento della madre), la rendeva del tutto insensibile.\u00bb\nOpere.\nOpere teatrali.\nMontanelli fu un grande estimatore e frequentatore del teatro e, in particolare, del teatro di variet\u00e0. Da giovane, secondo la testimonianza di Gastone Geron, fece parte per una stagione della compagnia di Nanda Primavera (di cui era innamorato). Dal 1937 al 1965 scrisse una decina di commedie che furono messe in scena da vari teatri di Milano, Roma e Torino:\nNel 1959 collabor\u00f2 con Federico Zardi e Vittorio Gassman alla stesura dei testi per la trasmissione televisiva \"Il Mattatore\".\nCuratele.\nDel libro di Quinto Navarra - non cameriere, bens\u00ec commesso a Palazzo Venezia di Mussolini - il ruolo di \"ghostwriters\" spetta a Montanelli e Leo Longanesi: essi raccolsero i racconti del Navarra, scrivendo materialmente il volume. Delle memorie del sicario di Giacomo Matteotti, Amerigo D\u00f9mini, a Montanelli va ascritta la trascrizione della versione raccolta nel libro.\nIntitolazioni.\nA Indro Montanelli sono intitolate: una via a Roma, una a Cambiago (MI), una piazza a Sesto San Giovanni (MI) e i giardini milanesi dove era solito passeggiare durante le pause di lavoro. Al giornalista \u00e8 intitolata anche una scuola: il Liceo classico di San Marco in Lamis (FG)."}
{"id": "70594", "revid": "5148", "url": "https://it.wikipedia.org/wiki?curid=70594", "title": "Contrada dell'Onda", "text": ""}
{"id": "70596", "revid": "2394", "url": "https://it.wikipedia.org/wiki?curid=70596", "title": "Contrada del Montone", "text": ""}
{"id": "70597", "revid": "121328780", "url": "https://it.wikipedia.org/wiki?curid=70597", "title": "Modellismo navale statico", "text": "Il modellismo navale statico consiste nella riproduzione in scala di imbarcazioni antiche o moderne. Possono venir utilizzate varie tecniche costruttive e diversi materiali. Viene normalmente praticato come hobby.\nStoria.\nLa nascita del modellismo navale come attivit\u00e0 artigianale \u00e8 documentato dai modelli risalenti all'antica Roma, perch\u00e9 li trasportassero velocemente nel loro viaggio nell'aldil\u00e0.\nNelle civilt\u00e0 mediterranee non era infrequente che modelli di navi fossero presenti nel corredo funerario di qualche personaggio di rango, si trattava solitamente di riproduzioni in metallo o terracotta o altro materiale durevole, che ha potuto resistere ai secoli testimoniandoci che l'arte del modellismo era praticata fin dall'antichit\u00e0 e da tutte le principali civilt\u00e0.\nNel Medioevo dall'XI al XV secolo con la ripresa dei traffici marittimi si ritorn\u00f2 a costruire semplici e a volte ingenui modelli di velieri, esposti come ex voto nelle chiese, per ringraziare Dio dello scampato naufragio di qualche nave. Dal XVI sec. con le grandi esplorazioni oceaniche, l'attivit\u00e0 dei cantieri navali riprese in maniera notevole, aumentando cos\u00ec la qualit\u00e0 e quantit\u00e0 di modelli di scafo detti mezzi modelli, realizzati con la tecnica delle tavolette sovrapposte dai maestri d'ascia, che li utilizzavano, non per motivi ludici, ma per ricavarne il profilo delle coste e di altri dettagli strutturali della nave reale da costruire; bisogna infatti tener presente che fino al XVIII sec. la maggior parte delle navi erano costruite senza un piano di costruzione dettagliato.\nDa ricordare poi gli splendidi e realistici modelli di velieri da guerra o mercantili realizzati da veri artisti del modellismo, regalati ai giovani aristocratici, che potevano in tal modo rivivere le gesta delle flotte paterne (Sovrani o ricchi commercianti che fossero). Dal XVII secolo il modellismo fu praticato diffusamente anche da marinai o ex marinai che riproducevano, a volte fedelmente, la nave su cui erano stati imbarcati per anni, nonch\u00e9 dai numerosi marinai presi prigionieri durante le battaglie navali delle interminabili guerre tra stati europei (soprattutto Francia e Inghilterra) che nelle lunghe ore di prigionia realizzavano, utilizzando materiali di fortuna, suggestivi modelli delle navi su cui avevano combattuto.\nLa nascita come hobby di massa, del modellismo navale, vedr\u00e0 la luce nella seconda met\u00e0 degli anni venti del XX secolo con la produzione di scatole di montaggio, ma \u00e8 a partire dagli anni trenta che con la diffusione, su popolari riviste, dei piani costruttivi delle antiche navi da guerra pi\u00f9 note al grande pubblico, si afferm\u00f2 il moderno concetto di modellismo navale basato sulla rigorosa ricerca della documentazione.\nAttualmente si trovano in commercio dettagliate e abbastanza attendibili scatole di montaggio per realizzare realistici modelli dei velieri pi\u00f9 noti, innumerevoli piani di costruzione possono essere reperiti nei negozi specializzati o su internet. Esistono inoltre innumerevoli libri e siti internet, in molte lingue, che illustrano le tecniche di costruzione, le informazioni sui materiali da utilizzare e i piani di costruzione fin nei minimi particolari.\nSono sorte poi in tutto il mondo numerose associazioni modellistiche navali, che sono un sicuro punto di riferimento per chi vuole intraprendere questa difficile arte.\nPrincipali tecniche di costruzione.\nLo scafo di un modello pu\u00f2 essere costruito utilizzando svariate tecniche, le principali sono:\nVi \u00e8 anche un altro tipo di costruzione, denominato modellismo d'arsenale, nel quale il modello viene costruito esattamente nella stessa maniera della nave vera. Il modellismo d'arsenale \u00e8 cos\u00ec denominato in quanto prende il nome dai modelli che, dalla met\u00e0 del Seicento, venivano realizzati prima della costruzione della nave vera, e che si possono ammirare nei vari musei navali di tutto il mondo.\nModellismo navale statico antico.\nIl modellismo navale statico antico \u00e8 dagli appassionati considerato pi\u00f9 che un hobby un'arte, perch\u00e9 senza una vera sensibilit\u00e0 artistica difficilmente \u00e8 possibile raggiungere risultati soddisfacenti. Richiede in particolare un'assoluta padronanza delle tecniche e dei materiali usati, una ricerca quasi ossessiva delle fonti originali, documenti, studi iconografici, trattati di architettura navale, una buona conoscenza della storia marinara e per finire lunghi tempi di esecuzione.\nTempi di realizzazione di diversi modelli navali.\nNel modellismo navale statico antico la realizzazione pratica del modello avviene seguendo sequenzialmente alcune fasi predeterminate. Nei velieri reali il tipo di legname utilizzato per la costruzione dello scafo e le dimensioni delle strutture dipendevano dalle essenze arboree presenti nella zona geografica del cantiere navale e dalle tecniche costruttive adottate.\nNel modellismo navale a volte vengono utilizzate essenze diverse, pi\u00f9 rispondenti alle esigenze di lavorabilit\u00e0 e reperibilit\u00e0, utilizzando preferibilmente la tecnica costruttiva a ordinate e fasciame che rispetta le dimensioni relative, le tecniche di costruzione originali e possibilmente il tipo di materiale utilizzato per il veliero reale.\nLe varie fasi sono schematicamente riportate di seguito:\nModellismo navale statico moderno.\nForse meno poetica, ma generalmente pi\u00f9 semplice, \u00e8 la costruzione di modelli di imbarcazioni moderne. I soggetti sono spesso le navi da guerra, in particolar modo della seconda guerra mondiale, o di navi mercantili. In questo caso la realizzazione parte normalmente da una scatola di montaggio e il materiale utilizzato \u00e8 la plastica. Meno frequente la costruzione di modelli statici di motoscafi e barche a vela: questi modelli vengono spesso realizzati in maniera da poter veramente navigare, si parla quindi di modellismo navale dinamico.\nNavi in bottiglia.\nUn particolare forma di modellismo navale \u00e8 quello delle \"navi in bottiglia\" costruite con pazienza facendo entrare i vari elementi dal collo della bottiglia, tramite speciali pinzette."}
{"id": "70601", "revid": "228587", "url": "https://it.wikipedia.org/wiki?curid=70601", "title": "La Voce", "text": ""}
{"id": "70602", "revid": "125950886", "url": "https://it.wikipedia.org/wiki?curid=70602", "title": "Cynthia Rothrock", "text": "Biografia.\nNasce nel Delaware, ma cresce a Scranton in Pennsylvania. All'et\u00e0 di 13 anni comincia a frequentare la palestra gestita da amici di famiglia, i quali si accorgono subito delle potenzialit\u00e0 della ragazza e la spingono ad allenarsi a livello agonistico. Nel 1982 la Rothrock \u00e8 una delle prime donne in America a competere nei Kata e nelle armi: fino al 1985 detiene il titolo di \"World Karate Champion\" in queste due categorie.\nAll'inizio degli anni ottanta debutta nell'ambiente cinematografico interpretando uno spot televisivo per la societ\u00e0 \"Kentucky Fried Chicken\". Il suo primo film da protagonista \u00e8 il cinese \"Huang jia shi jie\" (1985) di Corey Yuen, al fianco dell'altra famosa attrice marziale Michelle Yeoh: il film \u00e8 un campione d'incassi ad Hong Kong.\nIl successo del film le fa ottenere molte scritture da altri famosi registi cinesi, come Sammo Hung e Jackie Chan. Quest'ultimo la scrittura per il film che sta girando, \"Armour of God\", ma proprio all'inizio delle riprese Chan si infortuna ed il progetto viene rimandato. Rothrock viene cos\u00ec scritturata dall'amico d'infanzia di Chan, Yuen Biao, per il suo \"Zhi fa xian feng\" (1987). In pochi anni, cos\u00ec, la Rothrock diventa la pi\u00f9 famosa star occidentale del cinema di Hong Kong.\nLa casa cinematografica Golden Harvest di Hong Kong decide allora di lanciare la Rothrock anche sul mercato statunitense, con una serie di film di arti marziali. Al cinema questi film non ottengono il successo sperato, che arriva invece dal mondo dell'home video e delle TV via cavo. La Rothrock si ritrova cos\u00ec a detenere il titolo di \"Kung Fu Video Queen\" (\"La regina del kung fu in videocassetta\")."}
{"id": "70605", "revid": "1226", "url": "https://it.wikipedia.org/wiki?curid=70605", "title": "La voce", "text": ""}
{"id": "70609", "revid": "92920", "url": "https://it.wikipedia.org/wiki?curid=70609", "title": "Virginia Woolf", "text": "Considerata come una delle principali figure della letteratura del XX secolo, attivamente impegnata nella lotta per la parit\u00e0 di diritti tra i sessi, fu, assieme al marito, militante del fabianesimo. Nel periodo fra le due guerre fu componente del Bloomsbury Group e figura di rilievo nell'ambiente letterario londinese.\nLe sue opere pi\u00f9 famose comprendono i romanzi \"La signora Dalloway\" (1925), \"Gita al faro\" (1927) e \"Orlando\" (1928). Tra le opere di saggistica emergono \"Il lettore comune\" (1925) e \"Una stanza tutta per s\u00e9\" (1929); in quest'ultima opera compare la celebre citazione: \u00abUna donna deve avere denaro, cibo adeguato e una stanza tutta per s\u00e9 se vuole scrivere romanzi.\u00bb\nI suoi lavori sono stati tradotti in oltre cinquanta lingue. Tra i suoi traduttori si annoverano Jorge Luis Borges, Marguerite Yourcenar, Giulia Niccolai, Cristina Campo e Nadia Fusini.\nBiografia.\nNacque come Adeline Virginia Stephen a Londra nel 1882 in una casa al civico 22 di Hyde Park Gate, dalle seconde nozze dei suoi genitori entrambi precedentemente vedovi. Suo padre, sir Leslie Stephen, fu autore, storico, critico letterario e alpinista. Sua madre, Julia Prinsep Jackson (1846-1895), venne al mondo in India dal dottor John Jackson e dalla moglie Maria Theodosia \"Mia\" Pattle e in seguito si trasfer\u00ec con la madre in Inghilterra dove inizi\u00f2 una carriera come modella per pittori come Edward Burne-Jones. Oltre ai rispettivi figli di primo letto e Virginia, gli Stephen ebbero anche un'altra figlia e due figli: Vanessa (1879-1961), Julian Thoby (1880-1906) e Adrian (1883-1948). Julia aveva gi\u00e0 avuto tre figli dal suo primo marito, Herbert Duckworth: George Herbert Duckworth (1868-1934), Stella Duckworth (1869-1897) e Gerald de l'Etang Duckworth (1870-1937). Leslie aveva avuto una figlia dalla sua prima moglie, Marian Harriett \"Minny\" Thackeray: Laura Makepeace Stephen (1870-1945), successivamente dichiarata mentalmente instabile.Leslie Stephen, quale letterato di fama nell'ambiente inglese e per la sua parentela con William Makepeace Thackeray, padre della prima moglie Minny, fece s\u00ec che la sua prole fosse allevata in un ambiente riccamente influenzato dalla societ\u00e0 letteraria vittoriana. Henry James, Thomas Stearns Eliot, George Henry Lewes, Julia Margaret Cameron \u2013 zia di Julia Prinsep Jackson \u2013 e James Russell Lowell, padrino della stessa Virginia, furono tra i pi\u00f9 frequenti visitatori di casa Stephen. Anche la madre della giovane scrittrice aveva rapporti ed affinit\u00e0 con personaggi di rilievo; un trisavolo di Virginia, Ambrose Pierre Antoine de l'Etang (1757-1840) era servitore di Maria Antonietta e proveniva da una famiglia che aveva lasciato vive impronte nella societ\u00e0 britannica del tempo, modelli per artisti e fotografi successivi. A Virginia, come prescriveva la regola educativa vittoriana, non fu concesso di frequentare alcun istituto scolastico. La madre si premur\u00f2 di darle direttamente o indirettamente lezioni di latino e francese, e il padre le consent\u00ec sempre di leggere i libri che teneva nella biblioteca del suo studio.\nVirginia e il fratello Thoby manifestarono subito la loro inclinazione letteraria e diedero vita a un giornale domestico, \"Hyde Park Gate News\", in cui scrivevano storie inventate dando vita a una sorta di diario familiare. Secondo le memorie di Woolf, i ricordi pi\u00f9 vivi e sereni della sua infanzia non erano quelli di Londra ma quelli di Saint Ives in Cornovaglia, dove la famiglia pass\u00f2 ogni estate fino al 1895 e dove fece importanti conoscenze per esempio con George Meredith e Henry James. La residenza estiva degli Stephen, Talland House, guardava sulla Baia di Porthminster. Le memorie e le impressioni di queste vacanze in famiglia confluirono e influenzarono successivamente uno dei suoi scritti di maggior successo, \"Gita al faro\". Tuttavia il periodo di felicit\u00e0 non dur\u00f2 molto. Nel 1895, a soli tredici anni Virginia venne colpita da un primo grave lutto: la morte della madre. Il padre, anche lui duramente colpito dalla perdita, vendette l'amata casa al mare. Dal 1897 al 1901, Virginia studi\u00f2 storia e lettere classiche al prestigioso King's College London. L\u2019anno in cui fu ammessa agli studi universitari, mor\u00ec anche la sorellastra, Stella, e nel 1904 il padre. Questi eventi portano al primo serio crollo nervoso di Virginia.\nNel racconto autobiografico \"Momenti di essere e altri racconti\" riport\u00f2 che lei e la sorella Vanessa Bell subirono abusi sessuali da parte dei fratellastri George e Gerald Duckworth.\nQuesto ha sicuramente influito sui frequenti esaurimenti nervosi, sulle crisi maniaco-depressive e sui forti sbalzi d'umore che hanno caratterizzato la vita della scrittrice e che la portarono, dopo diversi tentativi, al suicidio. Le moderne tecniche diagnostiche hanno portato a una postuma diagnosi di disturbo bipolare unito, probabilmente, negli ultimi anni, a una psicosi.\nDopo la morte del padre, dunque, si trasfer\u00ec con la sorella a Bloomsbury, dove con lei diede vita al primo nucleo del circolo intellettuale noto come Bloomsbury Group. Cominci\u00f2 a scrivere nel 1905, inizialmente, per il supplemento letterario del \"Times\". Fece conoscenza con importanti intellettuali, tra cui Bertrand Russell, Edward Morgan Forster, Ludwig Wittgenstein e colui che successivamente divent\u00f2 suo marito. Il gruppo si fece chiamare \"Gli apostoli\". Nel 1912 spos\u00f2 Leonard Woolf, un teorico della politica. Il suo primo libro \"The Voyage Out\" (\"La crociera\"), fu pubblicato nel 1915. Ebbe relazioni con alcune donne come Violet Dickinson, Vita Sackville-West, Ethel Smyth, che influenzarono profondamente la sua vita e le sue opere letterarie.\nAssieme ai fratelli Thoby e Vanessa si trasfer\u00ec da Hyde Park Gate nel quartiere londinese di Bloomsbury, in Gordon Square, dove prese vita il \"Bloomsbury set\", formato da coloro che ormai sono gli \"ex Apostoli\". Esso venne destinato a dominare per oltre un trentennio la cultura e la letteratura inglesi. Nacquero cos\u00ec le \"serate del gioved\u00ec\"; riunioni alle quali parteciparono personaggi intellettuali di alta posizione per discutere di politica, lettere e arte. Alimentata da questo clima di fervore intellettuale Virginia inizi\u00f2 a dare ripetizioni serali alle operaie in un collegio della periferia. Intanto si era avvicinata ai gruppi delle suffragette, pubblicando le prime critiche letterarie (per il \"Times Literary Supplement\", il \"Guardian\", il \"Cornbill\" e la \"National Review\") e proseguendo la scrittura dei suoi futuri successi. Nel 1913 per\u00f2, dopo aver scritto il primo libro, cadde in una seconda depressione e tent\u00f2 il suicidio. Per farle trovare fiducia ed equilibrio il marito le propose di fondare un'impresa editoriale e nel 1917 nacque la \"Hogarth Press\" per la quale pubblicarono fra gli altri Katherine Mansfield, Italo Svevo, Sigmund Freud, Thomas Stearns Eliot, James Joyce e la stessa Virginia.\nNel 1919 pubblic\u00f2 il racconto \"Kew Gardens\" e il romanzo \"Notte e giorno\". Nelle opere successive apparve chiaro e definitivo l'utilizzo dello stile del \"flusso di coscienza\" (\"La signora Dalloway\" e \"Gita al faro\"). Virginia fu attivista all'interno dei movimenti femministi per il suffragio delle donne e riflett\u00e9 pi\u00f9 volte, nelle sue opere, sulla condizione femminile. In \"Una stanza tutta per s\u00e9\" del 1929 tratt\u00f2 il tema della discriminazione del ruolo della donna mentre in \"Le tre ghinee\" del 1938 approfond\u00ec quello della figura dominante dell'uomo nella storia contemporanea. Il rapporto con la donna venne visto anche sul piano sentimentale dalla stessa Woolf con la sua storia d'amore con Vita Sackville-West che si riflett\u00e9 nel romanzo Orlando.\nNell'estate del 1940 pubblic\u00f2 l'ultima opera; \"Tra un atto e l'altro\", mentre la Gran Bretagna era in guerra. Intanto le sue crisi depressive si fecero sempre pi\u00f9 violente e incalzanti. La scrittrice amava circondarsi di persone ma quando era sola ricadeva nello stato d'ansia e negli sbalzi d'umore tipici della malattia. Il procedere della guerra contribu\u00ec ad aumentare le sue fobie finch\u00e9, il 28 marzo del 1941 all'et\u00e0 di 59 anni, Virgina si riemp\u00ec le tasche di sassi e si lasci\u00f2 annegare nel fiume Ouse nei pressi di Rodmell, nel Sussex, non lontano da \"Monk's House\", la casa dove abitava. Al marito Leonard lasci\u00f2 una toccante lettera:\nLeonard fece cremare il suo corpo e seppell\u00ec le ceneri sotto un olmo nel giardino di \"Monk's House\". Anni dopo anche le ceneri del consorte furono poste nello stesso luogo.\nAttivit\u00e0 letteraria.\nWoolf inizi\u00f2 a scrivere professionalmente gi\u00e0 dal 1905, inizialmente solo per il supplemento letterario della rivista \"Times\", poi come autrice di romanzi. La sua prima opera, \"La crociera\" fu pubblicata nel 1915 dalla casa editrice fondata da Gerald Duckworth. Questo romanzo era stato originariamente intitolato \"Melymbrosia\", ma Woolf cambi\u00f2 pi\u00f9 volte il suo progetto. Una recente versione \u00e8 stata ricostruita da una studiosa moderna di Woolf, Louise DeSalvo, ed \u00e8 ora a disposizione del pubblico. DeSalvo sostiene che molti dei cambiamenti operati dalla scrittrice nel testo sono adattati per rispondere ai cambiamenti nella propria vita.\nWoolf pubblic\u00f2 romanzi e saggi per un pubblico intellettuale, e sia da questi ultimi che dalla critica ottenne un immenso successo. Molto del suo lavoro fu auto-pubblicato attraverso la Hogarth Press, fondata da lei e dal marito Leonard. Gi\u00e0 in vita fu salutata come una delle pi\u00f9 grandi romanziere del XX secolo e uno dei principali personaggi modernisti. Fu considerata una profonda innovatrice dello stile e della lingua inglesi. Nella sua opera complessiva speriment\u00f2 la tecnica del flusso di coscienza e dot\u00f2 i suoi personaggi di uno straordinario potere psichico ed emotivo. La sua reputazione ebbe un forte calo dopo la seconda guerra mondiale, ma la sua fama aument\u00f2 nuovamente con l'aumento della critica femminista negli anni settanta.\nIl suo lavoro venne criticato per le frequenti frecciate rivolte all\"'intelligentia\" della classe media britannica. Alcuni critici ritennero che fosse privo di universalit\u00e0 e profondit\u00e0, senza il potere di comunicare nulla di emotivo o di rilevante eticamente alle comuni lettrici e lettori stanchi degli esteti degli anni venti del novecento. Fu anche etichettata da alcuni come una antisemita, nonostante il suo matrimonio con un uomo ebreo. Scrisse nel suo diario: \u00abNon mi piace la voce del popolo ebraico; non mi piace il ridere del popolo ebraico\u00bb.\nLe peculiarit\u00e0 individuate nel lavoro di Virginia Woolf come scrittrice di narrativa hanno oscurato la forza centrale della sua qualit\u00e0 stilistica: la grande liricit\u00e0 della sua prosa. I suoi romanzi sono altamente sperimentali: un racconto, spesso banale, \u00e8 rifrangente e, talvolta, quasi disciolto in caratteri di squisitamente ricettiva coscienza. Intenso liricismo e virtuosismo stilistico sono fusi per creare un mondo sovrabbondante di impressioni visive e uditive.L'intensit\u00e0 poetica di Virginia Woolf eleva normali impostazioni \u2013 spesso ambienti di guerra \u2013 nella maggior parte dei suoi romanzi. Ad esempio, \"La signora Dalloway\" (1925) \u00e8 centrato sulla figura di Clarissa Dalloway, una donna di mezza et\u00e0, e sul suo sforzo di organizzare una festa. La vicenda \u00e8 per\u00f2 vista parallelamente a quella di Septimus Warren Smith, un veterano che \u00e8 tornato dalla prima guerra mondiale con cicatrici psicologiche profonde.\n\"Gita al faro\" (1927) \u00e8 impostato su due giorni e dieci anni. La trama ruota attorno alla famiglia Ramsay, in anticipazione alla visita a un faro e le tensioni familiari connesse. Uno dei temi principali del romanzo \u00e8 la lotta nel processo creativo che affligge la pittrice Lily Briscoe (che sembra ricordare la sorella di Virginia, Vanessa Bell) mentre lotta per dipingere in mezzo al dramma familiare. Il romanzo \u00e8 anche una meditazione sulla vita degli abitanti di una nazione nel mezzo di una violenta guerra.\n\"Le onde\" (1931), romanzo definito \"rivoluzionario\" da Marguerite Yourcenar, \u00e8 l'opera in cui il suo sperimentalismo \u00e8 pi\u00f9 spinto, e presenta un gruppo di sei amici le cui riflessioni, che sono pi\u00f9 vicine a quelle di recitativi monologhi interiori, sono volte a creare un'atmosfera che rende l'opera pi\u00f9 simile a un poema in prosa che a un semplice romanzo. Nel suo ultimo lavoro, \"Tra un atto e l'altro\" (1941), scritto sotto i bombardamenti dell'aviazione tedesca, emerge la minaccia portata all'arte e al genere umano dalla guerra. L'opera riassume e magnifica le preoccupazioni e le ansie che afflissero Virginia Woolf: la trasformazione della vita attraverso l'arte, l'ambivalenza sessuale, e la meditazione sui temi del flusso del tempo e della vita. Si presenta simultaneamente come corrosione e ringiovanimento di tutti i temi in una narrazione straordinariamente fantasiosa e simbolica.\nLingua e stile.\nCon le stesse tecniche operate da James Joyce in Irlanda, Marcel Proust in Francia e Italo Svevo in Italia, Virginia Woolf abbandon\u00f2 la tecnica di narrazione tradizionale per svilupparne una pi\u00f9 moderna. Eliminando la forma comune di dialogo diretto e la struttura tradizionale della trama, porta l'attenzione del romanzo al monologo interiore del soggetto preso in questione. Il tempo si differenzia per l'assenza di una cronologia precisa. La narrazione procede attraverso spostamenti in avanti e all'indietro nel tempo, assieme la maggior parte delle volte a pensieri e ricordi suscitati dall'ambiente circostante. Woolf \u00e8 in grado di rappresentare lo scorrere del tempo in dodici ore (\"La signora Dalloway\"), in pochi giorni (\"Tra un atto e l'altro\"), in diversi anni (\"Gita al faro\") o addirittura in tre secoli (\"Orlando\").\nIl linguaggio si presenta particolarmente raffinato e ricercato, ricco di similitudini, metafore, assonanze, e allitterazioni usato per esprimere il flusso di coscienza. Il tempo non \u00e8 visto come uno scorrere perenne bens\u00ec come una serie di momenti staccati successivamente riuniti dall'associazione di idee o dall'immaginazione. La psicologia dei vari personaggi \u00e8 continuamente sfruttata nelle trame e continuamente la forma letteraria e stilistica viene alterata dall'identit\u00e0 della figura, in uno scambio continuo, un'attenta corrispondenza tra l'esigenza psicologica e quella linguistica.\nAttivit\u00e0 critica.\nDal dicembre 1904 a marzo 1941, Virginia Woolf pubblic\u00f2 anche diversi articoli e recensioni su giornali e riviste, soprattutto su \"The Times Literary Supplement\", quindi su \"Athenaeum\", \"New Statesman\", \"London Mercury\" e \"Criterion\" in Inghilterra, e \"New Republic\", \"Vogue\", \"Dial\", \"New York Herald Tribune\" e \"Yale Review\" negli USA. In questi saggi, gusto letterario e critica sociale spesso si fondono, utilizzando anche schizzi biografici e note di immaginazione, secondo una tradizione che pu\u00f2 risalire a William Hazlitt, Thomas de Quincey e Walter Pater, ma con maggiore attenzione all'arte di scrivere in quanto tale e al contesto in cui le autrici e gli autori vengono ritratti, soprattutto quando donne. In generale, Woolf adott\u00f2 una prospettiva di vicinanza e simpatia come critica e cos\u00ec sugger\u00ec di fare come lettrice, avvicinandosi quasi fosse possibile essere concretamente presente alla persona, all'opera e al periodo che prese in esame.\nIn \"Modern Fiction\" (1919) e in \"Mr. Bennett e Mrs. Brown\" (1929) distinse scrittori detti \"Edwardians\" (come H. G. Wells, Arnold Bennett o John Galsworthy) da altri detti \"Georgians\" (E. M. Forster, David Herbert Lawrence, James Joyce, Lytton Strachey e, senza nominarsi ma chiaramente, se stessa), accusando i primi di essere troppo materialisti e non riuscire a costruire interiorit\u00e0 nei personaggi, come fossero case senza nessuno dentro. Leggere, dopotutto, fu da lei definito un processo emozionale aperto, non il risultato di un prodotto geometrico chiuso.\nNella cultura di massa.\nVirginia Woolf \u00e8 stata interpretata sul grande schermo dall'attrice australiana Nicole Kidman nel film \"The Hours\". La performance ha ottenuto critiche molto positive e la protagonista ha vinto l'Oscar, il Golden Globe, il BAFTA e alcuni dei premi pi\u00f9 importanti nel campo cinematografico.\nLa vita di Virginia Woolf e degli altri membri del Bloomsbury Group \u00e8 stata oggetto di una miniserie in 3 puntate prodotta e trasmessa dalla BBC nel 2015, dal titolo Life in Squares. A teatro, Woolf \u00e8 stata interpretata da Maggie Smith a Stratford (1980) e Londra (1981) nella pi\u00e8ce biografica di Edna O'Brien \"Virginia\". Nel 1994 Vanessa Redgrave ha interpretato Virginia Woolf a New York nel dramma di Eileen Atkins \"Vita &amp; Virginia\", tratto dalle lettere tra la Woolf e Vita Sackville-West; Atkins interpretava Vera e Zoe Caldwell curava la regia.\nIl 10 febbraio 1910, quando aveva 28 anni, Virginia fu protagonista della cosiddetta beffa della Dreadnought, organizzata dal poeta e burlone Horace de Vere Cole. Cole riusc\u00ec a persuadere la Royal Navy a organizzare una visita della nave da parte di alcuni membri della casa reale abissina. In realt\u00e0, i dignitari \"abissini\" erano cinque amici di Cole, tra cui la scrittrice Virginia Woolf, camuffati da principi africani, che si divertirono a schernire i militari britannici. I cinque mandarono un telegramma al capitano della corazzata \"Dreadnought\", chiedendo di esservi ricevuti a bordo. Il capitano, sir William May, non ebbe sospetti neppure allorch\u00e9 Virginia e gli altri salirono sulla nave, perch\u00e9 il gruppo parlava un misto di swahili e latino, gridando ogni tanto \"Bunga! Bunga!\" tutte le volte che vedeva qualcosa di interessante. L'espressione \"bunga bunga\" divenne un modo per prendere in giro i marinai e in seguito entr\u00f2 nel repertorio del music-hall."}
{"id": "70610", "revid": "125954294", "url": "https://it.wikipedia.org/wiki?curid=70610", "title": "Benedetto da Norcia", "text": "Biografia.\nSan Benedetto, fratello di santa Scolastica, nacque verso il 480 nella citt\u00e0 umbra di Norcia. Il padre Eutropio, figlio di Giustiniano Probo della gens Anicia, era Console e Capitano Generale dei Romani nella regione di Norcia, mentre la madre era Abbondanza Claudia de' Reguardati di Norcia. Quando ella mor\u00ec, secondo la tradizione, i due furono affidati alla nutrice Cirilla. Alla gens appartenevano anche san Gregorio Magno e Severino Boezio. A 12 anni fu mandato con la sorella a Roma a compiere i suoi studi, ma, come racconta Gregorio Magno nel secondo libro dei Dialoghi, sconvolto dalla vita dissoluta della citt\u00e0 \u00abritrasse il piede che aveva appena posto sulla soglia del mondo per non precipitare anche lui totalmente nell'immane precipizio. Disprezz\u00f2 quindi gli studi letterari, abbandon\u00f2 la casa e i beni paterni e volle far parte della vita monastica\u00bb.\nAll'et\u00e0 di 17 anni, insieme con la sua nutrice Cirilla, si ritir\u00f2 nella valle dell'Aniene presso Eufide (l'attuale Affile), dove, secondo la leggenda devozionale, avrebbe compiuto il primo miracolo, riparando un vaglio rotto dalla stessa nutrice. La lasc\u00f2 e si avvi\u00f2 verso la valle di Subiaco, presso gli antichi resti di una villa neroniana, nella quale le acque del fiume Aniene alimentavano tre laghi (la citt\u00e0 sorgeva appunto sotto - \"sub\" - questi laghi). A Subiaco incontr\u00f2 Romano, monaco di un vicino monastero retto da un abate di nome Adeodato, che, vestitolo degli abiti monastici, gli indic\u00f2 una grotta impervia del Monte Taleo (attualmente contenuta all'interno del Monastero del Sacro Speco), dove Benedetto visse da eremita per circa tre anni, fino alla Pasqua dell'anno 500. Conclusa l'esperienza eremitica, accett\u00f2 di fare da guida ad altri monaci in un ritiro cenobitico presso Vicovaro, ma, dopo che alcuni monaci tentarono di ucciderlo con una coppa di vino avvelenato, torn\u00f2 a Subiaco. \nQui rimase per quasi trent'anni, predicando la \"Parola del Signore\" e accogliendo discepoli sempre pi\u00f9 numerosi, fino a creare una vasta comunit\u00e0 di tredici monasteri, ognuno con dodici monaci e un proprio abate, tutti sotto la sua guida spirituale. Negli anni tra il 525 ed il 529, a seguito di un altro tentativo di assassinio con un pane avvelenato, Benedetto decise di abbandonare Subiaco per salvare i propri monaci. Si diresse quindi verso Cassino dove, sopra un'altura, fond\u00f2 il monastero di Montecassino, edificato sopra i resti di templi pagani e con oratori in onore di san Giovanni Battista (da sempre ritenuto un modello di pratica ascetica) e di san Martino di Tours, che era stato iniziatore in Gallia della vita monastica.\nLa regola di san Benedetto.\nNel monte di Montecassino, Benedetto compose la sua Regola verso il 540. Prendendo spunto da regole precedenti, in particolare quelle di san Giovanni Cassiano e san Basilio, ma anche san Pacomio, san Cesario, e l'Anonimo della \"Regula Magistri\" con il quale ebbe stretti rapporti proprio nel periodo della stesura della regola benedettina, egli combin\u00f2 l'insistenza sulla buona disciplina con il rispetto per la personalit\u00e0 umana e le capacit\u00e0 individuali, nell'intenzione di fondare una \u00abscuola del servizio del Signore, in cui speriamo di non ordinare nulla di duro e di rigoroso\u00bb.\nLa regola, nella quale si organizza nei minimi particolari la vita dei monaci all'interno di una \"corale\" celebrazione dell'uffizio, diede nuova e autorevole sistemazione alla complessa, ma spesso vaga e imprecisa, precettistica monastica precedente. I due cardini della vita comunitaria sono il concetto di \"stabilitas loci\" (l'obbligo di risiedere per tutta la vita nello stesso monastero contro il vagabondaggio allora piuttosto diffuso di monaci pi\u00f9 o meno \"sospetti\") e la \"conversatio\", cio\u00e8 la buona condotta morale, la piet\u00e0 reciproca e l'obbedienza all'abate, il \"padre amoroso\" (il nome deriva proprio dal siriaco \"abba\", \"padre\") mai chiamato superiore, e cardine di una famiglia ben ordinata che scandisce il tempo nelle varie occupazioni della giornata durante la quale la preghiera e il lavoro si alternano nel segno del motto \"ora et labora\" (\"prega e lavora\").\nI monasteri che seguono la regola di san Benedetto sono detti benedettini. Anche se ogni monastero \u00e8 autonomo sotto l'autorit\u00e0 di un abate, si organizzano normalmente in confederazioni monastiche, delle quali le pi\u00f9 importanti sono la congregazione cassinense e la congregazione sublacense, originatesi rispettivamente attorno all'autorit\u00e0 dei monasteri benedettini di Montecassino e di Subiaco.\nA Montecassino, Benedetto visse fino alla morte, ricevendo l'omaggio dei fedeli in pellegrinaggio e di alcune personalit\u00e0 come Totila re degli Ostrogoti, che il monaco ammon\u00ec, e l'abate Servando.\nBenedetto mor\u00ec il 21 marzo 547 dopo 6 giorni di febbre fortissima e quaranta giorni circa dopo la scomparsa di sua sorella Scolastica, con la quale ebbe comune sepoltura. Secondo la leggenda devozionale spir\u00f2 in piedi, sostenuto dai suoi discepoli, dopo aver ricevuto la comunione e con le braccia sollevate in preghiera, mentre li benediceva e li incoraggiava.\nTra i numerosi miracoli che avrebbe compiuto san Benedetto durante la sua vita terrena, ricordati nei \"Dialoghi\" scritti da papa san Gregorio Magno, sono annoverati anche alcuni miracoli di risurrezione.\nLe diverse comunit\u00e0 benedettine nonch\u00e9 il calendario della messa tridentina del rito romano ricordano il \"dies natalis\" del santo il 21 marzo, mentre il nuovo calendario del 1969 ne celebra ufficialmente la festa l'11 luglio (in realt\u00e0 tradizionale data del suo Patrocinio), da quando Papa Paolo VI con il breve \"Pacis nuntius\" ha proclamato san Benedetto da Norcia patrono d'Europa il 24 ottobre 1964 in onore della consacrazione della Basilica di Montecassino. La Chiesa ortodossa celebra la sua ricorrenza il 14 marzo.\nIl mistero delle reliquie.\nDa quando le reliquie erano considerate quasi indispensabili alla comune devozione nel Medioevo, e specialmente ai monaci, era naturale che fossero cercate e \"trovate\" dappertutto.\nSi possono ricollegare altre reliquie a questo gruppo di resti scheletrici, prelevate in diversi tempi da questo insieme. Ad esempio: un frammento di costola (Benedettine del Calvario di Orl\u00e9ans), un altro frammento di costola (Benedettine del Santo-Sacramento di Parigi), l'estremit\u00e0 superiore del radio sinistro (Grande seminario di Orl\u00e9ans), la parte inferiore del radio destro e la parte inferiore del perone sinistro (entrambi all'abbazia di Sainte-Marie de la Pierre-qui-Vire), un frammento della parte centrale di un osso lungo (abbazia di Santa Marie di Parigi), l'estremit\u00e0 inferiore del radio sinistro (abbazia di Saint-Wandrille), un frammento di falange dell'alluce sinistro (abbazia Notre Dame de la Garde), un frammento della parte centrale di un osso lungo (abbazia di Timadeuc a Br\u00e9han), la rotula sinistra (abbazia d'Aiguebelle), un frammento dell'omero sinistro (abbazia della Grande Trappe). Secondo i monaci benedettini di Montecassino, invece, le reliquie autentiche sono sempre restate a Montecassino.\nIl ritrovamento di una reliquia.\nLo studioso e monaco benedettino Jean Mabillon pubblic\u00f2 nel 1685 la seguente \"narratio brevis\", ricavata da un manoscritto medievale dell'abbazia di Sant'Emmerano di Ratisbona, che egli giudic\u00f2 vecchio di novecento anni e perci\u00f2 contemporaneo alla \"traslazione\" del corpo del santo (VIII secolo):\nLe origini della Medaglia di San Benedetto sono antichissime. Papa Benedetto XIV ne ide\u00f2 il disegno e col \"Breve\" del 1742 approv\u00f2 la medaglia concedendo delle indulgenze a coloro che la portano con fede. Sul diritto della medaglia, san Benedetto tiene nella mano destra una croce elevata verso il cielo e nella sinistra il libro aperto della santa Regola. Sull'altare \u00e8 posto un calice dal quale esce una serpe per ricordare un episodio accaduto a Benedetto: il santo, con un segno di croce, avrebbe frantumato la coppa contenente il vino avvelenato datogli da monaci attentatori. Sullo stesso lato del libro aperto \u00e8 raffigurato un corvo: quest'uccello sottrasse al santo un pane avvelenato prima che se ne nutrisse."}
{"id": "70612", "revid": "104458", "url": "https://it.wikipedia.org/wiki?curid=70612", "title": "Torneo dei quattro trampolini", "text": "Il Torneo dei quattro trampolini (in tedesco: \"Vierschanzentournee\") \u00e8 una competizione di salto con gli sci organizzata dagli sci club di quattro localit\u00e0 sciistiche alpine, due austriache e due tedesche, che comprende quattro gare che si disputano annualmente tra la fine di dicembre e l'inizio di gennaio.\nStoria.\nSi tratta di una delle pi\u00f9 prestigiose competizioni della specialit\u00e0, accanto alle Olimpiadi, ai Mondiali e alla Coppa del Mondo. Istituito nel 1952, il torneo \u00e8 assegnato al saltatore che totalizza il punteggio complessivo pi\u00f9 alto sui quattro eventi. A partire dalla stagione 1979-1980 le singole gare che compongono il torneo sono valide anche ai fini della classifica di Coppa del Mondo.\nOrganizzazione.\nA organizzare le quattro gare sono lo Skiclub 1906 Oberstdorf, l'Organisationskomitee Neujahrs-Skispringen dello Skiclub Partenkirchen, lo Sport-Club Bergisel e lo Skiclub Bischofshofen; presidente del comitato organizzativo \u00e8 Alfons Schranz (Innsbruck).\nAlbo d'oro.\nAlbo d'oro dei vincitori del Torneo dei quattro trampolini:\nStatistiche.\nAtleti.\nIl tedesco Sven Hannawald, vincitore del Torneo del Cinquantenario nel 2002, \u00e8 stato il primo saltatore ad aver vinto tutte e quattro le gare del Torneo nella stessa edizione. In quel torneo Hannawald salt\u00f2 sempre con il pettorale n\u00b0 50: essendo gi\u00e0 qualificato di diritto alle gare in quanto tra i primi quindici della Coppa del Mondo, non si present\u00f2 mai ai salti di qualificazione e gli venne perci\u00f2 assegnato l'ultimo posto, il 50\u00b0, nella lista di partenza. Nell'edizione 2017-2018 il polacco Kamil Stoch ha bissato l'exploit di Hannawald vincendo tutte e quattro le prove del Torneo. La stagione successiva Ry\u014dy\u016b Kobayashi \u00e8 diventato il terzo saltatore a completare il Grande Slam.\nIl primato del maggior numero di vittorie appartiene invece al finlandese Janne Ahonen, che si \u00e8 aggiudicato il trofeo cinque volte. Nel 2006 per la prima volta il torneo si \u00e8 concluso con due vincitori a pari merito: il finlandese Janne Ahonen e il ceco Jakub Janda."}
{"id": "70617", "revid": "6923", "url": "https://it.wikipedia.org/wiki?curid=70617", "title": "Roberto Cecon", "text": "Biografia.\nCarriera sciistica.\nCecon esord\u00ec in Coppa del Mondo il 30 dicembre 1987, due giorni dopo aver compiuto 16 anni, nella prima tappa del Torneo dei quattro trampolini a Oberstdorf, classificandosi cinquantaquattresimo. Un anno dopo, il 28 gennaio 1989, sal\u00ec per la prima volta sul podio, con un secondo posto nella gara di Chamonix. Il 16 febbraio 1990 arriv\u00f2 la prima vittoria, sul trampolino Giuseppe Dal Ben di Predazzo.\nNel 1992 Cecon ottenne la medaglia di bronzo ai Mondiali di volo, svoltisi sul trampolino \u010cer\u0165\u00e1k di Harrachov. Due anni dopo, sul trampolino Letalnica di Planica, biss\u00f2 il bronzo, confermando la sua predilezione per il volo con gli sci. Il periodo dal 1990 al 1995 \u00e8 stato il migliore della carriera di Cecon: alle medaglie nel volo con gli sci vanno aggiunte le sei vittorie in Coppa del Mondo, altri sette podi, e il secondo posto nella classifica generale di Coppa nella stagione 1994-1995. Negli anni seguenti ottenne altri due terzi posti in Coppa e la vittoria a Stams nel Grand Prix estivo il 18 agosto 2001.\nIn carriera ha preso parte anche a quattro edizioni dei Giochi olimpici invernali, (37\u00b0 nel trampolino normale, 32\u00b0 nel trampolino lungo, 13\u00b0 nella gara a squadre), (19\u00b0 nel trampolino normale, 16\u00b0 nel trampolino lungo, 8\u00b0 nella gara a squadre), (32\u00b0 nel trampolino normale, 22\u00b0 nel trampolino lungo) e (19\u00b0 nel trampolino normale, 19\u00b0 nel trampolino lungo, 13\u00b0 nella gara a squadre) e a otto dei Campionati mondiali (8\u00b0 nel trampolino lungo a Thunder Bay 1995 il miglior risultato). Cecon ha concluso la sua carriera agonistica 2003 a Planica stabilendo il nuovo record italiano della specialit\u00e0 con un volo a 207,5 metri.\nCarriera da allenatore.\nDopo il ritiro, Cecon \u00e8 entrato nello staff tecnico della nazionale italiana come allenatore e ha preparato la nuova squadra di saltatori per i XX Giochi olimpici invernali."}
{"id": "70619", "revid": "287204", "url": "https://it.wikipedia.org/wiki?curid=70619", "title": "Claude Levi-Strauss", "text": ""}
{"id": "70621", "revid": "33689", "url": "https://it.wikipedia.org/wiki?curid=70621", "title": "Thomas Burke", "text": "Biografia.\nStudente all'Universit\u00e0 di Boston, reput\u00f2 di potersi cimentare ai Giochi olimpici avendo vinto i 400 metri e le 440 iarde alla AAU nel 1895.\nGareggi\u00f2 nei 100 metri ad Atene 1896 dove vinse, grazie anche all'assenza di forti velocisti come il suo connazionale Bernie Wefers, specialista incontrastato della disciplina. In quell'occasione venne notato per la sua \"partenza rannicchiata\", poco comune allora, mentre normalissima oggi, considerata una delle prime innovazioni olimpiche.\nTuttavia tutti e tre gli statunitensi adottarono il rivoluzionario sistema di partenza messo a punto dall'allenatore Mike Murphy che era stato sperimentato fin dal 1888 dal connazionale Charles Sherrill. In una foto rimastaci si nota appunto un atleta ranicchiato che per tanti anni si pensava fosse Burke, mentre in realt\u00e0 \u00e8 Thomas Curtis.\nBurke vinse la propria batteria in 11\"8 e la finale in 12\"0, precedendo il tedesco Fritz Hofmann. Nella stessa edizione dei Giochi olimpici gareggi\u00f2 anche nei 400 metri, la gara in cui era maggiormente accreditato; corse il primo turno in 58\"4 e vinse con un distacco di circa un metro e mezzo la finale, concludendo la gara in 54\"2, nuovo record olimpico della distanza.\n\u00c8 l'unico atleta che sia riuscito a vincere due ori olimpici sia nella gara dei 100 m piani che in quella dei 400 m piani.\nIn seguito continu\u00f2 la sua carriera atletica vincendo le 440 e le 880 iarde all\"'IC4A\" (\"Intercollegiate Association of Amateur Athletes of America\"). Nel 1897 fu uno degli iniziatori della maratona di Boston ispirata dal successo della maratona olimpica del 1896.\nDivenne poi avvocato ma fu anche giornalista sportivo, scrivendo per il \"Boston Journal\" e successivamente per il \"Boston Post\", e allenatore di atletica leggera nel tempo libero."}
{"id": "70622", "revid": "1226", "url": "https://it.wikipedia.org/wiki?curid=70622", "title": "Mister Bean", "text": ""}
{"id": "70631", "revid": "1922834", "url": "https://it.wikipedia.org/wiki?curid=70631", "title": "Akhenaton", "text": "\u00c8 celebre per aver abbandonato il tradizionale politeismo egizio a favore di una nuova religione di stampo enoteistico, monolatrico (che mantenne, cio\u00e8, la credenza in pi\u00f9 divinit\u00e0 pur adorandone una sola) o \"pseudo-monoteistico\", introdotta da lui stesso e basata sul culto del solo dio Aton, il disco solare. La sua rivoluzione religiosa, duramente contrastata, si rivel\u00f2 effimera. Pochi anni dopo la sua morte, i suoi monumenti furono occultati o abbattuti, le sue statue spezzate o riciclate e il suo nome cancellato dalle liste reali. Le pratiche religiose tradizionali furono gradualmente restaurate e i sovrani che pochi decenni dopo fondarono una nuova dinastia, senza legami con la XVIII dinastia, screditarono Akhenaton e i suoi immediati successori (Neferneferuaton, Smenkhara, Tutankhamon e Ay), appellando lo stesso Akhenaton \"il nemico di Akhetaton\" o \"quel criminale\". A causa di questa \"damnatio memoriae\", Akhenaton fu completamente dimenticato fino alla scoperta, nel XIX secolo, del sito archeologico di Akhetaton (\"Orizzonte di Aton\"), la nuova capitale che egli fond\u00f2 e dedic\u00f2 al culto di Aton, presso l'attuale Amarna. Gli scavi iniziati dall'archeologo inglese Flinders Petrie nel 1891, e terminati nel 1937, fecero nascere un grande interesse nei confronti di questo enigmatico faraone. Una mummia scoperta nel 1907 da Edward Ayrton nella tomba KV55 della Valle dei Re potrebbe essere la sua; recenti analisi del DNA hanno accertato che l'uomo scoperto nella KV55 era padre di re Tutankhamon, ma l'identificazione di tali resti con Akhenaton \u00e8 assai dibattuta.\nL'interesse moderno nei confronti di Akhenaton e della sua grande sposa reale Nefertiti deriva in parte dalla sua connessione con Tutankhamon (anche se la madre del giovane faraone non fu Nefertiti, ma una donna sconosciuta che gli egittologi hanno soprannominato \"The Younger Lady\"), cos\u00ec come dalla corrente artistica che incentiv\u00f2 e dalle sue idee religiose rivoluzionarie.\nBiografia.\nPrima parte del regno: Amenofi IV.\nIl futuro Akhenaton fu un figlio minore di Amenofi III e della grande sposa reale Tiy. Il loro primogenito, il Principe ereditario Thutmose, successore designato di Amenofi III, mor\u00ec relativamente giovane in circostanze completamente sconosciute, nella terza decade del regno del padre: fu cos\u00ec che il principe Amenofi divenne inaspettatamente Principe ereditario.\nDibattito sulla coreggenza.\nEsiste un dibattito riguardo alla possibile successione di Amenofi IV alla morte del padre, contrapposta alla teoria di una coreggenza fra Amenofi III e Amenofi IV (durata anche 12 anni secondo alcuni egittologi). Studi correnti, fra cui quelli di Eric Cline, Nicholas Reeves, Peter Dorman e altri studiosi, si oppongono decisamente all'ipotesi di una lunga coreggenza fra il padre e il figlio e optano per un breve periodo di regno condiviso (1 o 2 anni) o per nessuna coreggenza. Altri studi, pubblicati da Donald Redford, William Murnane, Alan Gardiner e, pi\u00f9 recentemente, Lawrence Berman, nel 1998, escludono completamente la coreggenza. Non esistono prove definitive di una coreggenza fra Amenofi III e suo figlio Amenofi IV. Una lettera proveniente dagli archivi del palazzo di Amarna, datata all'anno 2 (anzich\u00e9 all'anno 12) del regno di Amenofi IV, da parte del re mitannico Tushratta, contiene espressioni di rammarico per il fatto che Amenofi IV non avrebbe mantenuto le promesse di Amenofi III di inoltrare a Tushratta certe statue d'oro pattuite come dote al momento del matrimonio fra il vecchio faraone e la principessa mitannica Tadukhipa (\"Lettere di Amarna\", EA 27). Tale corrispondenza implica che, quando vi sia stata una coreggenza fra il padre e il figlio, questa non sarebbe durata pi\u00f9 di un anno (visto che la succitata lettera implica l'avvenuta morte di Amenofi III entro l'anno 2 di Akhenaton).\nSul terzo pilone di Amenofi III al Complesso templare di Karnak, un rilievo (danneggiato per la \"damnatio memoriae\" che colp\u00ec Akhenaton e gli altri fautori del culto di Aton) mostra Amenofi III e suo figlio, il futuro Akhenaton, su una barca sacra. Il grande faraone starebbe presentando suo figlio ad Amon. L'iscrizione sottostante dice:\nNel febbraio 2014, il Ministero egiziano delle Antichit\u00e0 ha annunciato quella che \u00e8 stata definita la \"prova definitiva\" che Akhenaton avrebbe condiviso il potere con Amenofi III per almeno otto anni, basandosi su ritrovamenti nella tomba del visir Amenhotep-Huy. La tomba in questione \u00e8 oggetto di studi da parte di un team internazionale guidato dall\"Instituto de Estudios del Antiguo Egipto de Madrid\" e dal dott. Martin Valentin. La prova consiste nei cartigli, sia di Amenofi III sia di Akhenaton, incisi uno accanto all'altro; per\u00f2 ci\u00f2 potrebbe limitarsi a significare che Amenofi III aveva gi\u00e0 designato, prima di morire, il principe Amenofi come suo successore. Non esistono altri oggetti o iscrizioni che nominino contemporaneamente padre e figlio assegnando a ciascuno i medesimi titoli regali. L'egittologo ed epigrafista Peter F. Dorman ha respinto ogni ipotesi di coreggenza fra i due faraoni, basandosi su osservazioni della tomba di Kheruef.\nAtti dei primi anni di regno.\nAmenofi IV fu incoronato a Tebe, dove inaugur\u00f2 una serie di progetti architettonici. Fece decorare l'ingresso meridionale del recinto del Tempio di Amon-Ra con scene di adorazione del dio solare Ra-Horakhty (fusione del dio-sole Ra e Horus). Inoltre decret\u00f2 la costruzione di un tempio ad Aton nella zona orientale di Karnak; questo Tempio di Amenofi IV fu chiamato Gempaaton (\"Aton \u00e8 stato trovato\"). Il Gempaaton era costituito da una serie di edifici, fra cui un palazzo e una struttura denominata Hwt Benben (\"Palazzo della pietra Benben\"), dedicato alla regina Nefertiti. Altri templi costruiti per Aton, a Karnak, in quegli anni furono il Rud-menu e il Teni-menu, che potrebbero essere stati costruiti presso il Nono pilone. Nei suoi primissimi anni di regno, Amenofi IV non represse il culto di Amon e il Primo profeta di Amon era ancora attivo durante il 4\u00ba anno di regno. Nell'iscrizione che accompagna la sua figura in atto di adorare Amon-Ra, nelle cave di arenaria di Gebel Silsila, il giovane re si definisce, insolitamente:\nAmenofi IV compare con questo nome nelle tombe di alcuni aristocratici di Tebe: Kheruef (TT192), Ramose (TT55) e Parennefer (TT188). Nella tomba del visir Ramose, Amenofi IV appare sulla parete occidentale secondo gli stilemi dell'arte tradizionale, assiso in trono con Ramose al suo cospetto. Sulla parete opposta, Amenofi IV e Nefertiti compaiono alla finestra delle apparizioni con l'Aton dipinto nella sua forma di disco solare. Nella tomba del nobile Parennefer, Amenofi IV e Nefertiti compaiono in trono, con il disco del sole sulle loro teste. Fra gli ultimi documenti scoperti circa Amenofi IV con questo nome, vi sono le copie di due lettere da parte del funzionario Apy (o Ipy) al faraone; scoperte a Gurob, sono datate al 5\u00ba anno di regno di Amenofi IV, 3\u00b0 mese di Peret, 19\u00ba giorno.\nCambiamento di nome: da Amenofi IV ad Akhenaton.\nDopo 5 anni, 8 mesi e 13 giorni di regno, il faraone arriv\u00f2 nel sito della nuova citt\u00e0 di Akhetaton (l'attuale Amarna). Un mese prima, Amenofi IV aveva ufficialmente mutato il proprio nome in Akhenaton. Il re cambi\u00f2 buona parte dei suoi cinque nomi tradizionali; l'unico che conserv\u00f2 immutato fu il suo \"praenomen\", o nome del trono, Neferkheperura.\nFamiglia.\nQuando ancora si chiamava Amenofi IV, cio\u00e8 al principio del proprio regno, Akhenaton spos\u00f2 Nefertiti. Grazie alle iscrizioni, si ha notizia di sei figlie di Akhenaton e Nefertiti. Recenti analisi del DNA hanno rivelato che Akhenaton prese in moglie anche una delle proprie sorelle biologiche (la cosiddetta \"Younger Lady\") con cui gener\u00f2 il principe Tutankhaton (poi Tutankhamon). I genitori di Smenkhara, successore di Akhenaton, non sono noti: sono stati ipotizzati Akhenaton e una sposa sconosciuta. Una sposa secondaria di Akhenaton, chiamata Kiya, \u00e8 parimenti nota grazie alle iscrizioni; alcuni hanno ipotizzato che Kiya avrebbe raggiunto una posizione di grande rilevanza alla corte di Akhenaton per avergli generato Smenkhara, Tutankhamon o entrambi.\nI figli di Akhenaton (sicuri o ipotizzati), con il probabile anno di nascita, furono:\nLe spose di Akhenaton note con certezza:\nIpotesi di relazioni con alcune figlie.\nAlcuni hanno pensato che Akhenaton potrebbe essersi unito ad alcune delle sue figlie (soprattutto Merytaton e Ankhesenpaaton) nel tentativo di generare un erede maschio; \u00e8 per\u00f2 una teoria molto dibattuta e priva di evidenze archeologiche. Non \u00e8 chiaro se, imitando Amenofi III, Akhenaton abbia elevato almeno una figlia al rango di grande sposa reale. Comunque, ci\u00f2 non implicherebbe una relazione sessuale; quella di grande sposa reale era principalmente una posizione onorifica, necessaria per ricoprire una posizione fondamentale a corte e assicurare il culto di alcune dee.\nLa rivoluzione religiosa.\nLa centralit\u00e0 del culto di Amon.\nAmon, creatore, trascendente e creatosi da s\u00e9 fu un dio di massima importanza per buona parte della storia egizia. Durante l'XI dinastia (2160 a.C.\u20131944 a.C.) assurse al ruolo di patrono di Tebe, sostituendo Montu. Dopo la ribellione dei pr\u00ecncipi tebani contro gli \"hyksos\" e con il regno di Ahmose I (1539 a.C.\u20131514 a.C.), Amon assunse un'importanza nazionale, esplicata dalla sua fusione con il dio-sole Ra nella figura di Amon-Ra. Durante il Nuovo Regno, Amon fu di fatto il capo del pantheon egizio. Quando l'esercito del fondatore del Nuovo Regno espulse i sovrani \"hyksos\" dall'Egitto, la citt\u00e0 d'origine del vittorioso faraone, Tebe, divenne la citt\u00e0 pi\u00f9 importante del Paese, la capitale della nuova dinastia. Cos\u00ec Amon, patrono della nuova capitale, divenne la divinit\u00e0 nazionale. I faraoni della XVIII dinastia, forse la pi\u00f9 gloriosa della storia egizia, attribuirono ogni loro successo alla protezione e all'intervento di Amon e spesero una gran parte della loro ricchezza e dei bottini delle guerre nell'edificazione di templi dedicati ad Amon, cui diedero un prestigio ineguagliato. Il suo ruolo di protettore della regalit\u00e0 comportava un enorme potere per il suo tempio principale, situato a Karnak; questo, che oggi \u00e8 il sito archeologico pi\u00f9 vasto e ricco di tutto l'Egitto, nel corso dei secoli ricevette in dono terre e altre propriet\u00e0, al punto di diventare quasi uno Stato nello Stato e influenzare anche le scelte sulla successione al trono. Le dimensioni gigantesche di questo Grande Tempio di Amon, la cui sola sala ipostila misura 103 metri di larghezza, con 134 colonne di 24 metri di altezza, esprimono la potenza formidabile del clero di Amon, in grado di fare concorrenza all'autorit\u00e0 del faraone.\nIl nuovo culto di Aton.\nSotto Thutmose IV e Amenofi III.\nIl dio Aton, cio\u00e8 il disco solare, probabilmente frutto della speculazione teologica dei sacerdoti di Eliopoli, era inteso come manifestazione sensibile del dio Ra-Horakhti (\"Ra che \u00e8 Horus dei Due Orizzonti\"), a sua volta fusione di Horus e del dio-sole Ra. Fece la sua comparsa nel Medio Regno e le fortune del suo culto ebbero inizio durante il regno di Thutmose IV, nonno di Akhenaton, nel primo decennio del XIV secolo a.C. Quando era ancora principe, nel corso di una battuta di caccia nella piana di Giza, il futuro Thutmose IV avrebbe avuto una visione della divinit\u00e0 della Sfinge di Giza, il dio solare Ra-Horemakhet (o Harmakis), come attesta la grande \"Stele del Sogno\" eretta fra le zampe della Sfinge stessa, che egli provvide a far restaurare in ossequio a questa esperienza della propria giovinezza. Esiste uno scarabeo, risalente al regno di Thutmose IV, su cui Aton \u00e8 menzionato come divinit\u00e0 distinta mentre conduce il faraone alla vittoria in battaglia:\nSeguendo le aspirazioni mistiche del padre, Amenofi III dimostr\u00f2 una predilezione per questo dio; fu il primo a istituire un collegio sacerdotale e un tempio ad Aton. Come ha osservato l'egittologa Christine El Mahdy,\nStesso nome (o \"Aton risplende\", \"Radiazione di Aton\") l'aveva anche un'imbarcazione che Amenofi III don\u00f2 alla sua regina Tiy, che alcuni ritengono un'accesa promotrice di questo culto. A differenza delle altre divinit\u00e0 egizie, Aton non veniva rappresentato in forma antropomorfa, ma sempre come un disco solare i cui raggi erano lunghe braccia terminanti con mani, alcune delle quali reggevano l\"ankh\", simbolo della vita. I princ\u00ecpi della religione di Aton si possono individuare sulle pareti della Tomba di Akhenaton: Aton era adorato come creatore di tutte le cose e come colui che si prendeva costantemente cura delle proprie creature; i suoi raggi davano vita alla sola famiglia reale, mentre, a sua volta, il popolo riceveva la vita da Akhenaton e Nefertiti in cambio della lealt\u00e0 ad Aton. La notte era considerata un momento da temere mentre, quando il disco solare, Aton, splendeva in cielo, le azioni umane potevano aspirare al successo o alla perfezione.\nAkhetaton.\nIl centro del culto di Aton era la citt\u00e0 di Akhetaton (\"Orizzonte di Aton\"), fondata come capitale da Akhenaton intorno al suo 5\u00ba anno di regno sulla riva orientale del Nilo, 402 chilometri a nord dalla vecchia capitale Tebe (Luxor). Altre sedi del culto furono Eliopoli (fulcro del culto di Ra) e la stessa Tebe. Per delimitare il perimetro della citt\u00e0 fece erigere 15 \"Stele di confine\", con le quali dichiar\u00f2 l'appartenenza di quel territorio ad Aton. Molto diverso da tutti gli altri templi egizi, il Grande tempio di Aton era, in gran parte, all'aperto per far accedere i raggi del sole. Non erano ammesse rappresentazioni antropomorfe o statue di Aton, sebbene fosse stato occasionalmente raffigurato come uomo dalla testa di falco durante il regno di Amenofi III; comunque, queste furono sostituite con raffigurazioni della famiglia reale intenta ad adorare il disco solare e a ricevere da lui l\"ankh\" (il respiro vitale). I sacerdoti di Aton avevano meno incarichi rispetto al clero tradizionale, in quanto le offerte (frutta, fiori, alimenti) erano limitate e gli oracoli proibiti; inoltre, i templi di Aton non raccoglievano tasse. Siccome non esistevano rappresentazioni specifiche di Aton, il tradizionale rito quotidiano di purificazione, unzione e vestizione della statua della divinit\u00e0 non veniva praticato ad Akhetaton; in compenso, il disco solare veniva omaggiato con le offerte della famiglia reale, bruciando incenso e cantando inni (come il \"Grande inno ad Aton\") accompagnati da apposite musiche.\nAzioni di Akhenaton contro le divinit\u00e0 tradizionali.\nAlcuni recenti dibattiti si sono concentrati sulle modalit\u00e0 e la misura con cui Akhenaton costrinse il suo popolo ad assecondare le riforme religiose. Indubbiamente, col passare del tempo, il faraone continu\u00f2 a rivedere gli epiteti di Aton e altri termini del linguaggio religioso per escludere sempre pi\u00f9 i riferimenti ad altri dei; a un certo punto, ordin\u00f2 una cancellatura su vasta scala dei nomi delle divinit\u00e0 tradizionali, specialmente quello di Amon, anche quando facente parte di nomi propri come quello del padre. La parola \"madre\", che aveva lo stesso suono del nome della dea Mut, sposa di Amon, fu privato del geroglifico dell'avvoltoio necessario alla sua scrittura, in quanto l'avvoltoio era simbolo di Mut stessa e della dea Nekhbet; il nome del dio Ra-Horakhti fu privato del geroglifico del falco, il che ne rese particolarmente ardua la lettura. Il dio Ra, il sole per eccellenza, non perse la sua presenza continua. Alcuni cortigiani cambiarono i propri nomi per rimuovere ogni riferimento alle divinit\u00e0, seguendo l'esempio di Akhenaton, che con questo nome sostitu\u00ec il proprio nome originale Amenofi (\"Amenhotep\", cio\u00e8 \"Amon \u00e8 Contento\"). Quest'ultima non fu per\u00f2, sembra, un'operazione obbligatoria o estesa alla totalit\u00e0 della popolazione, poich\u00e9 ad Amarna sono stati individuati personaggi con nomi quali Ahmose (che significa \"Nato da Iah\", dio della luna), proprietario della tomba n\u00ba3, o Thutmose (\"Nato da Thot\"), capo-scultore che realizz\u00f2 numerosi ritratti della famiglia reale, fra cui il celeberrimo busto di Nefertiti. Un numero inaspettato di amuleti in faience scoperti ad Amarna mostra inoltre che gli abitanti di Akhetaton indossavano liberamente talismani degli dei Bes e Tueret, l'Occhio di Horus e altri amuleti delle divinit\u00e0 tradizionali; inoltre, in un nascondiglio di gioielli, nei pressi delle Tombe reali (ora al Museum of Scotland), \u00e8 stato trovato un anello relativo alla dea Mut, sposa di Amon. Tutte queste evidenze archeologiche dimostrano che, anche se Akhenaton priv\u00f2 i templi delle divinit\u00e0 tradizionali dei loro finanziamenti, le sue politiche furono tolleranti, perlomeno fino a un certo momento, non precisato, verso la fine del suo regno. Tuttavia, i danni arrecati ai monumenti di Amon, il divieto del suo culto e la dispersione del suo clero rasentarono, secondo alcuni studiosi, la persecuzione religiosa. Come ha osservato l'egittologo Franco Cimmino:\nAl 12\u00ba o 13\u00ba anno di regno di Akhenaton potrebbe risalire il gesto pi\u00f9 drammatico del suo regno:\nAkhenaton giunse a far scalpellare il nome del proprio padre Amenofi III, recante il nome di Amon (\"Amenhotep\"): \u00e8 il caso della iscrizione su un'elegante statua della dea Nefti in diorite conservata al Museo del Louvre. Con il suo enoteismo rivoluzionario, Akhenaton non pone pi\u00f9 il sovrano come rappresentazione del dio; il faraone ora \u00e8 \"utile a Dio, che \u00e8 utile a lui\" come testimonia anche una stele commemorativa nel Tempio di Ptah a Karnak dove \u00e8 scritto: \u00abDio ha fatto s\u00ec che le vittorie della mia maest\u00e0 fossero pi\u00f9 grandi [di quelle] di ogni altro re. La mia Maest\u00e0 ha ordinato che il Suo altare sia fornito di ogni bene.\u00bb. L'escatologia che sostituisce quella di Osiride, prevedeva che le anime dei morti, con il sorgere del sole, uscissero fuori sotto le sembianze di uccelli per rivivere tutto il giorno in un mondo parallelo a quello materiale. In alcuni inni ritrovati nella tomba di Ay viene manifestato l'universalismo imperiale al quale, secondo alcune interpretazioni, mirava Akhenaton, che si auspicava la diffusione di una religione universale con al centro il dio di tutti gli uomini.\nAkhenaton enoteista, non monoteista.\nL'interpretazione di Akhenaton come rivoluzionario religioso ha prodotto molte speculazioni, dalle ipotesi degli specialisti fino a teorie marginali o non-accademiche. Bench\u00e9 sia particolarmente diffusa la popolare opinione secondo cui Akhenaton sarebbe stato uno dei primi monoteisti della storia, \u00e8 pi\u00f9 corretto dire che Akhenaton pratic\u00f2 l'enoteismo (o monolatria) dal momento che non risulta abbia mai negato l'esistenza di altre divinit\u00e0 all'infuori di Aton. Nel 1995, commentando questa complessa questione, Cimmino ha osservato:\nI connotati assolutistici della elaborazione teologica di Akhenaton sembrano avere lontane ascendenze in una corrente, interna al pensiero egizio, dagli aspetti approssimativamente monoteistici: testi risalenti anche alle epoche pi\u00f9 antiche della storia egizia nominano \"dio\". \u00c8 altres\u00ec vero che ogni divinit\u00e0 locale, o localmente assai venerata, era concepita e definita, durante le azioni liturgiche, come primordiale, originaria e anteriore a ogni cosa creata, superiore a tutti gli altri dei; numerose iscrizioni, tombali e templari, menzionano \"dio\" al singolare, in espressioni apparentemente monoteistiche, solo per poi aggiungere i nomi di altri dei: \u00e8 il caso, ad esempio, di un inno a Iside nel Tempio di Dendera:\nAton era concettualmente simile agli altri dei (aveva infatti una pacifica collocazione nel \"pantheon\" egizio molto tempo prima di Akhenaton), ma unico nell'essenza e collettivo in prerogative e attributi; il suo culto avrebbe attirato astio e critiche solo a partire dall'insistenza di Akhenaton nel ribadirne l'unicit\u00e0, assai pi\u00f9 di quanto tale unicit\u00e0 non fosse gi\u00e0 normalmente attribuita, a seconda dei luoghi, a Ra, Ptah o Amon stesso.\nAkhenaton non incorpor\u00f2 tutte le divinit\u00e0 tradizionali nella sola entit\u00e0 dell'Aton (come nel caso del succitato inno a Iside nel Tempio di Dendera); invece, incluse in Aton una sintesi delle prerogative delle altre divinit\u00e0 solari, tralasciandone completamente i miti, gli attributi, le immagini fisiche. \u00c8 verosimile che tale semplificazione in un'entit\u00e0 impalpabile, di difficile comprensione e quasi aniconica abbia contribuito alla caduta finale del culto di Aton. Il legame tra Aton e Ra, il dio del sole fin dai periodo predinastico, merita una menzione speciale: di fatto, non sembra che Akhenaton sia pienamente riuscito a emancipare l'Aton dalla pervasiva presenza di Ra nella teologia, e nel Papiro Bulaq 17, risalente al regno di Amenofi II, bisavolo di Akhenaton, Ra viene esaltato in termini assai simili a quelli del Grande inno ad Aton. Nella concezione religiosa di Akhenaton gli dei Shu e Tefnut conservarono un ruolo particolare: Akhenaton afferm\u00f2 che Shu risiedeva nel disco solare, trovando posto nella sua nuova dottrina per questo dio e per la sua compagna Tefnut come aspetti del dio della luce e icone della coppia reale. In alcune statue risalenti all'inizio del loro regno, Akhenaton e la sua grande sposa reale Nefertiti compaiono nelle vesti di Shu e Tefnut. Apparentemente, Akhenaton era riluttante a venerare divinit\u00e0 diverse da Aton, aspettandosi inoltre che il popolo non venerasse Aton bens\u00ec, \"per interposta persona\", il faraone medesimo quale unico mediatore tra gli uomini e il dio.\nRiforma artistica.\nAlla rivoluzione religiosa si affianc\u00f2 anche un graduale (ma sempre pi\u00f9 marcato) stravolgimento dei canoni artistici tradizionali; tale riforma artistica \u00e8 denominata \"stile di Amarna\", e segn\u00f2 una parentesi molto interessante all'interno della plurimillenaria arte egizia. Si pass\u00f2 dallo stile idealizzato, severo e ieratico dei monumenti a un curioso ed impietoso naturalismo, non esente da lampi di tenerezza (come si nota, per esempio, nella stele che raffigura Nefertiti con le figlie bambine). Prima della riforma di Akhenaton, l'arte egizia si basava su canoni tradizionali; le rappresentazioni in rilievi e pitture murali avevano le seguenti caratteristiche:\nCon Akhenaton si abbandon\u00f2 il canone tradizionale della rappresentazione del corpo umano, ispirato a una nuova \"griglia\" nella quale le figure occupano pi\u00f9 unit\u00e0, soprattutto in altezza; questa modifica rimase con i suoi immediati successori. Nelle immagini, in generale, fu impresso un maggiore naturalismo fino a raggiungere conseguenze impietose. Abbandonata completamente l'immagine idealizzata, priva di difetti fisici, si procedette nella direzione opposta, sottolineando anche in misura estrema i difetti; la testa esageratamente allungata nella parte posteriore, occhi a mandorla, labbra rigonfie, mandibole prominenti, colli lunghi e stilizzati, ventri sporgenti e cascanti con sagome talmente arrotondate da rendere difficile l'individuazione del sesso del personaggio.\nQuest'ultima caratteristica ha suggerito ad alcuni studiosi del XIX secolo che tali rilievi e sculture rappresentassero i sintomi di una malformazione del sovrano, che gli avrebbero fatto sviluppare un corpo dai tratti femminili, con un bacino ampio e arti sottili, teoria che nel XX secolo si incentr\u00f2 su una possibile sindrome di Marfan del sovrano (vedi il paragrafo Teorie speculative, sottotitolo Possibili malattie). Oggi, gli storici e gli archeologi stimano che le immagini deformate del re come mere rappresentazioni artistiche, dal momento che non esistono prove sufficienti per determinarne una malattia cronica. Inoltre, tali deformazioni coinvolgono tutte le persone, non solo Akhenaton e i suoi famigliari, e perfino gli oggetti: i nastri posti sul retro della corona assumono una forma allungata e affusolata, proprio come le dita delle mani e dei piedi. \nCon la scoperta della tomba di Tutankhamon, nel 1922, si \u00e8 potuto osservare che il cranio della mummia del faraone adolescente \u00e8 effettivamente allungato (sebbene non drasticamente) come nelle figurazioni di Akhenaton, Nefertiti e delle loro figlie. Di conseguenza, si \u00e8 anche ipotizzato che questa tipologia di creazioni artistiche riflettesse attributi condivisi da membri della famiglia reale, con l'intento di offrire un'immagine unitaria della regalit\u00e0. Lo studio del probabile scheletro di Akhenaton ha rivelato un corpo perfettamente sviluppato e dai tratti mascolini. Il sovrano fu probabilmente rappresentato con tratti androgini in quanto divinit\u00e0, associato quindi al mito creatore e, di conseguenza, n\u00e9 uomo n\u00e9 donna egli medesimo. Fra le innovazioni dell'arte amarniana rientr\u00f2 anche un deciso mutamento dei temi delle opere. Una volta eliminati i temi religiosi tradizionali, dal momento che Aton era un dio astratto, simboleggiato dal semplice disco solare e mai incarnato in figura umana o animale, ebbero una grande diffusione le scene della vita famigliare della coppia reale con le figlie, in pose intime e affettuose. L'iconografia tradizionale del monarca intento a schiacciare e abbattere i propri nemici fu sostituita da due immagini nell'atto di adorare Aton e presentargli offerte insieme alla famiglia o con la sola grande sposa reale, in un'atmosfera molto pi\u00f9 raccolta. Lo scultore capo Bek lasci\u00f2 notizia che Akhenaton in persona chiese agli artisti di esprimere la realt\u00e0 che vedevano; quindi furono raffigurate anche scene prese dalla vita animale, come un cane da caccia che rincorre una preda in fuga o un toro selvaggio che salta in mezzo a piante di papiro.\nDi tutte le implicazioni del regno di Akhenaton, quelle artistiche si rivelarono le pi\u00f9 durevoli, sopravvivendo alla sua morte. La sua concezione politica, infatti, mor\u00ec con lui. Dopo i brevissimi regni di Neferneferuaton e Smenkhara, la corte fece ritorno a Tebe con Tutankhamon. Per quanto riguarda le sue idee religiose, anche queste morirono insieme a lui. Solo le riforme artistiche gli sopravvissero per qualche tempo, sebbene attenuate e molto distanti dagli esiti pi\u00f9 eccentrici, e tracce di questo stile si possono riconoscere nella produzione artistica sotto Tutankhamon, Ay e Horemheb. Quando, alla morte di quest'ultimo, la XIX dinastia prese il potere, il ritorno all'ortodossa arte tradizionale fu portato a compimento.\nPolitica interna.\nSecondo una parte degli studiosi Amenofi IV avrebbe regnato come coreggente con il padre per alcuni anni ma questa interpretazione dei dati \u00e8 contestata, da altri tra cui il Gardiner, sulla base di alcune lettere facenti parte della corrispondenza diplomatica (le \"lettere di Amarna\") ed anche sulla poco credibile situazione che si sarebbe venuta a creare: due sovrani con due capitali diverse.\nIl sovrano scelse come consiglieri sua madre Tiye, la regina Nefertiti ed il sacerdote Ay, marito della sua governante. Nel secondo e nel terzo anno di regno, decise di celebrare un grande giubileo e inizi\u00f2 la costruzione di almeno otto strutture in muratura a Karnak, dove, inizialmente, Amenofi IV regn\u00f2; la struttura pi\u00f9 articolata fu il tempio ad Aton detto \"Gen-pa-Aton\" (\"il Disco del Sole \u00e8 trovato\"), sui cui muri apparivano incise scene della celebrazione del giubileo e raffigurazioni della regina Nefertiti assieme alle figlie nell'atto di effettuare offerte al Sole (la coppia non ha avuto un figlio maschio e sar\u00e0 la primogenita a prendere il posto della madre); un secondo tempio fu chiamato \"Esaltati sono per sempre i monumenti del Disco del Sole\" e comprendeva molte raffigurazioni di vita domestica a palazzo; un terzo tempio fu denominato \"Robusti sono per sempre i monumenti del Disco del Sole\", i cui rilievi descrivevano offerte al Sole, processioni e scene di palazzo con servi.\nPolitica estera.\nDurante il regno di Akhenaton, come gi\u00e0 quello del padre, l'Egitto non seppe contrapporsi all'ascesa degli Ittiti perdendo, quindi, il controllo di una serie di stati vassalli dell'Asia Minore che rappresentavano una fonte di ricchezza per le casse reali. Una parte della corrispondenza diplomatica rinvenuta tra le rovine della nuova capitale (le \"Lettere di Amarna\") \u00e8 appunto composta da richieste di aiuto di sovrani dell'area palestinese dove bande di nomadi predoni Hapiru esercitavano razzie e disordini.\nMalgrado le richieste di aiuto provenienti dagli alleati, ad esempio quelle inviate da Tushratta re di Mitanni, almeno da quanto riportato nelle fonti a nostra disposizione, non si hanno notizie di campagne militari nell'area siro-palestinese. Di questa inerzia seppe approfittare \u0160uppiluliuma I, re ittita che, dopo aver portato sotto il suo controllo il regno di Mitanni, inizi\u00f2 l'espansione nella zona d'influenza egiziana. Si ha notizia di una campagna militare in Nubia durante il 12\u00ba anno di regno, per sedare una rivolta della popolazione Akayta.\nEpidemia ad Akhetaton e morti nella famiglia reale.\nDurante il periodo amarniano si verific\u00f2 una grave epidemia, probabilmente di peste bubbonica, poliomielite o un qualche tipo di influenza, che si origin\u00f2 in Egitto e dilag\u00f2 in tutto il Levante mietendo molte vite, tra cui \u0160uppiluliuma I, re degli Ittiti. Nel caso si trattasse di influenza, la sua origine deriverebbe dalla vicinanza tra esseri umani, determinati uccelli acquatici e suini; la sua diffusione pandemica potrebbe essere stata causata dallo sviluppo dei sistemi di allevamento e dalla prossimit\u00e0 degli animali con i loro escrementi. Alcune delle prime evidenze archeologiche di questo tipo di allevamento sembrano risalire al regno di Akhenaton e la pandemia che in quel periodo colp\u00ec tutto il Medio Oriente potrebbe essere il primo caso conosciuto di influenza. Tuttavia, la natura precisa di questa epidemia resta in gran parte sconosciuta; come suo possibile luogo d'origine \u00e8 stata ipotizzata anche l'Asia con un'influenza scatenatasi fra esseri umani.\nMorte di Maketaton, Setepenra e Neferneferura.\nUna serie di morti all'interno della famiglia reale egizia dovette colpire duramente Akhenaton e, in generale, tutto il regno. Fra le probabili vittime di questa epidemia, in un arco di tempo che va dal 12\u00ba al 17\u00ba anno di regno, figurano la regina madre Tiy (intorno al 13\u00ba anno di regno) e le giovanissime principesse Setepenra e Neferneferura, ma \u00e8 possibile che ne siano morte anche la grande sposa reale Nefertiti (dopo il 16\u00ba anno di regno) e la secondogenita Maketaton (pi\u00f9 verosimilmente deceduta di parto intorno al 12\u00ba anno di regno). Inoltre, la virulenza di questo morbo pu\u00f2 essere stata uno dei fattori che spinsero al completo abbandono di Akhetaton durante il regno di Tutankhamon, e anche il motivo per cui le generazioni successive ritenevano che gli dei tradizionali si fossero rivoltati contro Akhenaton. Le Tombe reali di Akhetaton risultano la maggiore fonte di informazioni sulla catena di morti che segn\u00f2 la fase finale del regno di Akhenaton. Esse constano di una sequenza di ambienti disposti lungo un asse (pi\u00f9 volte modificati e rimasti incompiuti), di un appartamento parimenti incompiuto e destinato a una regina (verosimilmente Nefertiti) e di una serie di tre stanze destinate ad accogliere i resti di tre principesse; \u00e8 noto che intorno al 14\u00ba anno di regno di Akhenaton si verific\u00f2 una modifica del nome canonico di Aton, e la sua presenza nella tomba consente di ascrivere con sicurezza al periodo la sepoltura, nella tomba in questione, di tre figlie del faraone e della loro madre. La secondogenita Maketaton, che all'epoca non doveva avere pi\u00f9 di dieci anni, fu inumata nella \"Sala Gamma\" ove compaiono scene di cordoglio davanti alla sua piccola salma e gli omaggi resi a una sua statua (l'esame dei resti del suo sarcofago ha stabilito che, al momento della morte, Maketaton era alta poco pi\u00f9 di un metro); scene sovrapposte di cordoglio compaiono inoltre, per le principessine Neferneferura e Setepenra, nella \"Sala Alfa\". \nMorte della regina madre Tiy: indizi dal corredo funerario.\nSempre al 14\u00ba anno del regno di Akhenaton risalirebbe la sepoltura della regina madre Tiy nell'ala sinistra della sala ipostila che conclude il complesso sepolcrale; scene di ossequio alla sua statua, su una parete e su una piccola porzione del suo sarcofago, ne confermano la presenza in quella parte del sepolcro. A Tebe, precisamente nella tomba KV22 della Valle dei Re, e non ad Akhetaton, furono rinvenute una cappella dorata e alcune statuette funerarie fatte realizzare da Akhenaton per la madre, alla quale sarebbero da ricollegare anche un frammento di vaso canopo, in Inghilterra dal 1823, su cui il nome di Osiride risulta coperto da quello di Aton. Tutti questi indizi portano a pensare che Tiy non sia morta alla corte del figlio, ad Akhetaton, ma che le sue viscere (i vasi canopi) e la sua salma (il sarcofago) siano state trasportate presso la necropoli reale della nuova capitale dopo la rielaborazione delle iscrizioni funebri in armonia con il culto di Aton vigente alla corte del faraone.\nZahi Hawass ha imputato di tutte queste morti la peste nera, in base a segni di questa malattia scoperti nel sito di Amarna. Arielle Kozloff, nel frattempo, ha obiettato che un'epidemia di poliomielite potrebbe invece aver portato a una di peste bubbonica. Tuttavia, la sua tesi secondo cui la poliomielite non sarebbe cos\u00ec virulenta come altre malattie \u00e8 stata rifiutata in quanto ignora l'evidenza che le malattie risultano virulente quanto pi\u00f9 restano presenti nella popolazione umana, come \u00e8 stato osservato per la sifilide e la tubercolosi.\nUltime tracce e morte di Nefertiti.\nNel dicembre 2012 \u00e8 stata annunciata la scoperta di un'iscrizione datata esplicitamente al 16\u00ba anno di regno di Akhenaton, 3\u00b0 mese di Akhet, 15\u00ba giorno (e che menziona anche la regina Nefertiti, in vita) in una cava di calcare a Deir el-Bersha, a nord di Amarna. Il testo riferisce di un progetto edilizio ad Akhetaton e permette di accertare che Akhenaton e Nefertiti erano ancora la coppia reale un anno prima della morte del faraone. Alcuni sigilli di anfore recano la data del 17\u00ba anno del suo regno, che fu sicuramente l'ultimo. L'errata lettura di due etichette appartenenti a due giare in pezzi, si era precedentemente ipotizzato che Nefertiti fosse sopravvissuta al consorte regnando autonomamente con il nome di \"Neferneferuaton Ankheperura\" o, addirittura, secondo una teoria ritenuta piuttosto fantasiosa, camuffata da uomo con il nome maschile di \"Smenkhara\" per regnare come legittimo successore e portare avanti a tutti i costi la rivoluzione religiosa. Al Brooklyn Museum si trovano i piedi di una statuetta funeraria appartenente a Nefertiti, come un altro frammento al Louvre; il primo reperto, negli Stati Uniti d'America dal 1933, sicuramente proveniente dal corredo funerario originale della regina, indica Nefertiti con il solo titolo di grande sposa reale, indizio che questo doveva essere il suo status quando fu inumata nella necropoli reale di Akhetaton, escludendo a priori che fosse il faraone-donna succeduto ad Akhenaton. Al momento del decesso di Nefertiti, gli ambienti del suo sepolcro erano sicuramente incompiuti e non esistono sulle pareti, diversamente dalla figlia Maketaton e dalla suocera Tiy, scene di cordoglio della corte, n\u00e9 frammenti del suo sarcofago; inoltre, quattro membri della famiglia reale occupavano gi\u00e0 il sepolcro ed era necessario lasciare uno spazio disponibile per il faraone. \u00c8 quindi probabile che la regina sia stata temporaneamente sepolta altrove. \u00c8 stata esaminata in tal senso la tomba n\u00ba28 di Akhetaton (poco distante da quella di Akhenaton, la n\u00ba26), con tracce della deposizione di un sarcofago in granito levigato, la quale risulta per\u00f2 incompiuta e mai sigillata. Nefertiti fu sicuramente sepolta nella capitale di Akhenaton, come proverebbero i frammenti del suo corredo funerario ivi scoperti, ma la posizione della sua tomba \u00e8 sconosciuta.\nMorte, sepoltura e successione di Akhenaton.\nCronologicamente, l'ultima apparizione nota di Akhenaton e della famiglia reale amarniana \u00e8 nella tomba del cortigiano Merira II, ed \u00e8 datata al 2\u00ba mese del 12\u00ba anno del regno del faraone. Dopodich\u00e9, le fonti diventano oscure e lacunose almeno fino all'ascesa al trono di Tutankhamon (ca. 1323 a.C.). Le circostanze della morte di Akhenaton sono totalmente sconosciute: nessun documento ne menziona o descrive il decesso, e il lasso di tempo che si estende dalla met\u00e0 del suo regno fino a Tutankhamon \u00e8 uno dei pi\u00f9 enigmatici e oscuri fra quelli studiati dall'egittologia. Nondimeno, il sarcofago di granito, il cofano per i vasi canopi, le statuette funerarie \"ushabti\" e una probabile scena di lutto, assai danneggiata, riguardante il faraone costituiscono tracce sicure della iniziale sepoltura di Akhenaton all'interno della sua necropoli reale.\nTomba KV55 della Valle dei Re.\nLa sua mummia fu traslata a Tebe dopo che la corte vi si trasfer\u00ec definitivamente, durante il regno di Tutankhamon; recenti test genetici hanno stabilito che lo scheletro rivenuto da Edward Ayrton nel 1907 nella enigmatica tomba KV55 della Valle dei Re \u00e8 quello del padre di Tutankhamon e quindi, probabilmente, si tratterebbe dei resti di Akhenaton.\nLa tomba conteneva numerosi oggetti appartenenti all'epoca amarniana, fra cui una maschera funeraria regale deliberatamente distrutta. Anche il sarcofago fu profanato e sfregiato, praticamente distrutto, ma dopo la scoperta \u00e8 stato restaurato e si trova in esposizione permanente al Museo egizio del Cairo. Il bordo della parte inferiore reca una preghiera ad Aton che fu originariamente intesa per una donna, ma successivamente modificata per riferirsi a un uomo (con errori grammaticali che lasciano trasparire il sesso femminile del defunto originario). Lo stile di questo feretro e il linguaggio delle sue iscrizioni sono facilmente riconducibili al regno di Akhenaton. Vari studiosi hanno ritenuto che il sarcofago fosse appartenuto variamente alla regina-madre Tiy, alla principessa e regina Merytaton o addirittura alla sposa secondaria Kiya (la ricchezza del reperto, comparabile, nello stile, al secondo dei tre sarcofagi di Tutankhamon, proverebbe l'elevato \"status\" di Kiya alla corte di Akhenaton). Un altro fatto decisivo per stabilire che tale sarcofago femminile fu adattato in un secondo momento per Akhenaton sarebbe un \"ureo\" in bronzo, recante il nome di Aton nella sua forma definitiva, fissato alla fronte della mummia. Altro indizio per considerare la tomba KV55 come sepoltura definitiva di Akhenaton sarebbe la presenza di quattro mattoni magici, collocati nelle posizioni ritualmente corrette, che recano il cartiglio di Akhenaton; al riguardo, alcuni archeologi, fra cui Alan Gardiner, conclusero che chi cur\u00f2 la sistemazione del sepolcro della KV55, fedeli seguaci dell'atonismo, credeva sicuramente di seppellire Akhenaton.\nIl giovane egittologo inglese John Pendlebury, fucilato dalle truppe naziste nel 1941, scopr\u00ec i pezzi di un vaso canopico in alabastro raffigurante Akhenaton, probabilmente destinato a contenere gli organi del sovrano stesso; a un esame, risult\u00f2 che il recipiente non fu mai utilizzato dal momento che erano assenti i residui della sostanza resinosa e nerastra osservati in vasi analoghi. Commentando questo ritrovamento, cos\u00ec come quello dei sarcofagi reali di Amarna in frammenti, Alan Gardiner scrisse:\nSuccessione.\nBench\u00e9 sia comunemente accettato che Akhenaton sia morto nel corso del suo 17\u00ba anno di regno, non \u00e8 chiaro se Smenkhara sia diventato coreggente uno o due anni prima della morte di Akhenaton o se abbia goduto, invece, di un regno indipendente, anche se breve: qualora Smenkhara sia sopravvissuto ad Akhenaton e diventato unico sovrano, il suo regno non deve aver superato la durata di un anno. Successore di quest'ultimo fu Neferneferuaton, un faraone donna che sembra aver governato l'Egitto per due anni e un mese. Costei fu succeduta, probabilmente, da Tutankhaton (poi Tutankhamon), affiancato, a causa della sua tenera et\u00e0, da un consiglio di reggenza guidato dal visir Ay, cognato di Amenofi III, zio di Akhenaton e, a sua volta, futuro faraone. Tutankhamon \u00e8 stato a lungo ritenuto fratello minore di Smenkhara e figlio di Akhenaton e, possibilmente, della sposa secondaria Kiya (pochi egittologi hanno inteso Tutankhamon come figlio di Smenkhara). Nel 2010, esami genetici sulle mummie degli ultimi rappresentanti della XVIII dinastia, su Tutankhamon e sull'uomo della tomba KV55 hanno accertato che quest'ultimo fu figlio di Amenofi III e Tiy e padre di Tutankhamon (oltrech\u00e9 fratello della cosiddetta \"Younger Lady\", a sua volta rivelatasi la madre di Tutankhamon): \u00e8 quindi estremamente probabile che si tratti dei resti di Akhenaton. \u00c8 stato anche ipotizzato che, dopo la morte di Akhenaton, Nefertiti avrebbe regnato con il nome di Ankheperura Neferneferuaton; altri hanno proposto di identificare questo misterioso personaggio femminile con Merytaton. \u00c8 possibile che la cosiddetta \"Stele della Coreggenza\" (UC 410), rinvenuta in una tomba ad Amarna, estremamente danneggiata, mostri la regina Nefertiti nelle vesti di coreggente, regnante contemporaneamente ad Akhenaton; ma ci\u00f2 non \u00e8 affatto sicuro, in quanto i cartigli furono raschiati e riciclati per contenere i nomi di Ankhesenpaaton e Neferneferuaton. Nel corso di un simposio del 2011 su Horemheb, al Metropolitan Museum of Art, la cronologia generale della tarda XVIII dinastia \u00e8 stata cos\u00ec illustrata:\nCaduta dell'atonismo e \"damnatio memoriae\".\nCon la morte di Akhenaton, il culto da lui fondato decadde quasi subitaneamente. Tutankhaton mut\u00f2 il proprio nome in Tutankhamon (\"Immagine Vivente di Amon\") nel suo 2\u00ba o 3\u00ba anno di regno (ca. 1330/1329 a.C.) e fece ritorno alla capitale tradizionale Tebe, abbandonando Akhetaton, la quale fin\u00ec rapidamente in rovina per poi essere sfruttata come cava di materiali da costruzione durante la XIX dinastia. Gi\u00e0 i due immediati successori di Tutankhamon, Ay e Horemheb (principale sostenitore della cancellazione di Akhenaton e della sua \"eresia\" dalla storia), iniziarono a smantellare i templi che Akhenaton aveva fatto edificare, anche quelli a Tebe, impiegandone i materiali per edificare e decorare i templi di loro commissione. A partire dal regno di Horemheb (1319 a.C.\u20131292 a.C.), che non aveva legami di parentela con i suoi predecessori, si attu\u00f2 la completa esclusione di Akhenaton, Neferneferuaton, Smenkhara, Tutankhamon e Ay dalle liste reali e dalle cronache, attribuendosi di conseguenza tutti i loro anni di regno, oltre alle iscrizioni e alle statue, cos\u00ec da far apparire che la sua accessione al trono seguisse direttamente il regno di Amenofi III (considerato l'ultimo sovrano non ancora in lotta aperta con il clero di Amon), morto circa trent'anni prima, intorno al 1350 a.C. Akhenaton non figur\u00f2 in alcun lista di faraoni compilata nelle epoche successive della storia egizia fino alla sua riscoperta nel XIX secolo da parte dell'archeologia.\nLa \"Iscrizione di Mes\", un documento risalente all'epoca ramesside (XIII secolo a.C.) fa riferimento ad Akhenaton appellandolo \"il Nemico di Akhetaton\":\nTeorie speculative.\nFin dalla riscoperta della sua figura nel XIX secolo, con la curiosit\u00e0 nata dall'eccentricit\u00e0 delle sempre pi\u00f9 numerose rappresentazioni artistiche rinvenute e con la scoperta, tra il 1891 e il 1937, dell'antica Akhetaton presso l'attuale Amarna, Akhenaton, le sue idee, il suo aspetto fisico e le sue relazioni familiari hanno generato una lunghissima serie di teorie speculative, pi\u00f9 o meno fondate o dimostrabili, lungo tutto il XX secolo. Non solo egittologi, archeologi, papirologi ed epigrafisti, ma anche psicologi, teologi, medici, storici dell'arte, sociologi e pensatori hanno formulato ipotesi su aspetti circoscritti della \"anomala\" vicenda di Akhenaton, come le sue possibili patologie o le implicazioni sul monoteismo successivo. Di seguito, un \"excursus\" storico delle principali teorie speculative riguardanti Akhenaton formulate in vari campi a partire dagli inizi del '900 fino alle pi\u00f9 recenti ricerche.\nAkhenaton e il monoteismo giudaico-cristiano-islamico.\nL'idea che Akhenaton potrebbe essere stato un precursore o un pioniere del monoteismo che sfoci\u00f2 nell'Ebraismo \u00e8 stata presa in considerazione da vari studiosi. Uno dei primi a interessarsi all'argomento fu Sigmund Freud, il fondatore della psicoanalisi. Basando le proprie argomentazioni sull'assunto che il Libro dell'Esodo tratterebbe di argomenti storici realmente accaduti, nel suo saggio \"L'uomo Mos\u00e8 e la religione monoteistica\" Freud ipotizz\u00f2 che Mos\u00e8 fosse stato un sacerdote di Aton costretto a lasciare l'Egitto con i suoi seguaci dopo la morte di Akhenaton; scrisse inoltre che il Mos\u00e8 biblico fu in grado di portare a frutto i tentativi di Akhenaton di fondare una supposta religione monoteistica. A seguito della pubblicazione di questo libro, l'erroneo concetto di un Akhenaton propriamente monoteista entr\u00f2 nell'immaginario comune e nelle ricerche accademiche. Freud riteneva che vi fosse una connessione fra Adonai (il Dio biblico), Aton e il nome siriano del mitologico Adone, in un'unit\u00e0 linguistica primordiale (in ci\u00f2, seguiva un'idea dell'egittologo Arthur Weigall). L'opinione di Jan Assmann \u00e8, invece, che non esisterebbe alcun legame tra le radici dei nomi di Adonai e Aton. Comunque, \u00e8 comunemente accettata l'individuazione di forti somiglianze tra il Grande inno ad Aton, forse composto da Akhenaton in persona, e il Salmo 104 della Bibbia, bench\u00e9 entrambi seguano una tradizione innologica diffusa nel Vicino Oriente antico prima e dopo Akhenaton.\nDonald Redford ha concluso che, mentre Akhenaton si definiva figlio del Disco Solare e agiva come mediatore fra il dio e il mondo, per centinaia di anni prima di lui i faraoni avevano reclamato la stessa funzione e il medesimo ruolo sacerdotale (ogni faraone era supremo sacerdote del Regno): la vicenda di Akhenaton si distinse per l'enfasi posta sul rapporto tra il padre celeste e il figlio regale. Akhenaton si rifer\u00ec a s\u00e9 stesso con termini quali \"tuo figlio, uscito dai tuoi lombi\", \"tuo figlio\", \"l'eterno figlio che \u00e8 venuto fuori dal Disco Solare\" e \"tuo unico figlio venuto fuori dal tuo corpo\". La relazione tra il padre Aton e il figlio Akhenaton era talmente stretta che si riteneva che solo il faraone conoscesse \"il cuore di suo padre\" e che, di conseguenza, Aton ascoltasse le preghiere del re. Come supremo sacerdote, profeta, faraone e dio in terra, Akhenaton si pose in un ruolo assolutamente centrale all'interno del nuovo sistema religioso: in quanto unico in grado di conoscere Aton, lui soltanto avrebbe potuto interpretarne il volere riguardo all'umanit\u00e0. L'egittologo canadese ha poi concluso:\nPossibili malattie.\nIpotesi di sindrome di Froelich.\nI numerosi ritratti di Akhenaton con caratteristiche fisiche strane ed eccentriche quali un ventre cascante, grasse cosce su stinchi sottili e un viso assai stretto e allungato, cos\u00ec diverse dalle rappresentazioni tradizionali di faraoni atletici e sempre giovani, hanno portato numerosi egittologi a ipotizzare che Akhenaton soffrisse di un'anomalia genetica. Sono state proposte varie malattie. Osservando il suo collo lungo e l'aspetto effeminato, Cyril Aldred, partendo da precedenti posizioni di Grafton Elliot Smith e James Strachey, suppose che il faraone soffrisse della sindrome di Fr\u00f6hlich (distrofia adiposo-genitale). In seguito, tale disordine \u00e8 stato escluso in quanto implica la sterilit\u00e0 del soggetto affetto, mentre Akhenaton gener\u00f2 molti figli. Questa prole \u00e8 continuamente raffigurata in statue e su stele, rilievi, incisioni, iscrizioni e pitture: almeno sei figlie da Nefertiti, oltre a Tutankhamon da una sposa secondaria.\nIpotesi di sindrome di Marfan.\nAlwyn Burridge ipotizz\u00f2 che Akhenaton potesse essere affetto dalla sindrome di Marfan. La sindrome di Marfan, a differenza della Froelich, non implica deficienze intellettive n\u00e9 infertilit\u00e0; \u00e8 associata a un petto infossato, dita molto lunghe e affusolate (aracnodattilia), eventuali difficolt\u00e0 cardiache congenite, possibile palatoschisi, cornee incurvate e un cristallino dislocato, con l'esigenza di una forte luce per vedere bene. Le persone affette dalla Marfan tendono a essere pi\u00f9 alte della media, con una faccia allungata e un cranio lungo e stretto, costole ipetrofiche, torace a imbuto o sterno sporgente, largo bacino e cosce massicce su esili stinchi. Si tratta di un carattere dominante, con il 50% di possibilit\u00e0 di trasmissione ai figli. Tutti questi sintomi si possono ritenere individuabili nelle antiche rappresentazioni di Akhenaton e dei suoi figli. Recenti scansioni della mummia di Tutankhamon hanno accertato la presenza di palatoschisi (senza per\u00f2 il frequente labbro leporino), oltre a un cranio piuttosto allungato, una curvatura innaturale della colonna vertebrale, fusione delle vertebre superiori: condizione associata alla scoliosi e, tutte queste, condizioni associate alla sindrome di Marfan. D'altro lato, esami genetici compiuti nel 2010 hanno dato esito negativo per la Marfan.\nPi\u00f9 recentemente \u00e8 stata proposta una diagnosi di omocistinuria: i sintomi sono simili a quelli della Marfan. In quanto malattia recessiva, si addice all'albero genealogico di Akhenaton: i suoi genitori, Amenofi III e la regina Tiy, erano probabilmente in salute, cos\u00ec come il probabile figlio Tutankhamon, che non soffr\u00ec dei succitati disordini genetici.\nIpotesi degli stilemi artistici.\nL'egittologo e papirologo Dominic Montserrat, nel suo saggio \"Akhenaten: History, Fantasy and Ancient Egypt\", ha scritto:\nMontserrat e altri hanno osservato che le caratteristiche fisiche sarebbero emblematiche di determinati simbolismi religiosi. Dal momento che il dio Aton era chiamato \"la madre e il padre dell'umanit\u00e0 intera\", Akhenaton sarebbe stato raffigurato con tratti marcatamente androgini in riferimento alla androginia del dio Aton: ci\u00f2 avrebbe richiesto \"l'unione simbolica di tutti gli attributi del dio creatore nel corpo fisico del re medesimo\" che avrebbe \"rappresentato in terra le molte funzioni vivificatrici dell'Aton\". Akhenaton definiva s\u00e9 stesso \"Unico di Ra\" e potrebbe essersi servito dell'arte per evidenziare la propria differenza dagli altri esseri umani. Una tale distanza dalle classiche rappresentazioni idealizzate \u00e8 una caratteristica straordinaria del regno di Akhenaton.\nIpotesi di epilessia del lobo temporale.\nNel 2012, Hutan Ashrafian, chirurgo dell'Imperial College London, ha pubblicato una ricerca sulla morte prematura di Akhenaton (avvenuta intorno ai 40 anni) e sulle morti precoci di altri faraoni della XVIII dinastia (fra cui Tutankhamon e Thutmose IV, nonno paterno di Tutankhamon). Ashrafian identific\u00f2 la causa, o concausa, di questi decessi nella epilessia del lobo temporale in via ereditaria, che potrebbe spiegare anche lo strano aspetto di Akhenaton e le sue convinzioni religiose visionarie (oltre alla spiccata spiritualit\u00e0 del nonno Thutmose IV, che sostenne di aver avuto una visione del dio della Sfinge, Harmakis). Siccome non c'\u00e8 ancora modo di diagnosticare questa malattia tramite test genetici, quella del dott. Ashrafian rimane una teoria.\nLa teoria di Velikovskij.\nUn'altra teoria, infondata, \u00e8 quella di Immanuel Velikovskij, che ipotizz\u00f2 una relazione incestuosa tra Akhenaton e sua madre Tiy. Inoltre Velikovskij diede per scontato che il faraone avesse le gambe gonfie. In base a ci\u00f2, il sociologo sovietico identific\u00f2 Akhenaton con Edipo, il cui nome, in greco, significa \"dai piedi gonfi\", spostando la vicenda dalla Tebe egizia alla Tebe greca. Fra le proprie argomentazioni, Velikovskij, erroneamente, pose il fatto che Akhenaton avrebbe fatto cancellare il nome del proprio padre dai monumenti, azione trasfigurata nel parricidio di Edipo. La teoria di un disprezzo di Akhenaton per il proprio padre Amenofi III non sembra avere alcun fondamento: Akhenaton provvide, per lui, alla consueta mummificazione e al funerale fastoso e tradizionale prima di avviare la rivoluzione religiosa. In aggiunta, un'autopsia e un esame genetico, nel 2014, hanno provato che suo figlio Tutankhamon fu il frutto di un rapporto tra fratello e sorella, non tra madre e figlio.\nSmenkhara.\nVarie stele danneggiate o prive di iscrizioni rappresentano Akhenaton in compagnia di quello che sembra essere un coreggente, con corona da faraone, in atteggiamenti familiari, se non intimi (talvolta nudo). Siccome \u00e8 noto che Smenkhara fu un uomo, queste immagini portarono alla teoria che Akhenaton fosse omosessuale; tale eventualit\u00e0 \u00e8 ritenuta poco probabile e cos\u00ec commentata dall'egittologo italiano Franco Cimmino:\nQuesta teoria decadde quando si scopr\u00ec che il coreggente fu una donna, quasi certamente moglie di Akhenaton. Negli anni settanta, l'egittologo John Harris identific\u00f2 la figura accanto ad Akhenaton con Nefertiti, argomentando che quest'ultima potrebbe essere stata nominata coreggente dal marito e forse perfino essergli succeduta per breve tempo come sovrano indipendente, dopo aver mutato il proprio nome in \"Smenkhara\". Nicholas Reeves e altri ritengono che Smenkhara e Neferneferuaton (Ankheperura Neferneferuaton), che regn\u00f2 accanto ad Akhenaton come coreggente per uno o due anni prima della morte di quest'ultimo, sarebbero stati la medesima persona. Su vari monumenti, i due compaiono seduti uno accanto all'altro. Nel 1988, l'egittologo James Peter Allen avanz\u00f2 la possibilit\u00e0 di distinguere Smenkhara da Neferneferuaton, puntualizzando sul fatto che il nome \"Ankheperura\" \u00e8 individuabile in grafie differenti a seconda che fosse riferito a Smenkhara o a Neferneferuaton. Quando inscritto accanto a Neferneferuaton, il \"praenomen\" includeva un epiteto riferito ad Akhenaton, per esempio \"Desiderato da Uaenra\" (\"Uaenra\" era il \"praenomen\" di Akhenaton). Non esistono attestazioni delle versioni \"lunghe\" di questo nome (\"praenomen\" + epiteto) in presenza del \"nomen\" Smenkhara, cos\u00ec come la versione \"corta\" non \u00e8 mai stata rinvenuta accanto al \"nomen\" \"Neferneferuaton\".\nNell'immagine qui accanto, la differenza tra la versione femminile e quella normale \u00e8 minima: il suono -t, sia nel nome che nell'epiteto (o entrambi, come nel cartiglio n\u00ba94), che pu\u00f2 risultare di difficile lettura, specialmente su oggetti di dimensioni ridotte. Stando ad Allen, senza tenere conto degli elementi grammaticali femminili, tutti e tre questi nomi potrebbero riferirsi a un re Neferneferuaton, siccome includono epiteti che l'associano ad Akhenaton. In una pubblicazione del 1994, Allen ipotizz\u00f2 che le diverse grafie del nome in questione avrebbero potuto riferirsi a due personalit\u00e0 differenti anzich\u00e9 a una sola:Tempo dopo, l'egittologo francese Marc Gabolde not\u00f2 che diversi oggetti dalla Tomba di Tutankhamon, originalmente inscritti per Neferneferuaton e recanti l'epiteto \"desiderato da Akhenaton\", avevano in origine l'epiteto \"Akhet-hen-hyes\", che significa \"Utile al Suo sposo\", e che rende necessariamente femminile il personaggio che ne fu insignito. La scoperta di Gabolde fu in seguito confermata da Allen. L'uso degli epiteti (cos\u00ec come la loro assenza) per identificare il re all'interno di un'iscrizione \u00e8 diventata una pratica comune e citata dagli studiosi nelle loro opere (bench\u00e9 sia talvolta necessario ignorare un'iscrizione o un suo dettaglio per supportare un'ipotesi pi\u00f9 grande). Anche se il dibattito su Smenkhara e Neferneferuaton continua, grazie a queste ultime scoperte \u00e8 possibile fornire nuove interpretazioni delle evidenze archeologiche conosciute.\nTitolatura.\nDall'incoronazione fino al 5\u00ba anno di regno:\nDal 5\u00ba anno di regno fino alla morte:\nAkhenaton nella cultura di massa.\nAkhenaton \u00e8 il protagonista del dramma di Agatha Christie \"Akhnaton\", composto nel 1937 ma pubblicato solamente nel maggio 1973 e mai messo in scena nella sua interezza (bens\u00ec in riduzioni e adattamenti come \"Akhnaton e Nefertiti\" del 1979). \u00c8 inoltre un personaggio principale nel romanzo dello scrittore finlandese Mika Waltari \"Sinuhe l'egiziano\" del 1945 (e della successiva trasposizione cinematografica del 1954, dove \u00e8 interpretato dall'attore Michael Wilding), nonch\u00e9 del romanzo \"La verit\u00e0 perduta\" dell'italiano Bruno Tacconi, del 1972. Lo scrittore egiziano premio Nobel Nagib Mahfuz ha scritto un breve romanzo storico dal titolo \"Akhenaton, il Faraone Eretico\" (prima edizione 1985).\nIl faraone Akhenaton \u00e8 anche stato il protagonista di un fumetto Marvel del 2004 dal titolo \"\". Nel fumetto, Akhenaton venne rapito da una potentissima razza aliena padrona del Cuore dell'Universo, un potere che permette di fare qualunque cosa. Dopo aver passato millenni ad acquisire potere e capacit\u00e0, Akhenaton torna sulla Terra per far risorgere il potere dell'Egitto e creare un nuovo imponente Impero. Akhenaton verr\u00e0 per\u00f2 fermato dai Difensori e da Thanos, che alla fine riuscir\u00e0 nel suo intento di possedere il Cuore dell'Universo.\nNel 1983 il compositore Philip Glass dedic\u00f2 ad Akhenaton un'opera in tre atti e un epilogo, Akhnaten, ispirata al controverso saggio di Immanuel Velikovsky \"Oedipus and Akhnaton\" (1960) e con testi in lingua originale tratti dal Libro dei Morti e da un'opera attribuita allo stesso faraone Akhenaton."}
{"id": "70633", "revid": "2570", "url": "https://it.wikipedia.org/wiki?curid=70633", "title": "Imperatori Del Sacro Romano Impero", "text": ""}
{"id": "70634", "revid": "695564", "url": "https://it.wikipedia.org/wiki?curid=70634", "title": "Jecht", "text": ""}
{"id": "70640", "revid": "695564", "url": "https://it.wikipedia.org/wiki?curid=70640", "title": "Rikku", "text": ""}
{"id": "70646", "revid": "838137", "url": "https://it.wikipedia.org/wiki?curid=70646", "title": "69 a.C.", "text": ""}
{"id": "70648", "revid": "838137", "url": "https://it.wikipedia.org/wiki?curid=70648", "title": "46 a.C.", "text": "Nota.\nIl 46 a.C. dur\u00f2 445 o, secondo altre fonti, 446 giorni. Essendo l'ultimo anno prima dell'introduzione del Calendario giuliano si rese infatti necessaria l'introduzione di 67 giorni, (oltre alla consueta introduzione del mercedonio dopo la met\u00e0 di febbraio, che aggiungeva 22 o 23 giorni ad anni alterni) per compensare gli errori accumulati in passato e riportare l'equinozio primaverile al 25 marzo. Allo scopo furono aggiunti due mesi fra novembre e dicembre, uno di 33 giorni e l'altro di 34; motivo per cui il 46 a.C. fu soprannominato \"annus confusionis\" (\"l'anno della confusione\")."}
{"id": "70649", "revid": "224230", "url": "https://it.wikipedia.org/wiki?curid=70649", "title": "45 a.C.", "text": ""}
{"id": "70658", "revid": "1543377", "url": "https://it.wikipedia.org/wiki?curid=70658", "title": "Edwin Flack", "text": "\u00c8 stato il primo australiano a vincere un titolo olimpico.\nBiografia.\nNacque a Islington, nel Middlesex, da Joseph Henry Flack e Marion Smith. Aveva cinque anni quando la sua famiglia emigr\u00f2 in Australia. Lasciata la \"Melbourne Grammar School\" nel 1892, divent\u00f2 campione dell'Australasia nel 1893, correndo sul miglio, e del Nuovo Galles del Sud e Victoria, sulla stessa distanza, nel dicembre 1894. Vinse diverse volte sul miglio, sulle 4 miglia e sulle 7 miglia, tra il 1892 e il 1894, gareggiando anche in Nuova Zelanda.\nDopo le scuole cominci\u00f2 a lavorare nell'ufficio di contabilit\u00e0 del padre (\"Davey, Flack &amp; Co\"). All'et\u00e0 di ventuno anni fu mandato, su insistenza del padre, a Londra per perfezionare le sue conoscenze, lavorando alla \"Price Waterhouse\" (ora nota come PricewaterhouseCoopers). Qui fece parte di tre club sportivi:\nNel novembre 1895 vinse la coppa messa in premio da quest'ultimo club sulla distanza di 4 miglia e 3/4. Vinse poi tre delle otto gare cui partecip\u00f2. Non prese mai parte a gare ufficiali, per cui non esistono riscontri cronometrici delle sue gare nel Regno Unito.\nI Giochi olimpici.\nPer partecipare ai Giochi della I Olimpiade prese un mese di ferie. Viaggi\u00f2 fino ad Atene in treno e prosegu\u00ec per nave per sei giorni. Nella capitale greca venne ospitato dall'ambasciatore inglese. Poi condivise una casa con due amici inglesi, uno dei quali era stato suo compagno di viaggio verso Atene, George Robertson.\nPartecip\u00f2 al primo giorno alla batteria degli 800 m piani, vincendola; il secondo giorno gareggi\u00f2 nei 1500 m piani contro il favorito Arthur Blake, vincendo la gara dopo un difficile confronto con il suo avversario. Il quarto giorno, infine, vinse anche la gara degli 800 m piani.\nPartecip\u00f2 anche alla maratona, anche se non aveva mai corso oltre le 10 miglia. Guid\u00f2 la prima parte della gara, in compagnia del francese Albin Lermusiaux e poi fu da solo a partire dal 32 chilometro; Dopo altri 4 chilometri incominci\u00f2 ad ondeggiare e a stare male. Grazie alla presenza dell'ambasciatore, che lo aveva seguito in bicicletta, venne soccorso ai primi malori, fu consegnato alle cure di medici del luogo mentre l'ambasciatore andava alla ricerca di aiuto per trasportarlo a casa. Tuttavia Flack volle proseguire la corsa fino allo stadio dove fu ritrovato dal maggiordomo mentre veniva fatto riprendere mediante del brandy dal principe Nicola di Grecia.\nFlack partecip\u00f2 anche alle gare di tennis, nel singolo e nel doppio, insieme al suo amico George Robertson. Nel singolo venne subito eliminato al primo turno, nel doppio venne battuto solo in semifinale. Nelle statistiche viene considerato terzo, anche se questa posizione non era contemplata nella prima Olimpiade.\nDopo le gare, ritorn\u00f2 in Australia a lavorare nell'azienda di famiglia nel 1898 e visse in una tenuta vicino Berwick in Victoria, allevando mucche frisoni e dedicandosi al suo lavoro di contabile. Non gareggi\u00f2 pi\u00f9.\nMor\u00ec in ospedale a Berwick in seguito ad un intervento chirurgico."}
{"id": "70680", "revid": "1504506", "url": "https://it.wikipedia.org/wiki?curid=70680", "title": "Isole della Grecia", "text": "Le isole greche ricoprono un quinto della superficie del territorio della Grecia, pari a 25.000 km\u00b2, e la maggior parte delle isole si trovano nel mar Egeo. Il loro numero supera, comprendendo le isolette, gli isolotti minori e gli scogli, le 6.000 unit\u00e0; di queste solamente 227 sono abitate.\nDescrizione.\nNel corso dei secoli sono state avanzate diverse convenzioni per classificare le isole egee in diversi sottoarcipelaghi; ad esempio, gli Antichi Greci operavano la semplice distinzione tra le Cicladi (chiamate cos\u00ec perch\u00e9 sembrano raggrupparsi circolarmente attorno a Delo) e le Sporadi (le quali apparivano loro come sparpagliate sul mare). A partire dalla messa in atto del Programma Callicrate quasi tutte le diocesi decentralizzate della Grecia amministrano territori insulari; infatti questa partizione politica non ha tenuto conto di alcune partizioni geografiche tradizionali come criterio per tracciare i confini giurisdizionali (ad esempio Sciro, geograficamente considerata parte delle Sporadi settentrionali, appartiene all'unit\u00e0 periferica di Eubea, oppure Icaria, Samo e le isole di Furni, geograficamente classificate tra le Sporadi meridionali, appartengono alla periferia dell'Egeo Settentrionale).\nIsole del Peloponneso-Grecia Centrale-Isole Ionie.\nPeriferia delle Isole Ionie.\nIsole Ionie\nIsole dell'Egeo.\nPeriferia dell'Egeo meridionale.\nCicladi\nDodecaneso"}
{"id": "70682", "revid": "125785820", "url": "https://it.wikipedia.org/wiki?curid=70682", "title": "Lista di lingue artificiali", "text": "Questo elenco di lingue artificiali (o pianificate) racchiude tutti gli idiomi creati da un singolo creatore (glottoteta), o un ristretto gruppo di ideatori, appartenente ad uno dei tre gruppi principali: lingue artistiche, ausiliarie o logiche/filosofiche.\nLingue artistiche.\nLingue artistiche amatoriali.\n\"Lingue pubblicate solo su Internet:\"\nLingue ausiliarie.\nVerbali storiche.\n\"Lingue pubblicate ufficialmente prima del 1952:\"\nVerbali recenti.\n\"Lingue pubblicate dopo il 1952, cio\u00e8 successive all'Interlingua della IALA. Alcune di queste sono state pubblicate solo su Internet:\""}
{"id": "70683", "revid": "79968", "url": "https://it.wikipedia.org/wiki?curid=70683", "title": "Equazioni di Eulero-Lagrange", "text": "Le equazioni di Eulero-Lagrange (o equazioni variazionali di Eulero) sono equazioni differenziali del secondo ordine che rivestono un ruolo cardine come modello matematico in meccanica classica e in ottimizzazione. Sono state formulate storicamente per la prima volta da Eulero nell'ambito della meccanica newtoniana e studiate per primo da Joseph-Louis Lagrange nel suo trattato \"Mec\u00e1nique Analitique\".\nDeclinate in meccanica classica, le equazioni di Eulero possono descrivere un sistema meccanico conservativo. In questo contesto si chiamano in particolare \"equazioni di Lagrange\" e portano alle equazioni del moto. Il teorema fondamentale della meccanica lagrangiana qui assicura che le equazioni di Lagrange sono equivalenti al secondo principio della dinamica, che mette in relazione la posizione e la velocit\u00e0 di ogni elemento del sistema.\nLe equazioni di Eulero-Lagrange si possono legare direttamente a un principio di minima azione. Nell'ambito del calcolo delle variazioni la loro soluzione \u00e8 un punto stazionario per un dato funzionale. Il XIX problema di Hilbert riguarda la funzione di Lagrange; la sua soluzione \u00e8 stata data da Ennio De Giorgi e John Nash nel 1957.\nDefinizione.\nL'equazione di Eulero per una funzione scalare \"f(x,x',t)\" ha la forma canonica:\nUna funzione che soddisfa questa equazione (di Eulero) viene chiamata per ragioni storiche col nome: lagrangiana. La grandezza fisica corrispondente viene indicata solitamente in fisica e nelle scienze applicate con la lettera L (in meccanica classica ha le dimensioni fisiche di una energia) o, meglio, con la lettera greca Lambda maiuscola. Le variabili (formula_2) della funzione lagrangiana sono chiamate rispettivamente le coordinate della lagrangiana, e le loro derivate temporali. Una notazione pi\u00f9 astratta per una funzione lagrangiana potrebbe essere ad esempio \"fL\".\nL'equazione (vettoriale) di Eulero consiste semplicemente nello studio degli zero di un operatore, chiamato derivata euleriana (meglio ancora, per evitare alcune ambiguit\u00e0 con un omonimo operatore definito solitamente in fluidodinamica, \"gradiente euleriano\"):\nL'operatore \u00e8 in effetti un gradiente inteso in senso generalizzato: corrisponde alla somma del gradiente (spaziale) e della derivata temporale del gradiente cinetico:\nQui si \u00e8 indicato col simbolo nabla il gradiente spaziale (derivata rispetto al vettore posizione), con nabla con pedice \"v\" il gradiente cinetico, e il punto sopra di questo denota la derivata temporale, secondo la notazione di Newton. \nPer quanto riguarda invece la funzione, una funzione per potere essere lagrangiana deve innanzitutto possedere delle derivate parziali prime continue.\nIl funzionale associato ad una funzione lagrangiana viene chiamato azione:\nIl punto stazionario di questo funzionale corrisponde alla equazione di Eulero. Solitamente, si tratta di un punto di minimo. \nIn generale poi, una funzione lagrangiana pu\u00f2 dipendere dalle derivate delle coordinate anche di ordine superiore al primo, e viene definita sul fibrato tangente formula_6 di una variet\u00e0 differenziabile formula_7.\nCostanti.\nLa variabile formula_8 che \u00e8 coniugata alla variabile originaria formula_9 \u00e8 definita dall'equazione:\nSe l'espressione di \"f\" non contiene la coordinata generalizzata formula_9 si verifica che:\nIn tal caso, l'equazione di Eulero mostra che la variazione temporale di formula_8 \u00e8 nulla, e pertanto si tratta di una costante del sistema; inoltre, formula_9 \u00e8 una \"variabile eliminabile\" (variabile ciclica, secondo la denominazione originaria).\nAzione associata alla lagrangiana.\nSi consideri un sistema fisico descritto da formula_15 coordinate generalizzate formula_16 che evolve tra due stati formula_17 e formula_18 nell'intervallo temporale compreso tra gli istanti formula_19 e formula_20. L'evoluzione del sistema, descritta dalla curva formula_21, \u00e8 interpretabile come un punto stazionario di un funzionale, chiamato azione di Hamilton formula_22 (solitamente, si tratta di un punto di minimo). In altri termini, si pu\u00f2 descrivere l'evoluzione del sistema anche come quella che tende a rendere minima l'azione. Dal punto di vista matematico, le equazioni del moto sono cio\u00e8 la soluzione di una equazione variazionale:\nin cui, in particolare l'azione \u00e8 la primitiva temporale della lagrangiana, che \u00e8 chiamata \"azione di Hamilton\":\nL'espressione dell'azione per le equazioni di Eulero-Lagrange dipende dall'espressione della lagrangiana. La richiesta che l'effettiva traiettoria percorsa da un sistema fisico sia un punto stazionario dell'azione formula_25 \u00e8 equivalente alle equazioni di Eulero\u2013Lagrange, come ci si accinge a dimostrare, quindi per transitivit\u00e0 se e solo se vale il secondo principio della dinamica. Le equazioni si ricavano introducendo una piccola perturbazione formula_26 che si annulla agli estremi del percorso:\nLa perturbazione produce una variazione infinitesima formula_28 del funzionale e la funzione integranda \u00e8 data dal lemma di derivazione degli integrali:\nUtilizzando l'integrazione per parti per il secondo termine dell'integrando a destra si ottiene:\npoich\u00e9 le condizioni al contorno formula_31 annullano il primo termine. Il principio di Hamilton richiede che formula_28 sia nullo per ogni possibile perturbazione in quanto la traiettoria percorsa \u00e8 un punto stazionario dell'azione. Tale richiesta \u00e8 dunque soddisfatta se e solo se valgono le equazioni di Eulero-Lagrange, ovvero se l'integrando \u00e8 nullo:\nMeccanica classica.\nSi pu\u00f2 dimostrare che delle equazioni di Eulero-Lagrange possono descrivere la dinamica dei sistemi meccanici \"conservativi\" in modo identico al secondo principio della dinamica di Newton, mentre ci\u00f2 non \u00e8 vero per i sistemi non conservativi. Lo studio dei sistemi meccanici conservativi in termini di equazioni di Eulero-Lagrange viene chiamato meccanica lagrangiana, studio effettuato conoscendo la Lagrangiana del sistema, per distinguerlo dalla meccanica newtoniana studiata con il secondo principio della dinamica, conoscendo cio\u00e8 le componenti delle forze agenti sul sistema. Il vantaggio della meccanica lagrangiana \u00e8 che in un parametro scalare, cio\u00e8 la Lagrangiana, sono riassunte tutte le propriet\u00e0 del sistema conservativo, mentre nella meccanica newtoniana servono molti parametri scalari, ovvero le componenti di tutte le azioni esterne. \nNello studio di un sistema meccanico formula_34 e formula_35 vengono fatti coincidere rispettivamente con le coordinate formula_36 e le velocit\u00e0 generalizzate formula_37, e le equazioni di Eulero-Lagrange determinano la loro variazione in funzione del tempo, ovvero l'evoluzione del sistema. Si dimostra brevemente qui di seguito la validit\u00e0 della meccanica lagrangiana per sistemi conservativi discreti a massa costante.\nPer il secondo principio della dinamica la forza risultante sul sistema \u00e8 la derivata temporale della quantit\u00e0 di moto:\npassando in coordinate generalizzate, la forza generalizzata i-esima vale:\nLe derivate parziali dell'energia cinetica formula_40 rispetto alle velocit\u00e0 (detta quantit\u00e0 di moto generalizzata) e le corrispondenti coordinate generalizzate di un sistema costituito da formula_41 sottosistemi e a formula_42 gradi di libert\u00e0 sono:\nLa derivata totale temporale dell'ultimo termine \u00e8 la seguente:\nSi ha pertanto:\nSe ciascuna parte del sistema ha massa costante si ha:\nda cui:\nSi giunge in questo modo alle \"equazioni di Lagrange\" (in senso ristretto):\nLe equazioni di Lagrange sono in generale formula_42 equazioni differenziali del secondo ordine non lineari in formula_42 funzioni del tempo, le coordinate generalizzate, equivalenti perci\u00f2 ad un sistema di ordine formula_52. In forma vettoriale si ha:\nOra, notando che in generale la forza generalizzata si pu\u00f2 dividere in una componente non conservativa formula_55 ed in una conservativa formula_56, e che per definizione:\ndal momento che l'energia potenziale \u00e8 funzione delle sole coordinate del sistema:\nscomponendo la forza ed introducendo quest'ultimo termine nullo nell'equazione del I tipo:\nsi trasformano finalmente le equazioni di moto, in una seconda forma:\ndove formula_61 \u00e8 per ora semplicemente una nuova quantit\u00e0. Se la sua matrice hessiana rispetto alle componenti della velocit\u00e0 generalizzata formula_62 \u00e8 invertibile, allora questa si dice \"regolare\" e le equazioni di Lagrange sono un sistema del second'ordine. Come si \u00e8 visto, queste equazioni sono del tutto equivalenti al secondo principio della dinamica nell'approccio newtoniano.\nSe e solo se il sistema meccanico \u00e8 conservativo, cio\u00e8 la risultante delle forze non conservative \u00e8 nulla, le equazioni del moto sono del tipo di Eulero-Lagrange:\ndove il funzionale Lagrangiana \u00e8 in particolare costituito dalla differenza tra energia cinetica e energia potenziale:\nLe equazioni della dinamica generali nella seconda forma che abbiamo visto, la differenza con le equazioni di Lagrange sta appunto nel termine inomogeneo costituito dalle forze non conservative, che in generale possono essere presenti. Per via di questo termine, la dinamica dei sistemi meccanici non \u00e8 in generale descrivibile da equazioni di Eulero-Lagrange, ma solo quella particolare dei sistemi conservativi. Per i sistemi non conservativi le informazioni sul sistema che occorre conoscere, oltre alla Lagrangiana e alle coordinate generalizzate, sono le forze non conservative. \nSi \u00e8 sempre supposto per ora che il sistema sia correttamente parametrizzato, e quindi i parametri lagrangiani siano una base per lo spazio delle fasi. Tuttavia, nel caso in cui questo risulti difficile, \u00e8 possibile ridurre la condizione di validit\u00e0 delle equazioni solamente ad una parametrizzazione generatrice, facendo a meno della indipendenza lineare tra le coordinate lagrangiane, passando alle equazioni di Appell.\nParticelle libere in coordinate polari.\nUna particella libera di massa formula_65 e velocit\u00e0 formula_66 in uno spazio euclideo si muove in linea retta conformemente al primo principio della dinamica. Le equazioni di Eulero-Lagrange in coordinate polari modellano il fenomeno come segue. In assenza di potenziale, la Lagrangiana \u00e8 uguale all'energia cinetica:\ndove si utilizzano coordinate ortonormali formula_68, ed il punto sopra le coordinate rappresenta la derivata rispetto al parametro della curva (usualmente il tempo formula_69). In coordinate polari formula_70 l'energia cinetica, e dunque la Lagrangiana, diventa:\nLe componenti radiale formula_72 ed angolare formula_73 dell'equazione di Eulero-Lagrange sono rispettivamente,\nDa cui:\nLa soluzione di queste due equazioni \u00e8 data da:\nper un insieme di costanti formula_78 determinate dalle condizioni iniziali. Perci\u00f2, la soluzione \u00e8 una linea retta data in coordinate polari.\nGeometria differenziale.\nLe equazioni di Eulero-Lagrange si possono esprimere sotto forma del sistema di equazioni alle derivate parziali:\ndove formula_80 sono le coordinate su di una variet\u00e0 differenziabile formula_81, solitamente lo spazio-tempo, e formula_82 sono le componenti di un campo su questa variet\u00e0 a valori in una certa \"variet\u00e0 bersaglio\" formula_83. Con l'espressione formula_84 si indica la derivata totale rispetto alla variabile formula_80.\nPi\u00f9 formalmente, i campi possono essere rappresentati come sezioni di un fibrato con base formula_81 e fibra formula_83, e per rappresentare le loro derivate occorre allora introdurre il formalismo dei getti."}
{"id": "70684", "revid": "1543377", "url": "https://it.wikipedia.org/wiki?curid=70684", "title": "Meccanica lagrangiana", "text": "In fisica e matematica, in particolare in meccanica razionale, la meccanica lagrangiana \u00e8 una formulazione della meccanica introdotta nel XVIII secolo da Joseph-Louis Lagrange come riformulazione della meccanica newtoniana. Si tratta di un formalismo in cui le equazioni del moto sono descritte tramite delle equazioni variazionali di Eulero, dove la funzione scalare argomento \u00e8 la lagrangiana di Newton, la differenza tra energia cinetica e potenziale.\nIn questo modo, non \u00e8 necessario utilizzare campi vettoriali come nel caso invece delle equazioni di Newton o delle equazioni di Navier.\nLa formulazione lagrangiana \u00e8 strettamente legata al teorema di Noether, che collega quantit\u00e0 conservate del moto con le simmetrie continue dell'azione e si applica a sistemi dinamici con vincoli olonomi e risulta particolarmente efficace nel caratterizzare il moto di un insieme di punti materiali soggetti a vincoli. \nUn'alternativa alla descrizione della meccanica lagrangiana \u00e8 la meccanica hamiltoniana, introdotta da William Rowan Hamilton e poi perfezionata e generalizzata grazie al contributo di Carl Gustav Jacob Jacobi, co-autore della teoria di Hamilton-Jacobi.\nDescrizione.\nNell'ambito della meccanica lagrangiana la rappresentazione di un sistema \u00e8 data dallo spazio delle configurazioni, generato dall'insieme delle coordinate generalizzate formula_1, e dallo spazio delle coppie formula_2, dove con formula_3 si indicano rispettive velocit\u00e0, che prende il nome di spazio degli stati. Quest'ultimo rappresenta l'insieme delle posizioni che il sistema pu\u00f2 assumere compatibilmente con i vincoli imposti, mentre lo spazio delle configurazioni pu\u00f2 essere una variet\u00e0 differenziabile, detta \"variet\u00e0 delle configurazioni\".\nIn questo approccio la traiettoria del sistema non viene studiata a partire dalle forze agenti su di esso, come avviene nell'ambito tradizionale della dinamica newtoniana, ma \u00e8 la soluzione di un problema variazionale in cui tra tutti i moti possibili il sistema percorre il cammino che minimizza (ne annulla la variazione) una funzione scalare detta azione, in accordo con il principio di minima azione.\nL'azione \u00e8 data dall'integrale della Lagrangiana formula_4:\ne dal principio di minima azione si possono ricavare, ad esempio sfruttando il lemma fondamentale del calcolo delle variazioni, le equazioni del moto per il sistema considerato. Nello specifico ci\u00f2 avviene sia risolvendo, spesso mediante l'utilizzo dei moltiplicatori di Lagrange, le \"equazioni di Lagrange del I tipo\", che trattano esplicitamente i vincoli con equazioni aggiuntive sia le \"equazioni di Lagrange del II tipo\", ovvero le equazioni di Eulero-Lagrange, che incorporano l'azione dei vincoli con un'opportuna scelta delle coordinate generalizzate.\nLa Lagrangiana \u00e8 definita come la differenza tra l'energia cinetica e l'energia potenziale del sistema studiato, ma pu\u00f2 anche avere una forma pi\u00f9 generale, e si possono avere pi\u00f9 Lagrangiane per la stessa equazione del moto.\nRiveste un ruolo importante all'interno della meccanica lagrangiana anche il principio di minimo vincolo di Gauss, che rappresenta una generalizzazione del principio di d'Alembert. A partire dal principio di minimo vincolo \u00e8 possibile ricavare altre relazioni importanti, come, ad esempio, le equazioni del moto di Appell.\nDalla meccanica newtoniana alla meccanica lagrangiana.\nSi consideri un sistema di formula_6 particelle in formula_7, ognuna identificata da formula_8 coordinate generalizzate:\ndove ogni coordinata dipende dal tempo. Un'espressione per lo spostamento virtuale formula_10 del sistema, per vincoli indipendenti dal tempo o dalla velocit\u00e0, ha la seguente forma:\nLa velocit\u00e0 e l'accelerazione di ogni particella sono date dalla regola della catena:\nCalcolando la derivata parziale delle velocit\u00e0 formula_13 e delle accelerazioni formula_14, nell'ordine, rispetto a formula_15 e formula_16 si ottiene:\nConsiderando il moto come determinato dall'applicazione di forze applicate formula_18 e forze inerziali formula_19, il principio di D'Alembert stabilisce che il loro lavoro virtuale formula_20 relativamente allo spostamento virtuale formula_10 \u00e8 dato da:\ndove formula_23 sono le accelerazioni delle particelle. Poich\u00e9 lo spostamento e il lavoro virtuale rappresentano casi particolari delle rispettive grandezze infinitesime, \u00e8 possibile usarli come operatori differenziali. L'espressione ottenuta per il lavoro virtuale suggerisce che le forze applicate, attraverso un opportuno cambio di coordinate, possono essere espresse come forze generalizzate formula_24, che vengono definite come:\ndove formula_26 \u00e8 la funzione Appelliana:\nSe le forze formula_18 sono conservative, allora esiste un potenziale scalare formula_29 il cui gradiente \u00e8 la forza:\nallora si ha:\nOvvero, le forze generalizzate possono essere ridotte al gradiente di un potenziale scritto mediante le coordinate generalizzate. Il precedente risultato pu\u00f2 essere anche ricavato notando che formula_29 \u00e8 una funzione di formula_33, che dipendono a loro volta da formula_34, e applicando la regola della catena alla derivata di formula_29 rispetto a formula_34.\nEnergia cinetica.\nL'energia cinetica formula_37 di un sistema di formula_6 particelle formula_39 \u00e8 definita come:\nLe derivate parziali di formula_37 rispetto alle coordinate generalizzate formula_34 e le velocit\u00e0 generalizzate formula_43 sono:\nLa derivata totale rispetto al tempo di tale equazione \u00e8:\nche conduce alle equazioni del moto generalizzate:\nche contengono le leggi di Newton.\nVincoli perfetti.\nI moti di un sistema vincolato si rappresentano considerando formula_47 punti materiali in formula_48, che costituiscono un sistema formula_49 soggetto a formula_50 vincoli olonomi formula_51, eventualmente dipendenti dal tempo formula_52, che agiscono su di esso:\nPer ogni fissato istante di tempo queste relazioni definiscono una superficie (una variet\u00e0 differenziabile formula_54) immersa nello spazio euclideo \"3N\"-dimensionale. In particolare, un sistema \u00e8 soggetto a vincoli perfetti se formula_55 le reazioni vincolari sono in quell'istante formula_52 ortogonali allo spazio tangente alla superficie formula_57.\nIn termini di coordinate generalizzate formula_58 sulla superficie formula_57, che ha dimensione formula_60, la condizione che il sistema formula_61 sia soggetto a vincoli perfetti si traduce in:\ndove formula_63 \u00e8 il vettore che rappresenta tutte le reazioni vincolari cui ogni punto del sistema \u00e8 soggetto.\nLa Lagrangiana.\nLa descrizione dei sistemi meccanici sviluppata dalla meccanica lagrangiana si basa sull'introduzione di una funzione, detta Lagrangiana, data dalla differenza tra l'energia cinetica formula_37 e l'energia potenziale formula_65:\nNel descrivere sistemi in cui l'energia si conserva la Lagrangiana dipende soltanto dalle coordinate formula_67 e dalle loro derivate formula_68, in quanto il potenziale non dipende dal tempo, cos\u00ec come l'energia cinetica formula_69.\nEquazioni di Lagrange del primo tipo.\nLe equazioni di Lagrange del primo tipo per un sistema di formula_6 particelle con formula_71 vincoli olonomi, dati dalle funzioni formula_72, sono:\ndove formula_74 \u00e8 un moltiplicatore di Lagrange e formula_75. Esiste un moltiplicatore di Lagrange per ogni vincolo.\nPer analogia con la procedura matematica, si pu\u00f2 scrivere anche:\nin cui:\ndenota la derivata variazionale.\nEquazioni di Eulero-Lagrange.\nLe equazioni del moto di Eulero-Lagrange sono un sistema di equazioni per formula_78 della forma:\nche forniscono una formulazione del secondo principio della dinamica. Infatti, scrivendo la lagrangiana come differenza tra l'energia cinetica e l'energia potenziale:\nsi nota che:\nsi ha:\novvero l'equazione di Newton.\nLa propriet\u00e0 principale delle equazioni di Lagrange \u00e8 che, a differenza delle equazioni di Newton, esse non cambiano forma quando si passa dalle coordinate cartesiane formula_83 ad un altro sistema di coordinate formula_84. Questo permette di scrivere agevolmente le equazioni in coordinate diverse da quelle cartesiane ottenendo spesso una loro semplificazione (come avviene ad esempio per i problemi con forze centrali scritti in coordinate polari), inoltre permette di generalizzare la teoria dai sistemi definiti su spazi vettoriali ai sistemi definiti su variet\u00e0 differenziabili, come ad esempio i sistemi con vincoli olonomi.\nCostanti del moto.\nRicordando che per poter definire, le equazioni di Eulero-Lagrange \u00e8 necessario che le traiettorie formula_85, se la Lagrangiana non dipende da una certa coordinata formula_1, detta per tal motivo coordinata ciclica, si ha dalle suddette equazioni che:\ne quindi formula_88 \u00e8 una costante del moto: si tratta di un caso particolare del pi\u00f9 generale teorema di Noether.\nLe equazioni di Eulero-Lagrange equivalgono del resto alle equazioni per i momenti coniugati:\nLa formulazione delle equazioni del moto a partire dai momenti coniugati \u00e8 sviluppata dalla meccanica hamiltoniana, in cui l'energia totale del sistema \u00e8 solitamente associata alla funzione Hamiltoniana formula_90, definita come la trasformata di Legendre della Lagrangiana:\nAttraverso il principio di Hamilton, \u00e8 possibile estendere la validit\u00e0 della suddetta teoria, poich\u00e9 per poter calcolare l'Hamiltoniana, \u00e8 sufficiente che le traiettorie siano di classe formula_92 a tratti. Se inoltre \u00e8 soddisfatta la condizione di non degenerazione:\novvero se la matrice in questione \u00e8 invertibile, allora \u00e8 invertibile la definizione delle coordinate canoniche formula_94 fornita da formula_88, in modo da avere le formula_68 in funzione di formula_97."}
{"id": "70686", "revid": "486946", "url": "https://it.wikipedia.org/wiki?curid=70686", "title": "Delos", "text": ""}
{"id": "70687", "revid": "254059", "url": "https://it.wikipedia.org/wiki?curid=70687", "title": "Lupi", "text": ""}
{"id": "70692", "revid": "6923", "url": "https://it.wikipedia.org/wiki?curid=70692", "title": "Bucaramanga", "text": "Bucaramanga \u00e8 una citt\u00e0 della Colombia, capoluogo del dipartimento di Santander.\nStoria.\n\u00c8 stata fondata nel 1622 da Andr\u00e9s P\u00e1ez de Sotomayor. \nGeografia.\nForma un'unica area metropolitana con Floridablanca e Gir\u00f3n, per un totale di circa un milione di abitanti. \nPossiede alcune pregevoli chiese coloniali fra cui la \"Catedral de la Sagrada Familia\". \u00c8 un centro importante di produzione e manifattura di tabacco."}
{"id": "70693", "revid": "1226", "url": "https://it.wikipedia.org/wiki?curid=70693", "title": "Sakkara", "text": ""}
{"id": "70695", "revid": "110157", "url": "https://it.wikipedia.org/wiki?curid=70695", "title": "Universit\u00e0 industriale di Santander", "text": "L'Universit\u00e0 industriale di Santander (\"Universidad Industrial de Santander (UIS)\") \u00e8 l'universit\u00e0 pi\u00f9 importante nella Colombia orientale, quarta universit\u00e0 pubblica della nazione e la seconda per la ricerca. Ha 28 programmi di formazione professionale, 5 di formazione tecnologica e a distanza e 43 di formazione avanzata, con 12.000 studenti iscritti. Si trova a Bucaramanga. Conta due stazioni radio e un'impresa di televisione."}
{"id": "70697", "revid": "125812846", "url": "https://it.wikipedia.org/wiki?curid=70697", "title": "Rudyard Kipling", "text": "Fra le sue opere pi\u00f9 note: la raccolta di racconti \"Il libro della giungla\" (\"The Jungle Book\", 1894), i romanzi \"Kim\" (1901), \"Capitani coraggiosi\" (1897), i componimenti in versi \"Gunga Din\" (1892), \"Se\" (\"If\", 1895) e \"Il fardello dell'uomo bianco\" (\"The White Man's Burden\", 1899).\nBiografia.\nInfanzia.\nKipling nacque a Bombay nel 1865 da genitori inglesi; suo padre John Lockwood Kipling era un professore di scultura e arte vasaia giunto a Bombay per dirigere la locale scuola d'arte assieme alla moglie Alice MacDonald. I genitori si erano conosciuti due anni prima al Rudyard Lake nello Staffordshire, in Inghilterra. In India l'infanzia di Rudyard Kipling fu felice, circondato dall'affetto e dalla devozione di servitori indigeni.\nNel 1871, all'et\u00e0 di sei anni, fu inviato a Southsea, in Inghilterra, assieme alla sorellina Trix, per frequentare le scuole primarie, presso i coniugi Holloway, lontani parenti. Fu il periodo pi\u00f9 infelice della sua esistenza sia a causa della lontananza dei genitori, sia a causa dei rigidi metodi della signora Holloway, come lo stesso Kipling testimoni\u00f2 in alcune opere, per esempio nel racconto \"Bee, bee, Pecora Nera\" e nella sua autobiografia postuma \"Something of myself\". I due bambini potevano comunque visitare i parenti in Inghilterra per un mese ogni Natale con la zia materna Georgiana e suo marito, l'artista Edward Burne-Jones, presso la loro casa \"The Grange\" a Fulham, Londra, definita da Kipling \u00abun paradiso che credo in verit\u00e0 mi abbia salvato\u00bb. Nella primavera del 1877 la signora Kipling torn\u00f2 dall'India a riprendersi i propri bambini.\nNel 1878 fece il suo ingresso all'United Service College, una scuola di Westward Ho!, nel Devon, appositamente creata allo scopo di educare i figli degli ufficiali britannici senza che questi dovessero sostenere grandi spese. Durante la sua permanenza, Kipling incontr\u00f2 Florence Garrard, di cui si innamor\u00f2 perdutamente; a lei si ispir\u00f2 per il personaggio di Maisie nel suo primo romanzo, \"The Light that Failed\" (1891).\nAlla fine della sua permanenza a scuola i suoi insegnanti ritennero che gli mancava la capacit\u00e0 intellettuale per ottenere una borsa di studio a Oxford. I suoi genitori non avevano le risorse economiche per finanziare gli studi e quindi suo padre lo port\u00f2 con s\u00e9 a lavorare a Lahore, nell'attuale Pakistan, dove ricopriva gli incarichi di direttore della collezione nazionale di arte e di curatore del locale museo. Rudyard Kipling era caporedattore di un piccolo giornale locale, \"La gazzetta civile e militare\". Decise di trasferirsi in India il 2 settembre 1882 e arriv\u00f2 a Bombay il 20 ottobre dello stesso anno.\nRitorno a Londra e matrimonio.\nNel 1889 Kipling inizi\u00f2 un lungo viaggio attraverso Birmania, Cina, Giappone e Corea, prima di attraversare gli Stati Uniti e l'oceano Atlantico, stabilendosi poi a Londra. I suoi diari di viaggio \"From Sea to Sea and Other Sketches, Letters of Travel\" risalgono in gran parte a questo periodo e riprendono anche alcuni articoli scritti per il giornale. Da quel momento in poi la sua fama crebbe rapidamente ed egli divenne in breve tempo la voce dell'imperialismo. Il suo primo romanzo, \"The Light that Failed\", fu pubblicato nel 1890. Il pi\u00f9 famoso dei suoi poemi \u00e8 probabilmente \"The Ballad of East and West\". Nell'aprile del 1886 venne iniziato in Massoneria come Apprendista Libero Muratore nella Rispettabile Loggia \u201cHope and Perseverance\u201d (\u201cSperanza e Perseveranza\u201d) di Lahore, per la quale scrisse la famosa poesia \"Mother Lodge\" (\"Loggia madre\").\nFu amico dello scrittore H. Rider Haggard e conobbe sir Arthur Conan Doyle.\nNel 1892 Kipling spos\u00f2 Caroline \"Carrie\" Starr Balestier: durante la luna di miele, la banca di Kipling fall\u00ec e la coppia fu costretta a ritornare nel Vermont, dove viveva la famiglia di lei. Rudyard e la moglie vissero in America per i successivi quattro anni e costruirono una casa a Brattleboro che tuttora esiste in Kipling Road. Fu durante questo periodo che Kipling inizi\u00f2 a scrivere racconti per bambini e diede alle stampe \"Il libro della giungla\" (1894) e \"Il secondo libro della giungla\" (1895).\nKipling lasci\u00f2 il Vermont dopo una lite con il cognato, che lo trascin\u00f2 in tribunale: lui e la moglie tornarono in Inghilterra, dove nel 1897 pubblic\u00f2 \"Capitani coraggiosi\" e, nel 1899, \"Stalky &amp; C.\" Nel 1898 inizi\u00f2 una serie di viaggi annuali in Africa durante la stagione invernale: l\u00ec divenne amico di Cecil Rhodes mentre raccoglieva materiale per le sue \"Storie proprio cos\u00ec\" (\"Just So Stories for Little Children\"), successivamente pubblicate (1902) come preludio a \"Kim\". Tra le poesie che Kipling compose in quel periodo figurano \"Gunga Din\" (1892, da cui nel 1939 il regista George Stevens trasse l'omonimo film interpretato da Cary Grant e Joan Fontaine) e \"The White Man's Burden\" (1899); come saggista, fu coinvolto nel dibattito sulla responsabilit\u00e0 britannica nella formazione della flotta tedesca (i suoi articoli sono raccolti nell'antologia \"A Fleet in Being\").\nIl XX secolo vide Kipling all'apice della sua popolarit\u00e0: ottenne il premio Nobel per la letteratura a soli 41 anni (il pi\u00f9 giovane di sempre) nel 1907 per \"Il libro della giungla\" e pubblic\u00f2 \"Puck of Pook's Hill\" (1906) e \"Rewards and Fairies\" (1910).\nPrima guerra mondiale.\nIl nome di Kipling era cos\u00ec strettamente legato al colonialismo che, con la prima guerra mondiale, la sua popolarit\u00e0 ebbe a soffrire del contraccolpo. Comunque, all'inizio della prima guerra mondiale, cominci\u00f2 a svolgere l'incarico di corrispondente di guerra, prima sul fronte occidentale, poi su quello italiano (1917); ed entr\u00f2 a far parte della \"Sir Fabian Ware's Imperial War Graves Commission\" (successivamente rinominata \"Commonwealth War Graves Commission\"). Si arruol\u00f2 poi come autista di ambulanze militari. Nello stesso periodo suo figlio maggiore John, come lui fervente nazionalista, volontario in guerra e accettato alla leva solo dopo essere stato riformato una prima volta, mor\u00ec nella battaglia di Loos (1915).\nAnni venti e trenta.\nCon la crescente popolarit\u00e0 dell'automobile, Kipling torn\u00f2 a essere un corrispondente itinerante per l'Europa e scrisse alcuni tra i suoi articoli pi\u00f9 belli. Kipling scrisse anche la storia e la sceneggiatura di \"Without Benefit of Clergy\", film muto del 1921 diretto da James Young; in questo film, Kipling apparve nei titoli anche come scenografo. Nel 1922 venne chiamato dall'Universit\u00e0 di Toronto per organizzare le cerimonie di laurea, lavoro di cui fu entusiasta. Lo stesso anno divenne rettore della \"St Andrews University\", carica che mantenne fino al 1925.\nKipling mor\u00ec al suo tavolo di lavoro nel 1936 per un'ulcera duodenale perforata, a settant'anni, poco dopo una falsa notizia della sua morte riguardo alla quale aveva commentato: \"Ho appena appreso di essere morto dal vostro giornale: non dimenticate di cancellarmi dalla vostra lista di abbonati.\" Il suo corpo venne cremato e le ceneri sono custodite presso l'abbazia di Westminster, a Londra.\nInfluenza culturale.\nKipling \u00e8 rimasto una figura importante nella cultura di massa anche durante le sue massime punte di sfortuna critica: fu soprattutto importante, in particolare, per la nascita della fantascienza attraverso John W. Campbell e Robert A. Heinlein. Riferimenti a Kipling sono costanti in fantascienza, soprattutto in autori come Poul Anderson. Lo scrittore Neil Gaiman ha scritto una trasposizione del Libro nella Giungla in un altro ambiente, nella sua opera Il figlio del cimitero (\"The Graveyard Book\", 2008). Kipling \u00e8 stato un importante riferimento anche per la fantascienza russa, in particolare per i fratelli Strugatskij e il romanzo Bambino (del 1971), originariamente intitolato \"Operazione Mowgli\" e ambientato nel ciclo del cosiddetto \"Mezzogiorno\".\nI suoi scritti sono anche stati usati largamente da Robert Baden-Powell come strumenti pedagogici nello scautismo; in particolar modo \"Il libro della giungla\" \u00e8 il testo che fa da sfondo alle attivit\u00e0 svolte dagli scout pi\u00f9 piccoli (dagli otto agli undici anni) chiamati lupetti. Kipling \u00e8 stato un framassone, iniziato alla libera muratoria in quello che oggi si chiama Pakistan. I suoi libri sono pieni di riferimenti, diretti e indiretti, alla massoneria.\nTrasposizioni cinematografiche.\nDai libri di Kipling sono inoltre stati tratti numerosi film, anche d'animazione.\nIl solo \"Il libro della giungla\" ha avuto due popolarissime riduzioni a cartone animato di Walt Disney nel 1967 e nel 2003, mentre nel 1942 ne era stato tratto il primo film, che ha avuto a sua volta due remake nel 1994 e 1998. Noti al grande pubblico sono stati anche i due pi\u00f9 recenti remake in live-action del 2016 e del 2018. Famoso \u00e8 anche il cartone animato giapponese del 1989 dal titolo .\nAltro romanzo di Kipling adattato al grande schermo \u00e8 stato \"Kim\" con l'omonimo film del 1950 (con Dean Stockwell ed Errol Flynn), seguito da una versione televisiva inglese nel 1984 e dal cartone animato della Rai nel 2009.\nAnche \"L'uomo che volle essere re\" ha avuto la trasposizione cinematografica nel 1975, col titolo \"L'uomo che volle farsi re\": diretta da John Huston e con Sean Connery e Michael Caine per protagonisti, vede anche la partecipazione di Christopher Plummer nel ruolo dello stesso Kipling.\nOpere.\nOriginali.\nElenco cronologico delle prime edizioni delle opere di Rudyard Kipling:"}
{"id": "70698", "revid": "287204", "url": "https://it.wikipedia.org/wiki?curid=70698", "title": "Ponte Pegasus", "text": "Pegasus fu il nome in codice dato ad un ponte ribaltabile sul fiume Orne, vicino alla citt\u00e0 di Ouistreham. Il ponte era uno dei principali obiettivi della 6\u00aa Divisione aviotrasportata britannica, che atterr\u00f2 con alcuni alianti nelle sue vicinanze durante lo sbarco in Normandia, nella notte fra il 5 e il 6 giugno 1944. Da allora il ponte ha preso permanentemente il nome Pegasus Bridge (Ponte Pegasus), a memoria dell'operazione.\nLo scopo primario della cattura del Pegasus Bridge era quella di rendere sicuro il fianco orientale dello scenario operativo, prevenendo un contrattacco che avrebbe spazzato via l'intera forza di invasione.\nL'assalto iniziale venne eseguito da 181 soldati con 6 alianti Horsa, capitanati dal maggiore John Howard. Essi atterrarono a una cinquantina di metri dal ponte, 16 minuti dopo la mezzanotte del 6 giugno. Le poche guardie tedesche che sorvegliavano la struttura, nonostante la vicinanza, non udirono gli alianti atterrare e furono cos\u00ec messe fuori combattimento dopo un conflitto a fuoco durato una decina di minuti, facendo del ponte il primo obiettivo catturato durante il D-Day. Fra i militari rimasti uccisi nell'operazione ci fu il tenente Dan Brotheridge, che fu la prima vittima alleata del D-Day.\nUlteriori elementi della 6\u00aa Divisione aerotrasportata atterrarono con alianti e paracadute durante il giorno per rinforzare la difesa del ponte, fino a quando lo stesso non venne rilevato da unit\u00e0 terrestri britanniche. La prima unit\u00e0 terrestre a giungere sul posto fu il 6\u00ba Commando, guidato da Lord Lovat, che arriv\u00f2 al suono della cornamusa scozzese del suo suonatore personale Bill Millin. Pi\u00f9 tardi, durante il medesimo giorno, arrivarono dalla spiaggia Sword unit\u00e0 della 3\u00aa divisione di fanteria britannica, che presero in consegna il ponte.\nNelle immediate vicinanze del sito dello scontro si trovano ora un museo e un monumento dedicato al maggiore Howard. L'elemento principale del museo \u00e8 il ponte stesso. Nel 1993 il ponte originale fu sostituito da uno pi\u00f9 moderno: il vecchio ponte era ormai troppo stretto per il traffico odierno e la sua struttura non poteva sopportare ancora a lungo ulteriori sollecitazioni. Il nuovo ponte fu costruito identico all'originale, ma un po' pi\u00f9 largo e pi\u00f9 grande. I francesi inizialmente avevano intenzione di smantellare quello vecchio, ma veterani inglesi lo comprarono per la cifra simbolica di una sterlina. Il ponte rimase abbandonato nei campi circostanti per sei anni fino a quando non furono trovati i fondi per sistemarlo nel giardino del museo, dove si trova ora.\nFanno parte dell'esposizione anche uniformi, medaglie e mezzi degli uomini che presero parte all'operazione, inclusa la cornamusa di Bill Millin. Recentemente \u00e8 stata costruita, vicino al vecchio ponte, una replica in scala reale di un aliante Horsa."}
{"id": "70700", "revid": "2149966", "url": "https://it.wikipedia.org/wiki?curid=70700", "title": "Francisco Mac\u00edas Nguema", "text": " \u00c8 stato il primo presidente della Guinea Equatoriale post-colonialismo dal 1968 al 1979. \u00c8 considerato uno dei leader pi\u00f9 cleptocratici della storia dell'Africa post-coloniale. \u00c8 stato paragonato a Pol Pot per via della natura violenta, imprevedibile e anti-intellettuale del suo regime. Si fece attribuire una dozzina di titoli come \"\"miracolo unico\" o simili. Coltiv\u00f2, durante tutta la sua dittatura, un estremo culto della sua personalit\u00e0. Tra le sue azioni paranoiche ci fu il divieto di usare la parole \"intellettuale\"\" e quello di pescare (le barche venivano distrutte per timore di agevolare la migrazione degli oppositori). \"Africanizz\u00f2\" il suo nome in \"Masie Nguema Biyogo \u00d1egue Ndong\" nel 1976, dopo aver richiesto che analoga mutazione semantica venisse imposta su ogni parola che designava un'entit\u00e0 nazionale (persone, animali, cose e luoghi) al fine di cancellare le tracce del dominio spagnolo che considerava imperialista.\nBiografia.\nFrancisco Mac\u00edas Nguema nacque presumibilmente il 1\u00ba gennaio 1924 a Mongomo, da una famiglia povera, e si iscrisse verso gli anni 1940 al Partito Socialista Guineano. Dopo aver fallito per tre volte l'esame per il servizio civile, lavor\u00f2 come traduttore e in seguito ottenne la posizione di sindaco di Mongomo sotto il governo coloniale spagnolo, facendo successivamente parte pure del parlamento territoriale. Ebbe una parte rilevante nel far cadere il governo coloniale, grazie soprattutto alla sua popolarit\u00e0 presso la gente, che vedeva in lui una persona che avrebbe potuto sollevarla dalla miseria.\nDivenne presidente nel 1968, con la benedizione del governo spagnolo. Nonostante abbia reso il suo titolo a vita solo nel 1972, sotto la sua dittatura non si svolsero mai delle elezioni libere, ma solo quelle che avevano come unico candidato lui stesso. Durante la sua presidenza, oltre a uno scontro di confine con il Gabon, si avvicin\u00f2 al blocco sovietico. Di ideologia sconosciuta (si dichiarava marxista, ma elogi\u00f2 pubblicamente Hitler), era il leader del Partito Unico Nazionale dei Lavoratori e insieme a questo organismo politico instaur\u00f2 una ferrea dittatura.\nIl primo ministro del periodo pre-indipendenza, Bonifacio Ond\u00f3 Edu, venne affamato e giustiziato in prigione poco dopo che Mac\u00edas prese il potere. Altri funzionari, compreso l'ex-vice presidente, si suicidarono mentre erano in stato di detenzione anche se probabilmente furono indotti a farlo o vennero uccisi. Represse duramente le opposizioni, sia quelle di destra, sia quelle di sinistra e fu molto autoritario e inflessibile nel governare arrivando a causare un vero e proprio genocidio. Le violazioni dei diritti umani condotte sotto la sua presidenza provocarono la fuga nelle nazioni confinanti di oltre un terzo della popolazione della Guinea Equatoriale (100.000 persone su 300.000).\nGli strumenti di repressione (esercito, guardia presidenziale, polizia e milizie del partito) erano controllati interamente dai suoi parenti e dai membri del suo clan (i Fang). Il numero di persone uccise sotto Nguema varia molto a seconda delle fonti, ma quella pi\u00f9 accreditata le stima in 50.000, circa un sesto della popolazione di allora (circa 300.000 persone).\nNel 1972 si fece nominare presidente a vita con la facolt\u00e0 di scegliersi un successore, e da quel momento l'autoritarismo crebbe. Questa politica gli procur\u00f2 per\u00f2 molte opposizioni e il 3 agosto 1979 venne rovesciato con un colpo di Stato. Macias non riusc\u00ec a opporsi alla ribellione e fu deposto in pochi giorni dal nipote 37enne Teodoro Obiang Nguema Mbasogo che lui stesso aveva messo alla guida della famigerata prigione di Black Beach a Bioko.\nSuccessivamente suo nipote lo sottopose a un processo sommario in cui venne accusato per 101 volte di genocidio, deportazione di massa e rapina. Venne condannato a morte dopo che un ultimo tentativo di grazia venne rifiutato. Venne giustiziato nella prigione di Black Beach a Malabo il 29 settembre di quello stesso anno tramite fucilazione. Nessun soldato della Guinea Equatoriale volle partecipare all'esecuzione poich\u00e9 si credeva che avesse poteri magici e venne quindi assoldato un plotone di soldati marocchini mercenari."}
{"id": "70703", "revid": "486946", "url": "https://it.wikipedia.org/wiki?curid=70703", "title": "Ortyghia", "text": ""}
{"id": "70708", "revid": "1573940", "url": "https://it.wikipedia.org/wiki?curid=70708", "title": "Canidae", "text": "I canidi (Canidae, ) sono una famiglia di caniformi che si distinguono dai loro musi allungati, la loro postura digitigrada, gli artigli non protrattili e bolle timpaniche molto gonfie.\nI caniformi si divisero dai feliformi circa 43 milioni di anni fa, con i primi canidi emersi 3 milioni di anni dopo in Nordamerica durante il Miocene. Il leptocione \u00e8 l'antenato di tutti i canidi odierni (i canini, che includono i cani, i lupi, gli sciacalli, le volpi e numerose specie estinte) e si divise in veri cani e volpi 11,9 milioni di anni fa. Mentre gli esperocionini e i borofagini, due sottofamiglie estinte, erano limitati al Nordamerica, i canini si trovarono su tutti i continenti tranne l'Antartide.\nDescrizione.\nI canidi si distinguono dagli altri carnivori grazie alla presenza di bolle timpaniche, divise da un setto, posizionato lungo la sutura endotimpanica, ossia interno all'orecchio medio. Altri caratteri distinti dei canidi includono la perdita di un'arteria stapediale e la posizione mediana dell'arteria carotide interna situata tra l'entotimpanico e petrosale, per gran parte del suo percorso. Queste caratteristiche del basicranio sono rimaste pi\u00f9 o meno stabili lungo la storia dei canidi, permettendo una facile identificazione dei loro resti fossili. \nStruttura interna della bolla timpanica d'un canide\na: Cavit\u00e0 glenoidea, b: Porzione squamosa, c: Condotto uditivo esterno, d: Osso timpanico, e: Anello timpanico, f: Setto, g: Tuba uditiva, h: Osso basioccipitale, i: Canale carotideo\nTra i carnivori, i canidi dispongono della dentizione pi\u00f9 conservativa, con un complemento bilaterale di denti divisi in tre incisivi superiori ed inferiori, un canino superiore ed inferiore, quattro premolari superiori ed inferiori, e due o tre molari superiori e tre molari inferiori. La lunghezza dei canini sembra essere correlata col sesso dell'animale: gli esemplari maschi dei canidi pi\u00f9 grandi tendono ad avere canini al 3-6% pi\u00f9 lunghi di quelli delle femmine. I premolari tendono a essere uniformi nella maggior parte delle specie, ma nelle stirpi adatte al consumare ossa, i premolari sono notevolmente pi\u00f9 grandi. Questo tratto \u00e8 particolarmente evidente nella sottofamiglia dei borofagini, ma raro negli esperocionini. I molari sono ben sviluppati, sebbene non quanto di quelli degli orsi, consentendo ai canidi di incorporare nella loro dieta sia insetti che vegetali. I denti dei canidi si sono cambiati ripetutamente lungo la loro evoluzione verso diete ipercarnivore o ipocarnivore, una flessibilit\u00e0 che ha indubbiamente contribuito al loro successo come famiglia. Per accomodare il numero non-ridotto di denti, i canidi dispongono d'un muso pi\u00f9 allungato di quello dei felidi. Le specie pi\u00f9 ipercarnivore, come certi borofagini, hanno un muso relativamente breve, ma mai quanto i felidi. Il muso allungato \u00e8 una caratteristica universale dei canini, l'unica sottofamiglia di canidi rimasta, e sembra che la lunghezza del rostro, il muso nei canidi, sia correlata con l'ampliamento dell'olfatto.\nCome le iene, i canidi sono per la maggior parte predatori corridori con arti lunghi che cacciano inseguendo le prede fino al loro sfinimento. Insieme alle iene e ai felidi, i canidi sono gli unici carnivori digitigradi, una locomozione animale che contribuisce all'allungamento del passo. I canidi persero la capacit\u00e0 di retrarre gli artigli poco dopo la loro diversificazione dal genere Hesperocyon. Di conseguenza, gli artigli sono sempre esposti e spuntati a causa del contatto con il terreno. Il motivo per cui non possono usare gli artigli come armi, potrebbe essere una delle ragioni del motivo per cui le specie pi\u00f9 grandi lavorano in gruppi per abbattere prede grosse.\nTassonomia.\nNella storia dei mammiferi carnivori, i canidi sono rappresentati da due sottofamiglie estinte, la Hesperocyoninae, la Borophaginae, e l'odierna Caninae. Questa sottofamiglia include tutti i canidi viventi e i loro parenti fossili. Tutti i canidi moderni formano un gruppo dentale con propriet\u00e0 monofilettiche con i borofagini estinti, possedendo entrambe le sottofamiglie, due punte sul talonide del carnassiale inferiore, in aiuto alla masticazione. Questi, insieme allo sviluppo d'una cuspide endoconida e l'allargamento del talonide sul primo molare inferiore, e l'allargamento contemporaneo del talonide del primo molare superiore e la riduzione del suo parastilo, distinguono questi canidi del tardo cenozoico, e sono le differenze essenziali che identificano il loro clade.\nFilogenia.\nQuesto cladogramma mostra la posizione filogenetica dei canidi entro i caniformi secondo un'analisi dei reperti fossili svolta nel 2009:\nStoria evolutiva.\nEocene - piccoli inizi.\nI mammiferi carnivori si evolsero dai miacidi circa 55 milioni di anni fa durante il Paleocene, un'era caratterizzata da un clima caldo e umido. Con l'avvento del massimo termico del Paleocene-Eocene, il Nordamerica venne ricoperto da fitte foreste, successivamente colonizzate da una popolazione di miacidi che, 15 milioni di anni dopo la loro prima apparizione, diedero luce ai primi canidi.\nFra di essi vi fu il \"Prohesperocyon wilsoni\", che apparse 40 milioni di anni fa nel Texas sudoccidentale. I tratti principali per identificarlo come un canide, includono la perdita del terzo molare superiore e la struttura dell'orecchio medio, che disponeva di bolle timpaniche ingrandite. Sebbene fosse un animale arboricolo e parzialmente plantigrado come i suoi antenati, \u00e8 probabile che il \"Prohesperocyon\" disponesse gli arti pi\u00f9 lunghi e dita pi\u00f9 compatte, tratti che gli avrebbero conferito un vantaggio in futuro, nel sopravvivere in ambienti sempre pi\u00f9 aperti.\nOligocene - dagli alberi alle pianure.\nL'avvento dell'Oligocene, da 34 a 23 milioni di anni fa, innesc\u00f2 un lungo corso di deterioramento climatico. In Antartide iniziarono a formarsi le prime calotte glaciali, mentre nel Nordamerica centrale l'ambiente divenne sempre pi\u00f9 secco e stagionalmente variabile, riducendo sempre pi\u00f9 le foreste pluviali dell'Eocene, fino a farle scomparire, a favore di boschi e pianure. Gli erbivori iniziarono ad adattarsi ad una dieta d'erba e a diventare corridori in pianura aperta. Per i canidi, l'abilit\u00e0 di inseguire queste nuove prede divenne un importante passo evolutivo. Il genere \"Hesperocyon\", discendente di \"Prohesperocyon\", inizi\u00f2 a diversificarsi e a produrre gli antenati delle tre sottofamiglie:\nTutte e tre le stirpi, durante l'Oligocene, erano caratterizzate da specie poco pi\u00f9 grandi delle attuali volpi, ma ciascuna con indizi morfologici delle loro future direzioni evolutive. La stirpe pi\u00f9 antica e primitiva era quella degli esperocionini, stirpe che includeva il mesocione, un canide grande quanto un coyote odierno. Questi canidi primitivi, probabilmente, si erano evoluti per inseguire le prede in zone di pianura. L\"'archeocione\" e il \"leptocione\" avrebbero a loro volta dato luce, rispettivamente, ai borofagini e ai canini. All'incirca 30-28 milioni di anni fa, vi erano almeno 25 specie di canidi nel Nordamerica occidentale. Nel frattempo, i predatori arcaici come gli ienodonti si estinsero, per poi essere rimpiazzati dai carnivori.\nMiocene - l'era dei cani \"spacca-ossa\".\nGli erbivori nordamericani, prede predilette dei canidi, iniziarono a diversificarsi drasticamente durante la prima met\u00e0 del Miocene, che dur\u00f2 dai 23 milioni ai 5 milioni di anni fa. Oltre che all'evoluzione di specie indigene, questa diversificazione fu dovuta anche alla formazione del ponte di Bering 8 milioni di anni fa, che permise l'immigrazione in Nordamerica di erbivori eurasiatici. Contemporaneamente, i borofagini iniziarono a rimpiazzare gli esperocionini moribondi come i predatori dominanti delle pianure nordamericane, mentre i canini mantennero un profilo basso. Sebbene subordinati ai borofagini, continuarono ad adattarsi ad ambienti sempre pi\u00f9 aperti, aumentando la lunghezza degli arti e perdendo i pollici. Si erano gi\u00e0 divisi nelle trib\u00f9 delle volpi e dei veri cani, questi ultimi rappresentati dal genere \"Eucyon\". I canini, grazie ai loro arti allungati e dita compatte, si dimostrarono la stirpe di canidi pi\u00f9 resiliente e mobile, sfruttando i ponti continentali al fine di espandere il loro proprio areale al di fuori del Nordamerica: una specie di volpe, la \"Vulpes riffautae\", si era stabilita nell'odierno Ciad sette milioni di anni fa, mentre almeno un canino aveva contemporaneamente colonizzato la Spagna.\nL'evoluzione dei borofagini in questo periodo venne caratterizzata da un notevole aumento nelle capacit\u00e0 di digerire le ossa. Con l'arrivo di nuovi concorrenti asiatici, come i felidi, i barbofelidi, i mustelidi giganti e gli orsi, i borofagini furono costretti a sviluppare una dentatura in grado di frantumare le ossa, per consumare meglio le carcasse. Questi raggiunsero il culmine nel corso del Miocene medio con l'apparizione della stirpe del \"Protepicyon\"-\"Epicyon\"-\"Borophagus\". I membri di questa stirpe erano gli indiscussi predatori alfa della loro era. L\"'Epicyon\", in particolare, era il canide pi\u00f9 grosso mai esistito, paragonabile all'orso bruno in grandezza ed alle iene in potenza mandibolare.\nPliocene - l'ascesa dei canini.\nDurante il Pliocene, circa 4-5 milioni di anni fa, le pianure nordamericane divennero sempre pi\u00f9 vaste, mentre gli erbivori, soprattutto i cavalli, divennero sempre pi\u00f9 veloci, grazie alla riduzione del numero delle dita ed all'irrobustimento del dito centrale. Questo avvenne a scapito dei borofagini, che erano poco adatti alla corsa. Questa stirpe, infatti, scompar\u00ec del tutto 2 milioni di anni fa, consentendo ai canini di prendere il sopravvento. \nDopo la formazione dell'istmo di Panama, che avvenne all'incirca 3 milioni di anni fa, i canini colonizzarono il Sudamerica durante il cosiddetto grande scambio americano. \nI canini ebbero il sopravvento sui predatori marsupiali indigeni, rappresentati dai borienidi, e, successivamente, si stabilirono come i predatori dominanti del continente.\nPleistocene.\nL'arrivo del Pleistocene, 1,8 milioni di anni fa, fu segnato dall'espandersi delle calotte glaciali, con le temperature pi\u00f9 basse del Cenozoico. Molti mammiferi, seguendo la regola di Bergmann, si svilupparono in grandezza per meglio conservare il calore corporeo. Fu durante questo periodo che fecero il loro debutto i grandi canini come i lupi, i licaoni e i cuon nell'Eurasia. Una popolazione di lupi fu successivamente addomesticata, dando luce al cane domestico. Nel frattempo, nelle Americhe, fra i superpredatori contemporanei vi fu il temibile Canis dirus, il canide pi\u00f9 grande.\nI lupi grigi colonizzarono il Nordamerica nel corso del tardo Rancholabreano attraverso il ponte di Bering in almeno tre migrazioni separate, ognuna delle quali rappresentata da diverse clade di lupi grigi eurasiatici. Condivisero il nuovo habitat con il \"Canis dirus\", il quale per\u00f2 si estinse durante il periodo Quaternario, probabilmente in seguito alla scomparsa degli erbivori grossi di cui si cibava."}
{"id": "70716", "revid": "2180621", "url": "https://it.wikipedia.org/wiki?curid=70716", "title": "Islamismo", "text": "Il termine Islamismo rimanda ad un insieme di ideologie che ritengono che l'Islam debba guidare la vita sociale e politica cos\u00ec come la vita personale. Si tratta dunque di una concezione essenzialmente politica dell'Islam. Sinonimi concettuali sono islam politico e attivismo islamico.\nStoria.\nIl termine \"islamismo\" \u00e8 di origine francese (\"islamisme\"). In quella lingua, infatti, ne \u00e8 attestato l'uso fin dal XVIII secolo, quando Voltaire ne propose l'impiego per indicare la religione dei musulmani, in sostituzione del dispregiativo e scorretto \"mahom\u00e9tisme\" (\"maomettismo\", \"maomettanesimo\"). Quest'uso si consolid\u00f2 poi nel corso del XIX secolo, in particolare con Alexis de Tocqueville (1838) ed Ernest Renan (1883). Con il progredire degli studi e della conoscenza su quel mondo, a partire dal XX secolo, al posto di \"islamisme,\" si \u00e8 consigliato il termine Islam, perch\u00e9 usato dagli stessi musulmani per indicare la propria religione. I suoi seguaci furono quindi inizialmente detti \"islamistes\" e il termine \"islamisme\" cadde in disuso fino a che \u00e8 stato recuperato per indicare, all'inizio in modo piuttosto vago, le ideologie politiche legate all'Islam.\nSpesso, per\u00f2, il termine \"islamista\" \u00e8 ancora utilizzato, in modo errato, come sinonimo di \"islamico\", che \u00e8 un aggettivo derivato da Islam e quindi si riferisce alla sola sfera religiosa. Sinonimo di \"islamico\" \u00e8 \"musulmano\" (da \"muslim\", che significa \"assoggettato a Dio\"), che in italiano assolve alla duplice funzione di sostantivo e di aggettivo. La parola \"islamista\", invece, ha come primo significato \"studioso dell'Islam\"; tuttavia, pi\u00f9 recentemente, ha anche acquisito il senso di fondamentalista islamico.\nIl concetto.\nQuanto al lessico impiegato, se in contesti linguistici diversi da quello italiano la differenza fra il termine \"Islam\" e \"Islamismo\" \u00e8 abbastanza sfumata, in italiano una diversit\u00e0 sostanziale invece esiste, perch\u00e9 con la parola Islam si intende quell'insieme di atti di fede, di pratiche rituali e di norme comportamentali che \u00e8 praticato da sunniti, sciiti e ibaditi che, insieme, rappresentano quasi il 99.9% dei fedeli musulmani, mentre il termine islamismo indica di fatto una concezione essenzialmente politica dell'Islam.\nIdeologia politica.\nL'islamismo \u00e8 un fenomeno complesso e difficile sia da descrivere sia da interpretare, poich\u00e9 il termine racchiude una gran variet\u00e0 di pensieri e di modalit\u00e0 di azione. A seconda delle epoche e dei luoghi, infatti, i movimenti islamisti hanno fatto propri principi di altre ideologie, sebbene sempre riletti alla luce dell'Islam visto come una religione politica (come per esempio l\"'I\u1e63l\u0101\u1e25\").\nAd esempio, per gran parte del XX secolo un tema politico comune nei paesi arabi \u00e8 stato la resistenza al razzismo, al colonialismo e all'imperialismo dell'Impero britannico e dell'Impero ottomano (sebbene quest'ultimo fosse esso stesso islamico). \nNel secondo dopoguerra ebbe un seguito importante il nazionalismo arabo di ispirazione socialista (incarnato principalmente dal Partito Ba'th e dal nasserismo) che punt\u00f2 anche su una percezione fondamentalmente ostile dell'influenza militare, economica, geopolitica, sociale e culturale dell'Occidente. In ogni caso il nasserismo fall\u00ec nel guidare la trasformazione sociale di quelle popolazioni. Il vuoto ideale provocato dalla caduta dell'Unione Sovietica e la fine della Guerra fredda, unita alla mancanza di democrazia ed alla corruzione imperante negli stati musulmani, \u00e8 stato successivamente colmato dai movimenti rivoluzionari islamici che promettono di stabilire stati pi\u00f9 etici ispirati all'Islam.\nOltre al socialismo, altre ideologie che hanno sempre influenzato l'islamismo sono il panislamismo e il panarabismo. Per quanto riguarda pi\u00f9 specificatamente il rapporto con la religione islamica, comune tra gli islamisti \u00e8 la ricerca ed il recupero del messaggio originario e dei primi modelli di vita della loro religione. Da questo punto di vista c'\u00e8 chi, pi\u00f9 tradizionalista, si ispira direttamente al Corano e ai \"\u1e25ad\u012bth\". In questo ambito si inquadrano i movimenti fondamentalisti, soprattutto i pi\u00f9 estremisti. Accanto al tradizionalismo, a partire dal XIX secolo un certo seguito ha avuto una tendenza progressista che si \u00e8 incamminata su un sentiero pi\u00f9 propriamente liberale, sebbene alcuni autori preferiscono tenere distinto progressismo e liberalismo islamico. Il loro rapporto con la religione \u00e8 guidata dall\"'ijtih\u0101d\", ovvero una reinterpretazione delle scritture che mira a recuperare i principi che guidavano le prime comunit\u00e0 musulmane insieme agli insegnamenti etici e pluralistici che si trovano nelle scritture. Questo movimento riformista usa il monoteismo (\"taw\u1e25\u012bd\") \"come un principio organizzativo per la societ\u00e0 umana e la base delle conoscenze religiose, della storia, della metafisica, dell'estetica e dell'etica, cos\u00ec come dell'ordine sociale ed economico mondiale\".\nPartiti politici.\nPresenti in ogni paese a maggioranza musulmana ed anche in alcuni paesi dove i musulmani sono minoranza, i partiti islamici sono capaci di esprimere liste elettorali e di raccogliere voti in numero sufficiente da ottenere rappresentanze politiche al massimo livello anche in occidente.\nUn ruolo importante \u00e8 svolto dal movimento dei Fratelli Musulmani, che si pone sulla scia di un tradizionalismo rinnovato (salafismo). Il loro programma politico osteggia l'egemonia culturale della modernit\u00e0 occidentale in favore di una maggiore osservanza ai precetti del Corano. Fondati in Egitto nel 1928, in un primo tempo conquistarono poco seguito, ma nel corso degli anni hanno aumentato via via la loro influenza, soprattutto a partire dagli anni ottanta, estendendo la loro presenza in altri paesi a maggioranza musulmana. Sono presenti soprattutto nei settori della politica tradizionale, dell'insegnamento, della sanit\u00e0 e delle attivit\u00e0 sociali in genere, oltre che nell'organizzazione di incontri di preghiera e di spiritualit\u00e0."}
{"id": "70717", "revid": "181699", "url": "https://it.wikipedia.org/wiki?curid=70717", "title": "Ardenne (dipartimento)", "text": "Il dipartimento delle Ardenne (: ; in francese \"Ardennes\") \u00e8 un dipartimento francese della regione Grand Est. Confina a nord e nord-est con il Belgio (province di Hainaut, Namur e Lussemburgo-\"Luxembourg\"), a est con il dipartimento della Mosa (\"Meuse\"), a sud con la Marna (\"Marne\") e ad ovest con l'Aisne.\nIl dipartimento comprende 4 circoscrizioni (\"arrondissement\"), 37 cantoni e 463 comuni. Le principali citt\u00e0, oltre al capoluogo Charleville-M\u00e9zi\u00e8res, sono Rethel, Sedan, Revin e Vouziers.\nGeografia.\nIl territorio del dipartimento si presenta come una zona di transizione tra il Bacino parigino a sud-ovest e il massiccio delle Ardenne a nord-nord-est.\nVi si possono distinguere diverse regioni fisiche: la pianura del Champenois (regione storica della Champagne), limitata dalla valle del fiume Aisne, al di l\u00e0 della quale si allunga l'altopiano delle Ardenne, che raggiunge i di altitudine. Sull'altopiano i fiumi Mosa e Semoy hanno scavato gole scoscese, con strapiombi che arrivano ai di dislivello. Il punto culminante \u00e8 rappresentato dalla Croix-Scaille ( di altitudine).\nLa Mosa percorre il dipartimento, con un corso sinuoso e pieno di meandri, ma di scarsa portata, prima in senso est-ovest e poi piegando verso nord. I principali affluenti sono la Semoy e la Chiers (nati nel Belgio). Il Canale delle Ardenne collega la Mosa e l'Aisne. La regione \u00e8 particolarmente ricca di foreste, con oltre (un terzo della superficie).\nStoria.\nI ritrovamenti di Roc la Tour e della zona di Mouzon, attestano la presenza umana dal paleolitico al neolitico, tra anni fa e gli inizi del IV millennio a.C.\nLa regione \u00e8 menzionata (\"Arduina\") da Giulio Cesare, che la riferisce coperta da foreste impenetrabili. Il nome \u00e8 lo stesso di quello di una dea gallica, di cui ci sono giunte raffigurazioni come Diana cacciatrice cavalcante un cinghiale. In questa regione le trib\u00f9 degli Eburoni e dei Treveri resistettero accanitamente alle legioni romane e furono sottomessi solo dopo l'eliminazione del capo Induziomaro.\nDopo la caduta dell'Impero romano d'Occidente la regione appartenne ai Franchi, prima con i Merovingi e poi con i Carolingi. Nell'XI secolo il territorio fu sede di numerose abbazie (Bonnefontaine e Signy l'Abbaye), che favorirono grandemente lo sviluppo del territorio, con lo sfruttamento agricolo ottenuto con il disboscamento. A partire dall'XI secolo riprese lo sfruttamento delle cave di ardesia a Fumay, prima per la copertura degli edifici abbaziali e successivamente per l'esportazione e il commercio. Nel XVI e XVII secolo lo sfruttamento si intensific\u00f2 anche seguendo le vene nel sottosuolo. Si \u00e8 cercato il carbone (come nel nord della Francia) ma le quantit\u00e0 erano troppo scarse.\nLa regione era suddivisa in piccoli domini feudali (Rethel, Montcornet, Ch\u00e2teau-Regnault) con cittadelle. Nel 1521 la figlia di Fran\u00e7ois de Cl\u00e8ves, conte di Rethel, spos\u00f2 un nobile italiano, Luigi Gonzaga, che fece costruire il castello della Cassine, mentre il figlio, Carlo Gonzaga, fonder\u00e0 la nuova citt\u00e0 di Charleville. Nello stesso periodo la famiglia De La Marck dominava sul principato di Sedan (questa citt\u00e0 accoglieva cos\u00ec numerosi protestanti ed ebrei), Robert de la Mark arriv\u00f2 a sconfiggere gli spagnoli di Carlo V: durante questo conflitto, nel 1521, M\u00e9zi\u00e8res sub\u00ec un interminabile assedio.\nDurante la Guerra dei trent'anni si svolse qui, nel 1643, la battaglia di Rocroi, nella quale gli spagnoli vennero sconfitti. Nei secoli successivi questa zona di confine sub\u00ec con forti conseguenze le invasioni tedesche dell'epoca. \nIl dipartimento delle Ardenne fu uno degli originali 83 dipartimenti creati durante la rivoluzione francese il 4 marzo 1790 in base all'Atto del 22 dicembre 1789: esso includeva parti delle province storiche francesi dello Champagne e dell'Argonne, diversi principati come il Principato di Sedan, contee (come Rethel) e altre aree cedute alla Francia dai Paesi Bassi spagnoli nel corso del XVIII secolo.\nIl 12 maggio 1793 il dipartimento venne ingrandito con l'annessione del Principato vescovile di Liegi, di Couvin e della contea del Sacro Romano Impero di Fagnolle, e ulteriormente ampliato il 26 ottobre 1795 con una parte del Ducato di Bouillon.\nDopo la vittoria della Settima coalizione nella battaglia di Waterloo il 18 giugno 1815, col secondo trattato di Parigi alla Francia furono sottratti dei territori al dipartimento delle Ardenne per cederle al Regno Unito dei Paesi Bassi: il Ducato di Bouillon, Couvin, Mariembourg, Fagnolle e Philippeville; inoltre, il dipartimento venne occupato dalle truppe prussiane da giugno 1815 a novembre 1818.\nIl 2 settembre 1870 la citt\u00e0 di Sedan fu teatro dell'omonima battaglia in cui l'imperatore Napoleone III capitol\u00f2 alle truppe prussiane guidate da Helmuth von Moltke; il Re di Prussia Guglielmo I (futuro imperatore del Secondo Reich con il medesimo nome) ed il primo ministro Bismarck osservarono la battaglia dalle colline sopra Sedan: era la fine dell'Impero francese e l'avvento della repubblica.\nDurante la Prima e Seconda guerra mondiale, la regione fu il luogo di passaggio delle truppe nemiche: la Mosa \u00e8 pi\u00f9 facile (e stretta) da attraversare in queste zone di foreste e fu dichiarata \"zona di occupazione proibita\" alle truppe straniere. Qui c'\u00e8 stato l'ultimo colpo di fucile sul territorio francese il giorno dell'armistizio, a Vrigne Meuse, l'11 novembre del 1918 alle 11.\nFra i personaggi pi\u00f9 illustri nati in questa zona ci sono il celebre poeta francese Arthur Rimbaud, nato a Charleville nel 1854 e morto a Marsiglia nel 1891, e anche il fondatore dell'Universit\u00e0 della Sorbona (nato in un paese vicino a Rethel), Robert de Sorbon (il suo nome \u00e8 quello del villaggio di nascita), che era il confessore del re Luigi IX di Francia."}
{"id": "70718", "revid": "125341972", "url": "https://it.wikipedia.org/wiki?curid=70718", "title": "Lingua persiana", "text": "Il persiano (in persiano: ; \"f\u0101rs\u012b\" ) \u00e8 una lingua indoeuropea parlata in Iran, in Afghanistan e Tagikistan, dove \u00e8 ufficialmente denominato \"(forsi-i) tojiki\" (lingua tagika), in Afghanistan, dove \u00e8 ufficialmente denominato \"(f\u0101rs\u012b-ye) dari\" (lingua dari) e in Uzbekistan. Il vocabolo \"lingua persiana\" non va confuso con la parola \"farsi/parsi\", che indica un'etnia.\nDistribuzione geografica.\nCi sono 74 milioni di parlanti di persiano iraniano stando a Ethnologue, 2021.\nLingua ufficiale.\nGode dello stato di lingua ufficiale in Iran, Tagikistan (come lingua tagica) e Afghanistan (come lingua dari).\nDialetti e lingue derivate.\nSolitamente gli idiomi parlati da iraniani, tagichi e afghani di lingua persiana risultano essere mutuamente intelligibili. Tuttavia, stando ad una classificazione popolare:\nEsistono poi varie lingue simili al persiano, utilizzate dai popoli che abitano l'Iran moderno:\nStoria.\nEssa rappresenta la fase moderna della lingua dei Persiani, iniziata con la lingua persiana antica e proseguita con le fasi intermedie della lingua partica e della lingua pahlavi (o \"lingua persiana media\").\nDegna di menzione \u00e8 anche la lingua giudeo-persiana (o \"lingua dzhidi\") parlata dalle comunit\u00e0 ebraiche dell'Iran. \nIl persiano \u00e8 la lingua che ha dato origine alla letteratura persiana moderna, ampiamente diffusa sin dal medioevo anche al di fuori dei territori iranici (Turchia degli Ottomani, India dei Moghul, Asia Centrale).\nClassificazione.\nIl persiano appartiene alla famiglia delle lingue indoeuropee e, all'interno di questa, al ramo sudoccidentale delle lingue iraniche.\nSecondo lo standard ISO 639 \u00e8 codificato come macrolingua con i seguenti membri:\nGrammatica.\nPer quanto concerne l'ordine delle parole nella frase, appartiene al tipo \"Soggetto Oggetto Verbo\". Per esempio la frase in italiano \"Il libro \u00e8 qui\" \u00e8 in persiano \u06a9\u062a\u0627\u0628 \u0627\u06cc\u0646\u062c\u0627 \u0627\u0633\u062a (ket\u0101b inj\u0101-ast), dove \u06a9\u062a\u0627\u0628 (ket\u0101b) \u00e8 il libro, \u0627\u06cc\u0646\u062c\u0627 (inja) vuol dire qui, \u0627\u0633\u062a (ast) \u00e8 il verbo essere al presente coniugato alla terza persona.\nUna particolarit\u00e0 del persiano \u00e8 che non vi \u00e8 il genere maschile o femminile. Per esempio, la terza persona \u0627\u0648 (u) indica sia lui che lei.\nI sostantivi.\nIl persiano non ha un vero e proprio articolo determinativo come \"il\" oppure \"la\" nella lingua italiana. Nella forme di base i sostantivi persiani sono determinati o indeterminati, a seconda del contesto in cui ci troviamo. Per esempio:\nTuttavia il sostantivo pu\u00f2 essere reso indeterminato usando il suffisso \u06cc- (-i) alla fine del sostantivo. Per esempio:\nDa notare che il suffisso indeterminativo viene aggiunto per la maggior parte a sostantivi che sono numerabili; infatti viene raramente aggiunto a sostantivi non numerabili. Per esempio:\nIn alcuni casi pu\u00f2 rendere determinato un sostantivo quando \u00e8 l'oggetto diretto del verbo. In questo caso, si aggiunge il suffisso \u0631\u0627 (r\u0101).\nDa notare che il suffisso \u0631\u0627 (r\u0101) non cambia l'accento del sostantivo.\nPronomi.\nIl soggetto di un verbo \u00e8 una persona o una cosa che effettua l'azione indicata dal verbo. I pronomi che servono ad indicare il soggetto in un verbo in persiano sono:\nLa terza persona singolare \u0622\u0646 (\u0101n) e plurale \u0622\u0646\u0647\u0627 (anha) vengono utilizzati per oggetti non animati.\nSistema di scrittura.\nIl neopersiano utilizza una versione modificata dell'alfabeto arabo, che si afferm\u00f2 circa un secolo e mezzo dopo la conversione della Persia all'Islam. Prima dell'invasione araba, infatti, il persiano (al tempo si trattava del mediopersiano) veniva scritto con due diversi alfabeti: una versione modificata di quello aramaico e un alfabeto nato in Iran chiamato \"d\u00eendapirak\" (\"scrittura religiosa\").\nBench\u00e9 accomunati dall'utilizzo del medesimo alfabeto, il persiano e l'arabo sono due lingue estremamente diverse, dato che appartengono a due famiglie distinte - la prima a quella indoeuropea, la seconda a quella semitica - e possiedono una fonologia e una grammatica del tutto differenti.\nL'alfabeto arabo, cos\u00ec come \u00e8 utilizzato in Iran, presenta quattro lettere in pi\u00f9 rispetto a quello in uso nei paesi arabi e altre due lettere la cui grafia \u00e8 stata modificata. Ci\u00f2 \u00e8 dovuto al fatto che nel persiano vi sono alcuni fonemi che non si ritrovano nell'arabo. Alcuni chiamano tale alfabeto \"perso-arabo\". Le quattro lettere addizionali sono:\nLe due lettere che presentano una grafia diversa sono:\nEssendo la fonetica del persiano completamente diversa da quella dell'arabo, molte lettere dell'alfabeto arabo che in arabo rappresentano diversi fonemi, in persiano vengono pronunciate allo stesso modo.\nIl persiano ha quindi quattro lettere per il fonema (\u0632 \u0630 \u0638 \u0636), tre per la (\u0633 \u0635 \u062b), due per la (\u062a \u0637), due per la (\u0647 \u062d), due per e (\u063a \u0642), due per indicare il colpo di glottide, simile a uno iato in italiano (\u0621 \u0639).\nIl persiano ha sei vocali (senza distinzioni di lunghezza, come in italiano), mentre l'alfabeto arabo ne prevede tre, distinte in lunghe e brevi: in arabo, solo le lunghe vengono normalmente scritte, mentre le brevi possono essere scritte come accenti (\"\u1e25arak\u0101t\", lett. \"mozioni\") sulla vocale a cui seguono.\nDi conseguenza, la met\u00e0 delle vocali persiane viene effettivamente scritta, in quanto rappresentata da vocali lunghe, mentre l'altra met\u00e0 viene sottintesa.\nIn ogni caso, non ci sono vocali pronunciate brevemente o lungamente in persiano, anche se l'uso degli accenti arabi pu\u00f2 generare confusione quando la \"a\", la \"o\" e la \"e\" vengono definite \"vocali brevi\" in senso lato.\nVa osservato che storicamente il persiano aveva una distinzione tra vocali brevi e lunghe, che per\u00f2 \u00e8 andata persa nel persiano moderno.\nSi potrebbe anche osservare che molte parole persiane con radicale araba sono pronunciate diversamente dalla parola araba originale. La \"alef con hamza sottostante\" (\u00a0\u0625\u00a0) muta sempre in una semplice \"alef\" (\u00a0\u0627\u00a0); la \"teh marbuta\" (\u00a0\u0629\u00a0) di norma, ma non sempre, si trasforma in una \"teh\" (l'araba \"t\u0101\u02be taw\u012bla\" ) (\u00a0\u062a\u00a0) o \"heh\" (\u00a0\u0647\u00a0) (araba \"h\u0101\u02be haf\u012bfa\" ); mentre le parole che presentano un certo tipo di \"hamza\" in una parola derivante dall'arabo sono pronunciate diversamente, senza impiegare il \"colpo di glottide\" altrimenti necessario per la corretta pronuncia della \"hamza\" araba (cosicch\u00e9 \u0645\u0633\u0624\u0648\u0644 diventa \u0645\u0633\u0626\u0648\u0644).\nAltre lingue come il pashtu o l'urdu hanno acquisito tali nozioni e hanno talora aggiunto ulteriori lettere al loro alfabeto e ulteriori tipi di puntuazioni diacritiche.\nCi sono molte parole straniere in persiano, provenienti dall'arabo, dal turco e, in misura minore, dal francese e dall'inglese.\nNello standard Unicode, il persiano utilizza uno pseudo-spazio da aggiungere alla scritta araba, chiamato \"Zero Width Non-Joiner (ZWNJ)\", ossia \"larghezza zero non connettiva\". Esso funziona come uno spazio per separare due lettere adiacenti altrimenti da unire, ma non ha una larghezza visivamente percettibile, e non \u00e8 considerato un separatore di parola dai programmi che segmentano il testo.\n\"Pinglish\" \u00e8 il nome dato alla lingua dei testi elettronici scritti in persiano con alfabeto latino, a cui si ricorre nelle e-mail, nei forum e nelle chat. Non esiste uno standard ufficiale per trascrivere il persiano in alfabeto latino, e la questione pu\u00f2 essere considerata politicamente controversa in Iran in quanto l'alfabeto arabo \u00e8 considerato parte del bagaglio culturale islamico.\nIl pinglish \u00e8 considerato, indipendentemente dalle opinioni politiche, uno stile di scrittura molto informale, inappropriato per corrispondenze ufficiali."}
{"id": "70719", "revid": "1409041", "url": "https://it.wikipedia.org/wiki?curid=70719", "title": "Capo di Buona Speranza", "text": "Il capo di Buona Speranza (in portoghese: \"Cabo da Boa Esperan\u00e7a\") \u00e8 l'estremit\u00e0 meridionale della penisola del Capo, in Sudafrica. Tradizionalmente, ma erroneamente, viene considerato come il punto pi\u00f9 a sud del continente africano e come punto di separazione tra l'oceano Atlantico e l'oceano Indiano; in realt\u00e0, il primato spetta a capo Agulhas.\nStoria.\nIl capo di Buona Speranza fu raggiunto per la prima volta dal navigatore portoghese Bartolomeo Diaz nel 1487, che lo chiam\u00f2 \"capo delle tempeste\"; ma fu Vasco da Gama, nel 1497, a portare a termine per la prima volta il tragitto verso le Indie. Della sua missione parla anche \"I Lusiadi\", il poema epico di Lu\u00eds de Cam\u00f5es del 1572, in cui il viaggio dell'esploratore portoghese viene reinterpretato con riferimenti alla mitologia greca e romana. Nel poema, il capo diventa Adamastore, un gigante trasformato in roccia come punizione per il suo amore per Teti, la pi\u00f9 bella delle Nereidi, di cui si era innamorato anche Peleo.\nIl capo di Buona Speranza fu sempre un luogo dal forte significato \"simbolico\", un vero \"finis terrae\", reso ancora pi\u00f9 suggestivo dalla violenza delle sue acque. Presso il capo, secondo la leggenda del XVII secolo, navigava eternamente l'Olandese volante, avendo giurato che avrebbe doppiato il capo anche a costo di navigare in eterno, ed essendo poi affondato prima di superare il promontorio.\nDescrizione.\nLa regione attorno al capo \u00e8 una riserva naturale chiamata \"Cape of Good Hope Nature Reserve\", costituita da circa 7700 ettari lungo 40\u00a0km di costa. Creata nel 1938, la riserva ospita numerose specie di uccelli, in particolare struzzi, antilopi, gnu, facoceri e babbuini; il tipo predominante di flora \u00e8 il tipico fynbos della zona del capo.\nIl capo di Buona Speranza \u00e8 costituito essenzialmente da una spiaggia di ciottoli. Poco pi\u00f9 a nordest si trova il punto pi\u00f9 elevato di Cape Point, raggiungibile in funicolare (dal nome simbolico di Flying Dutchman, ovvero Olandese volante, il mitico vascello fantasma che solcava i mari settecenteschi e ottocenteschi senza meta), che svolge il ruolo di \"luogo simbolo\" e attrazione turistica \"facendo le veci\" del vero e proprio capo, meno appariscente. A Cape Point c'\u00e8 un grande ristorante panoramico, il Two Oceans Restaurant, e due fari. Il faro pi\u00f9 antico fu attivo dal 1860 al 1919 ma, a causa della sua posizione eccessivamente elevata, risult\u00f2 spesso inefficace a causa della nebbia non infrequente della zona. Tutta la zona del capo di Buona Speranza e di Cape Point \u00e8 abitata da grandi comunit\u00e0 di babbuini.\nAl \"capo\" si riferiscono numerosi toponimi della zona. Talvolta l'espressione \"capo di Buona Speranza\" viene utilizzata per riferirsi all'intera penisola del Capo, o alla Colonia del Capo, o all'interna provincia del Capo (oggi suddivisa in provincia del Capo Occidentale, provincia del Capo Orientale e provincia del Capo Settentrionale)."}
{"id": "70728", "revid": "118710836", "url": "https://it.wikipedia.org/wiki?curid=70728", "title": "Discepolo che Ges\u00f9 amava", "text": "La perifrasi discepolo che Ges\u00f9 amava (in greco \u03bc\u03b1\u03b8\u03b7\u03c4\u1f74\u03c2 \u1f43\u03bd \u1f20\u03b3\u03ac\u03c0\u03b1 \u1f41 \u1f38\u03b7\u03c3\u03bf\u1fe6\u03c2, \"ho math\u0113t\u0113s hon \u0113gap\u0101 ho I\u0113sous\") \u00e8 utilizzata nel Vangelo secondo Giovanni per indicare, secondo la tradizione, lo stesso Giovanni, anche se gli ultimi studi di alcuni esegeti escludono che si tratti di Giovanni l'apostolo. La vecchia traduzione \"discepolo prediletto\" \u00e8 stata abbandonata da molti traduttori, perch\u00e9 sembra suggerire una preferenza particolare per questo discepolo. Tale sfumatura, per\u00f2, \u00e8 assente nel testo greco. \nOccorrenze nel Vangelo di Giovanni.\nIl \"discepolo che Ges\u00f9 amava\" compare in vari passi:\nL'episodio dell'Ultima Cena suggerisce che il discepolo amato sia uno degli apostoli, dato che secondo i Sinottici solo essi vi parteciparono (c. Marco , Matteo , Luca ).\nLa testimonianza del discepolo amato sarebbe all'origine del quarto vangelo (c. e ), anzi egli ne sarebbe addirittura l'autore (c. e ).\nL'identificazione con Giovanni evangelista.\nNella tradizione antica il discepolo amato \u00e8 concordemente identificato dai commentatori con Giovanni figlio di Zebedeo e fratello di Giacomo. L'ipotesi sembra tuttora spiegare al meglio i dati a nostra disposizione. Attualmente, tale interpretazione non \u00e8, comunque, condivisa e gli esegeti del cattolico \"Nuovo Grande Commentario Biblico\" osservano che \"l'autore di chiaramente non identifica il discepolo prediletto, che sta all'origine della tradizione giovannea, con Giovanni figlio di Zebedeo. parla de \u00abi (figli) di Zebedeo\u00bb, mentre parla del discepolo prediletto. Altrove, il vangelo pare separare i Dodici dagli altri discepoli del Signore, nei quali sarebbe compreso il discepolo prediletto\".\nUno dei motivi della mancata identificazione con san Pietro apostolo deriva da , nel quale Ges\u00f9 reagisce al rimprovero di Cefa, che a nome dei discepoli Lo invita a non annunciare pubblicamente la Passione che lo attendeva. La reazione del Figlio di Dio non \u00e8 presente in nessuno dei passi riferiti al discepolo prediletto."}
{"id": "70735", "revid": "6923", "url": "https://it.wikipedia.org/wiki?curid=70735", "title": "Mulberry Harbour", "text": "Il Mulberry Harbour (Porto Mulberry) o porto artificiale di Arromanches era un tipo di porto temporaneo artificiale sviluppato nella Seconda guerra mondiale per essere utilizzato durante gli sbarchi del D-Day.\nStoria progettuale.\nNon \u00e8 ben chiaro chi per primo abbia avuto l'idea di utilizzare pontili mobili per lo sbarco di uomini e mezzi direttamente da navi alla fonda, ma molti pensano sia stato il Vice Ammiraglio John Hughes-Hallett. A una riunione nel 1942, dopo il raid su Dieppe, dichiar\u00f2 che, se non era possibile catturare un porto, allora si sarebbe potuto trasportarlo attraverso la Manica. Sebbene in un primo momento questa proposta venisse accolta con derisione, l'idea dei Mulberry Harbours inizi\u00f2 a prendere forma quando Hughes-Hallett divent\u00f2 il Capo Navale dello staff che stava organizzando l'operazione Overlord.\nSviluppato da un team del quale facevano parte lo scienziato irlandese John Desmond Bernal e l'ingegnere inglese Bruce White, costituito per ordine di Winston Churchill, il progetto del porto mobile Mulberry era costituito da una \"testa\" denominata \"\"Spud\", costituita da una piattaforma ancorata al fondale marino per mezzo di quattro lunghe gambe, al quale poteva attraccare il naviglio da trasporto; la piattaforma era libera di oscillare in altezza, in modo da assecondare il moto ondoso e la marea. Questa piattaforma era collegata alla terraferma mediante una passerella formata da elementi metallici galleggianti (e dotati di un certo grado di flessibilit\u00e0) chiamati \"Whale\", al di sopra della quale avrebbero potuto circolare i veicoli a motore. Al di sotto della giunzione tra un elemento e l'altro della passerella erano posizionati dei pontoni galleggianti \"Beetle\", fissati al fondale con cime e ancore. Per proteggere il porto prefabbricato dai marosi era prevista la realizzazione di una barriera frangiflutti grazie a enormi cassoni di cemento (\"Phoenix\") o imbarcazioni (\"Gooseberry\"\"), trasportate attraverso la Manica e affondate nei pressi della spiaggia. Appena prima dell'installazione del porto prefabbricato Mulberry, gli alleati fecero affondare numerose vecchie navi da guerra o da commercio in modo da formare una prima barriera contro le onde per un totale di 7 chilometri di frangiflutti costituiti da queste navi. Inoltre, ci si accorse che le strutture superiori delle navi potevano fungere da centro amministrativo, pronto soccorso, zona di riparazione, zona alloggio per gli equipaggi delle chiatte d'assalto.\nL'operativit\u00e0 di due porti Mulberry, costruiti nei mesi precedenti in Inghilterra, venne attuata gi\u00e0 il 9 giugno, appena tre giorni dopo il D-Day; il Mulberry 'A', venne utilizzato dagli americani a Omaha Beach, mentre il Mulberry 'B' fu gestito dagli inglesi ad Arromanches-les-Bains. La notte tra il 19 e il 20 giugno una violenta tempesta distrusse il porto americano, lasciando intatto solo quello britannico. Nei 100 giorni successivi al D-Day, questo porto, che divenne conosciuto anche con il nome di Port Winston, fu utilizzato per far sbarcare oltre 2,5 milioni di uomini, 500.000 veicoli, e 4 milioni di tonnellate di rifornimenti, facendo cos\u00ec transitare gran parte dei rinforzi necessari per l'avanzata in Francia.\nDa un punto di vista tecnico un porto Mulberry veniva costruito con 600.000 tonnellate di calcestruzzo, era suddiviso in 33 moli, e aveva 16 km di carreggiata galleggiante per lo sbarco di uomini e mezzi sulla spiaggia. I cassoni che furono poi affondati per farne dei frangiflutti durante la costruzione, vennero trainati attraverso la Manica a sole 5 miglia orarie. Mentre il porto a Omaha si distrusse piuttosto rapidamente, Port Winston fu utilizzato intensamente per 8 mesi, nonostante fosse stato progettato per durare solo 3 mesi.\nSezioni della passerella metallica vennero successivamente utilizzate in Francia, Belgio e Paesi Bassi per ricostruire alcuni ponti distrutti dai bombardamenti alleati o dai tedeschi in ritirata; alcuni di essi sono in uso ancora oggi, come quello sul fiume Mosa a Vacherauville, quello sulla Mosella lungo la strada D56 tra Cattenom e K\u0153nigsmacker e a Vierville-sur-Mer nel Calvados lungo la D517.\nPort Winston viene comunemente indicato come uno dei migliori esempi di ingegneria militare. I suoi resti sono ancora visibili oggi dalle spiagge di Arromanches."}
{"id": "70740", "revid": "439868", "url": "https://it.wikipedia.org/wiki?curid=70740", "title": "Ari\u00e8ge", "text": "L'Ari\u00e8ge \u00e8 un dipartimento francese della regione Occitania. Il territorio del dipartimento confina con i dipartimenti dell'Alta Garonna a nord-ovest, dell'Aude a nord-est e dei Pirenei Orientali a sud-est. A sud confina con Andorra e con la Spagna (provincia di Lleida in Catalogna).\nIl dipartimento comprende 22 cantoni e 332 comuni. Le principali citt\u00e0, oltre al capoluogo Foix, sono Pamiers e Saint-Girons.\nStoria.\nIl dipartimento era abitato in et\u00e0 preistorica, come testimoniano le grotte di Niaux e di Mas d\u2019Azil, con pitture rupestri e dolmen. In et\u00e0 storica era abitato da popolazioni di etnia iberica o basca, insediati sul versante settentrionale dei Pirenei e nelle vallate sottostanti. Si trattava di trib\u00f9 nomadi di pastori, che entrarono in relazione commerciale prima con i Fenici e quindi con i Focesi. I \"Consorani\" (da \"consortiri\", dividere la stessa sorte) resero difficile la conquista romana di questo territorio.\nNel 415 entr\u00f2 a far parte del regno dei Visigoti, fino alla loro sconfitta ad opera del re dei Franchi Clodoveo nel 507. Pass\u00f2 sotto i duchi di Aquitania, che entrarono in contesa con gli ultimi re merovingi e chiamarono in aiuto i Saraceni finch\u00e9 questi non finirono per dominare il paese tra il 719 e il 759. Sconfitti da Carlo Martello e da Carlo Magno, la regione torn\u00f2 al regno dei Franchi.\nEntr\u00f2 a far parte del feudo dei signori di Tolosa a partire dal 779, e nel IX secolo fu ceduta ai conti di Carcassonne. Nel 1050 fu istituito il feudo di Foix per Ruggero I, figlio cadetto del conte Ruggero di Carcassonne. Gli successe il figlio Ruggero II, che ottenne il titolo di conte e si stabil\u00ec nel castello presso l'abbazia di San Volusiano. Ruggero III, conte dal 1070 al 1125 fu scomunicato per simonia da papa Pasquale II e partecip\u00f2 per espiare alla crociata in Palestina.\nTra il 1141 e il 1188 la contea fu retta da Bernardo I, abile negoziatore, che ottenne da Raimondo V di Tolosa Carcassonne e i domini di Ruggero Trencavel. Raimondo-Ruggero, alleato dei conti di Tolosa e campione degli Albigesi, fu il principale oppositore di Simone IV di Montfort. Ne prosegu\u00ec l'opera il figlio, Bernardo II il Grande, alleato di Raimondo VII di Tolosa fino alla sconfitta da parte di Luigi VIII di Francia, in seguito alla quale fu costretto a ritirarsi in convento dove mor\u00ec nel 1241. Il figlio Ruggero IV si sottomise a Luigi IX e inizi\u00f2 una serie di contese feudali che continuarono sotto Bernardo III, Gastone I e Gastone II.\nGastone II mor\u00ec a Siviglia nel 1343, lasciando la vedova Eleonora di Comminges e un figlio di dodici anni, Gastone III F\u00e9bus. Questi combatt\u00e9 contro gli inglesi durante l'invasione del 1345 e fu nominato luogotenente del re e generale per la Guascogna e altre regioni della Linguadoca. Spos\u00f2 nel 1349 Agnese, figlia di Giovanna di Francia e del re di Navarra Filippo III e le sue imprese furono narrate nelle cronache del contemporaneo Jean Froissart. Mor\u00ec nel 1391.\nIl figlio Matteo mor\u00ec senza figli nel 1398 e la contea di Foix pass\u00f2 al marito della sorella Isabella, Arcimboldo, che assunse il titolo di conte di Foix mutando nome. Il suo ultimo successore Gastone IV divenuto re di Navarra, per il suo matrimonio con Eleonora, figlia ed erede del re Giovanni II, riun\u00ec il proprio feudo al regno ereditato. Sempre per matrimonio il regno di Navarra pass\u00f2 nel 1484 alla casa d'Albret e quindi alla casa di Borbone e la contea di Foix fu riunita alla monarchia francese sotto Enrico IV e ufficialmente annessa nel 1620 da Luigi XIII.\nIl dipartimento fece quindi parte della Francia senza grandi scosse e visse un forte sviluppo economico nel XIX secolo.\nGeografia fisica.\nLa parte meridionale del dipartimento \u00e8 occupata da diversi massicci (altitudini tra i 1715 e i 2348 m), collegati alla catena principale dei Pirenei, dove si raggiunge l'altitudine di 3077 m. Dalla zona dei massicci si passa ai rilievi del Plantaurel, con altitudine dai 600 ai 700 m, percorso da una serie di piccole vallate orientate in senso est-ovest. La zona pianeggiante pi\u00f9 settentrionale corrisponde alla valle del fiume Ari\u00e8ge e dei suoi affluenti (Hers, Crieu)\nIl territorio \u00e8 scarsamente popolato ed industrializzato, lontano dai grandi assi di comunicazione e da circa un secolo vedeva la popolazione diminuire. La tendenza si \u00e8 arrestata negli ultimi 30 anni, soprattutto a causa dell'immigrazione interna dai dipartimenti confinanti, costituita soprattutto da persone anziane e diretta verso i centri urbani di Foix e di Pamiers.\nEconomia.\nL'agricoltura rappresenta una parte relativamente modesta dell'economia del dipartimento. Nella zona montuosa dei Pirenei comprende soprattutto pascoli e foreste, con esigui fondi coltivati nei fondovalle. Vi domina l'allevamento ovino estensivo, di scarsa redditivit\u00e0. Nella regione del Plantaurel domina invece l'allevamento bovino per la produzione di carne, con una crescita delle dimensioni dei fondi negli ultimi anni. Nella valle dell'Ari\u00e8ge dominano le culture ad alto rendimento, come mais, soia e girasole e sono presenti alcuni grandi allevamenti bovini per la produzione del latte. Restano numerosi i fondi di piccole dimensioni, sfruttati da coltivatori anziani o come seconda attivit\u00e0. \nUna certa diffusione ha anche l'allevamento dei cavalli di razza M\u00e9rens.\nL'industria \u00e8 costituita da bacini industriali ad alta specializzazione ed \u00e8 concentrata in pochi grandi stabilimenti impiantatisi da lungo tempo, che sfruttano le abbondanti risorse naturali e si rivolgono soprattutto all'esportazione: industria tessile nel Lavelanet e nella regione di Olmes, elettrometallurgia nella valle del Vicdessos (in forte crisi), estrazione del talco nella regione di Tarascona e Foix, l'industria cartaria a Saint-Girons e l'industria aeronautica e chimica a Pamiers. Grande sviluppo hanno conosciuto le imprese artigianali, mentre \u00e8 carente la media impresa.\nTurismo.\nIl turismo sfrutta le bellezze naturali, i siti archeologici e le risorse agrituristiche; nel 2009 \u00e8 stato istituito il \"Parco naturale regionale dei Pirenei dell'Ari\u00e8ge\"."}
{"id": "70742", "revid": "232551", "url": "https://it.wikipedia.org/wiki?curid=70742", "title": "Aube (dipartimento)", "text": "L'Aube \u00e8 un dipartimento francese della regione Grand Est. Confina con i dipartimenti della Marna a nord, dell'Alta Marna a est, della C\u00f4te-d'Or a sud-est, della Yonne a sud-ovest e della Senna e Marna a ovest.\nNel 1790 fu formato con territori delle antiche province di Champagne (per la maggior parte) e della Borgogna.\nIl dipartimento comprende 33 cantoni. Le principali citt\u00e0, oltre al capoluogo Troyes, sono Romilly-sur-Seine, Bar-sur-Aube, Bar-sur-Seine e Nogent-sur-Seine.\nStoria.\nIl territorio fu sede delle trib\u00f9 galliche dei Tricassini (ad ovest) e dei Lingoni (ad est). I primi, insieme ai Senoni, parteciparono al saccheggio gallico di Roma del 390 a.C. Nel loro capoluogo (\"Traecae\", oggi Troyes), poco prima della spedizione cesariana del 58-51 a.C., veniva battuta moneta. Non vengono citati nel \"De bello Gallico\" di Cesare, ma sono nominati tra i popoli della Gallia da Plinio il Vecchio. Dopo la conquista romana, la citt\u00e0 di \"Traecae\" prese il nome di \"Augustobona\" e il territorio fece parte della provincia della Gallia Lugdunense (dopo la riforma di Diocleziano della Lugdunense IV).\nDalla met\u00e0 del III secolo si inizi\u00f2 a diffondere nella regione il Cristianesimo, ad opera inizialmente dei santi Potenziano e Saviniano, originari di Samo. Nel 259 vi venne martirizzato San Patroclo e nel 275 Santa Giulia, insieme a venti notabili dell'attuale Troyes. Un episcopato, retto da Sant'Amatore, \u00e8 attestato nella citt\u00e0 a partire dal 340 DC.\nIn questo stesso periodo si ebbero le rivolte dei Bagaudi, contadini e piccoli proprietari rovinati dal fisco imperiale che si erano trasformati in briganti, saccheggiando citt\u00e0 e campagne. In particolare si ebbero gravi saccheggi nel 286. Nel 360 Troyes fu presa dopo un breve assedio dal futuro imperatore Giuliano.\nNel 451 gli Unni di Attila e i loro alleati Ostrogoti e Gepidi furono sconfitti da un esercito romano comandato dal generale Flavio Ezio alleato con i Visigoti e gli Alani, nella battaglia dei Campi Catalaunici.\nNel 484 il territorio del dipartimento entr\u00f2 a far parte del regno dei Franchi di Clodoveo: da quest'epoca la regione prese il nome di \"Campania\" o \"Champagne\", per le sue vaste e fertili pianure. Nella suddivisione del regno venne attribuita al regno di Austrasia (511 DC). Nelle lotte tra Neustria e Austrasia fu messo a morte nel 598 il duca di Champagne Wintrione.\nTroyes fu saccheggiata dagli Arabi di Spagna nel 720 e dai Normanni nell'889. Nel X secolo il vescovo di Troyes Ansegiso, che era riuscito a fermare una seconda incursione normanna, tent\u00f2 di sostituirsi al conte Roberto, e cacciato da costui torn\u00f2 a porre, l'assedio alla citt\u00e0 con l'aiuto dell'imperatore tedesco Ottone, ma senza successo.\nIl territorio del dipartimento fu un centro monastico (dalle prime abbazie benedettine, quali Moustier-la-Celle, Notre-Dame-aux-Nonains-Monti\u00e9ramey, a cui si aggiunse quella di Molesmes, poi di Citeaux) alla celebre abbazia di Chiaravalle (\"Clairvaux\"), fondata da Bernardo di Chiaravalle nel 1115. Nel 1120 l'oratorio del Paracleto venne fondato a Troyes da Abelardo e ne divenne badessa Eloisa.\nA Troyes si svilupp\u00f2 anche un'importante scuola talmudica, che fu tra i centri culturali giudaici pi\u00f9 importanti nel XII secolo, nella quale svolse la sua attivit\u00e0 il rabbino Rachi (1040-1105), uno dei maggiori commentatori biblici del suo tempo.\nNel XIII secolo inizia la grande rinomanza della fiera di Troyes, frequentata dai mercanti di tutta Europa e che declin\u00f2 solo nel XVI secolo (ma riprese nuovamente nel 1694).\nNel 1361 tutta la Champagne fu annessa ai possedimenti reali. Nel 1420 fu siglato a Troyes il trattato tra Carlo VI di Francia ed Enrico V di Inghilterra, con cui la figlia del primo venne data in sposa al re d'Inghilterra, che diveniva erede e successore di Carlo sul trono di Francia al posto del figlio del re. La successiva lotta tra Carlo VII per contrastare le mire del re di Inghilterra vide la partecipazione di Giovanna d'Arco. La citt\u00e0 di Troyes che Giovanna si accingeva a mettere sotto assedio, le apr\u00ec le porte nel 1429.\nDurante le lotte tra Luigi XI e il ducato di Borgogna, Troyes fu spesso quartier generale del re di Francia. La Champagne sub\u00ec le conseguenze delle lotte tra Francesco I e Carlo V e nel 1524 Troyes venne saccheggiata e incendiata dalle truppe imperiali.\nIl territorio sub\u00ec ancora le conseguenze delle Guerre di religione e fu insanguinato dalle vittime della Notte di San Bartolomeo nel 1572. Le citt\u00e0 aprirono le porte al re Enrico IV solo dopo la sua abiura (1593-1594).\nNel 1814 si combatt\u00e9 in questo territorio la disperata resistenza di Napoleone contro gli alleati che avevano invaso la Francia. Dopo i Cento giorni del ritorno napoleonico il dipartimento dovette subire tre anni di occupazione straniera, fino al 1818. Fu nuovamente occupato dalle armate prussiane tra il 1870 e il 1871.\nDurante la seconda guerra mondiale sub\u00ec bombardamenti sia tedeschi che alleati, che causarono notevoli distruzioni.\nCultura.\nPatrimonio architettonico.\nNel territorio del dipartimento sono compresi 142 monumenti storici ufficialmente riconosciuti e altri 226 censiti, 5 siti riconosciuti e 18 censiti e un settore di salvaguardia per il centro storico di Troyes.\nSono di propriet\u00e0 statale tre edifici monumentali: l'abbazia di Chiaravalle (XII secolo), la cattedrale dei Santi Pietro e Paolo a Troyes (XIII secolo) e il castello di \"La Motte Tilly\" (1755).\nL'architettura locale \u00e8 caratterizzata dall'utilizzo di calcari gessosi e teneri (che richiedono grandi opere di manutenzione), di arenaria, di mattoni seccati o cotti. Il mattone viene spesso associato ai calcari gessosi. La copertura con le stoppie \u00e8 quasi del tutto scomparsa, mentre ad est si sono diffusi i tetti a tegole e coppi \"alla romana\".\nImportante il patrimonio di archeologia industriale, legato allo sviluppo dell'industria della maglieria nel XIX secolo.\nGeografia fisica.\nTerritorio.\nVerso sud-est, il territorio \u00e8 accidentato e pittoresco, ricco di foreste, con colline calcaree, con le alture pi\u00f9 elevate del \"Bois-du-Mont\" (366 m) e della \"T\u00eate-aux-Loups\". Queste elevazioni si collegano all'altopiano delle \"Langres\" e al basso massiccio della \"C\u00f4te-d'Or\", che fa da spartiacque tra i corsi fluviali diretti verso l'Atlantico, tra i quali la Senna, e quelli che fanno parte dei bacini della Saona e del Rodano, diretti verso il Mediterraneo. Nascono qui sia la Saona, che la Senna.\nLa parte nord-occidentale fa parte della \"Champagne Pouilleuse\" o \"Champagne Sterile\", con rilievi arrotondati e altopiani di creta dura, quasi privi di vegetazione, tranne che nelle vallate, fresche e umide e con sorgenti a volte di notevole portata.\nClima.\nIl clima \u00e8 temperato, non del tutto continentale visto che mancano rilievi elevati che frenino la lontana influenza marittima. Il dipartimento \u00e8 in parte compreso nella regione climatica parigina (o \"sequana\", del bacino della Senna), con temperature moderate e tempo estremamente variabile. La zona sud-orientale rientra invece nella zona climatica dei Vosgi, con temperature pi\u00f9 fredde, primavere tardive ed estati precoci.\nLe temperature si addolciscono man mano che il rilievo degrada, verso nord-est. La piovosit\u00e0 \u00e8 scarsa (750\u00a0mm annui)\nSociet\u00e0.\nEvoluzione demografica.\nLa popolazione del dipartimento \u00e8 in lenta crescita, con un basso indice di natalit\u00e0 e un crescente invecchiamento.\nL'agglomerazione urbana di Troyes sfiora i 129.000 abitanti, e qui si stabiliscono circa la met\u00e0 dei nuovi arrivi, in particolare i pi\u00f9 giovani (attrazione del polo universitario).\nLa seconda citt\u00e0, Romilly sur Seine, ha circa 15.000 abitanti.\nEconomia.\nLe terre coltivate rappresentano circa il 63% del territorio e l'agricoltura si divide tra le culture dei cereali e della barbabietola da zucchero e una forte viticoltura nella regione di sud-est. Recentemente si \u00e8 inoltre sviluppata una certa diversificazione, con coltivazioni di patate e legumi. Sono inoltre presenti attivit\u00e0 agro-industriali (zuccherifici, distillerie, stabilimenti vinicoli, trasformazione dei legumi). Lo sfruttamento forestale e la lavorazione del legno sono anche presenti.\nL'industria \u00e8 caratterizzata dal declino del settore tessile (tradizionale maglieria) e dello sviluppo della metallurgia.\nNel settore terziario lo sviluppo \u00e8 dovuto al polo universitario dell'Universit\u00e0 e alla ripresa della tradizionale attivit\u00e0 fieristica, con centri di immagazzinaggio e negoziazione.\nLe attivit\u00e0 economiche sono concentrate principalmente nel capoluogo Troyes, mentre la seconda citt\u00e0, Romilly sur Seine ha visto declinare le proprie attivit\u00e0 industriali. La rete di piccoli borghi rurali soffre delle piccole dimensioni e della distanza dai grandi assi di comunicazione."}
