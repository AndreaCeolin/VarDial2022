{"id": "58943", "revid": "57342", "url": "https://it.wikipedia.org/wiki?curid=58943", "title": "Colonne di San Lorenzo", "text": "Le colonne di San Lorenzo sono un'antica costruzione di epoca tardo romana di Milano situate di fronte alla basilica omonima in prossimit\u00e0 della porta Ticinese medievale. Esse rappresentano uno dei rari reperti superstiti della Milano imperiale.\nStoria.\nSi tratta di sedici colonne, alte circa 7 metri e mezzo, in marmo di Musso, con capitelli corinzi che sostengono la trabeazione. In realt\u00e0 guardando bene le colonne sono 17, infatti sulla sommit\u00e0 dell'arco che si trova al centro delle colonne, che ne differenzia 8 da un lato e 8 sull'altro, vi \u00e8 una colonna in miniatura con sopra la croce. Provengono da edifici romani risalenti al II o III secolo, probabilmente un tempio pagano sito nell'area dell'attuale piazza Santa Maria Beltrade. \nLe colonne vennero trasportate nell'attuale locazione a completare l'erigenda basilica di San Lorenzo. I capitelli provengono invece da due edifici differenti; sono infatti diversi per stile e dimensioni. Ai capitelli pi\u00f9 bassi \u00e8 stato aggiunto uno spessore in laterizio per livellarli con gli altri. L'assemblaggio che si vede oggi fu realizzato in epoca medioevale, fra l'XI e il XII secolo, a cui risalgono le parti in laterizio che completano l'architrave, con l'arco sormontato dalla croce al centro del colonnato. Appoggiati alla basilica vi sono altri corpi, tra cui notevole \u00e8 la cappella di sant'Aquilino con mosaici di et\u00e0 romana.\nFino al 1935, nell'attuale piazzale che sorge fra le Colonne e la Basilica di San Lorenzo sorgeva un intero isolato formato da vecchi edifici popolari; tale complesso venne abbattuto per dare, coerentemente coi principi e gli indirizzi urbanistici del tempo, maggiore respiro e monumentalit\u00e0 alla basilica. Il nuovo piazzale venne successivamente occupato dai binari del tram, che negli anni novanta venne spostato al di l\u00e0 delle Colonne, su binari compenetranti. Del 1937 \u00e8 la statua bronzea di Costantino Imperatore, legato a Milano per la promulgazione del famoso editto dell'anno 313, copia moderna di un originale tardoantico conservato a Roma.\nLe Colonne tutt'oggi rivestono un particolare significato affettivo per i milanesi, testimoniando visibilmente la storia dell'antica Mediolanum, sopravvissuta alla furia distruttrice dei Goti, del Barbarossa e dei bombardamenti della seconda guerra mondiale."}
{"id": "58945", "revid": "393899", "url": "https://it.wikipedia.org/wiki?curid=58945", "title": "Samba (software)", "text": "In informatica Samba \u00e8 un progetto libero che fornisce servizi di condivisione di file e stampanti a client SMB/CIFS. Samba \u00e8 liberamente disponibile, al contrario di altre implementazioni SMB/CIFS, e permette di ottenere interoperabilit\u00e0 tra Unix, Linux, macOS e Windows.\nDescrizione.\nStoria.\nOriginariamente sviluppato per UNIX da Andrew Tridgell nell'Universit\u00e0 Nazionale Australiana, il nome \"samba\" deriva dall'inserzione di 2 vocali nel nome del protocollo usato da Microsoft \"SMB\" (Server Message Block). Originariamente si chiamava \"smbserver\", ma fu cambiato a causa dell'azienda \"Syntax\" che vendeva un prodotto chiamato \"TotalNet advanced Server\" e possedeva il marchio SMBserver.\nCaratteristiche.\nSamba \u00e8 un software che gira su piattaforme che non siano Microsoft Windows, per esempio, UNIX, Linux, IBM System 390, OpenVMS e altri sistemi operativi. Samba utilizza il protocollo TCP/IP utilizzando i servizi offerti sul server ospite. Quando opportunamente configurato, permette di interagire con server Microsoft Windows come se fosse un file server e un print server oppure far parte di un dominio, tipicamente implementato su un dominio Windows Server. Inoltre, pu\u00f2 svolgere funzioni simili ad Active Directory di Microsoft su qualsiasi piattaforma non Microsoft.\nL'uso principale di Samba, in ambito multi sistema o di rete, \u00e8 quello di far interagire Windows con altri sistemi operativi non Microsoft, fornendo cos\u00ec una piattaforma comune per l'impiego condiviso di risorse (server, client, gruppi, utenti, dischi, cartelle, stampanti e altri dispositivi hardware, ecc).\nSamba, quindi, \u00e8 un pacchetto software che d\u00e0 all'amministratore flessibilit\u00e0 e libert\u00e0 in termini di installazione, configurazione, e scelta di sistema operativo e hardware. Grazie a questa ampia offerta, Samba \u00e8 diventato molto popolare, e continua ad esserlo, ogni anno sempre di pi\u00f9 fin dal suo rilascio nel 1992.\nSamba configura \"share\" (\"condivisioni\") per le directory UNIX scelte (incluse le sottodirectory). Queste appaiono agli utenti di Microsoft Windows come normali cartelle di Windows accessibili via rete. Gli utenti Unix possono effettuare il mount delle directory condivise direttamente nell'albero del filesystem o, in alternativa, \u00e8 possibile usare una utility, \"smbclient\" installata con samba per leggere le directory condivise mediante un'interfaccia simile a quella del programma FTP a riga di comando.\nOgni directory pu\u00f2 avere differenti privilegi di accesso sovrapposti ai normali privilegi UNIX. Per esempio: le \"home directory\" potrebbero essere accessibili in lettura/scrittura a tutti gli utenti riconosciuti dal sistema permettendo ad ogni utente di accedere ai propri file. Comunque potrebbero non avere l'accesso ai file degli altri utenti a meno che questo permesso non sia normalmente previsto. Notare che \"/etc/samba/netlogon\", tipicamente distribuita come condivisione in sola lettura, \u00e8 la directory di login per gli script di login dell'utente.\nLa configurazione di Samba si ottiene modificando un singolo file (di solito presente come \"/etc/smb.conf\" o \"/etc/samba/smb.conf\"). Samba pu\u00f2 fornire anche script per il logon dell'utente e implementazione di policy di gruppo attraverso poledit.\nDalla release 4, Samba \u00e8 in grado di svolgere le funzioni di un domain controller (DC), integrandosi anche con Active Directory (AD) di Windows Server. Inoltre, pu\u00f2 \"comportarsi\" come un Primary Domain Controller (PDC). Comunque Samba rimane sostanzialmente uno strumento di interconnessione di un dominio Microsoft con tecnologie non Microsoft offrendo servizi di condivisione di risorse di rete: pur potendo svolgere alcuni semplici compiti di tipo AD (esempio l'autenticazione di un client e la sua registrazione su dominio al login) \u00e8 da chiarire che non \u00e8 attualmente in grado di implementare interamente la complessit\u00e0 funzionale dell'architettura AD di Microsoft."}
{"id": "58946", "revid": "1942768", "url": "https://it.wikipedia.org/wiki?curid=58946", "title": "Jargon File", "text": "Il Jargon File \u00e8 un documento originariamente redatto da Raphael Finkel della Stanford University e attualmente mantenuto da Eric S. Raymond, un esponente della cultura hacker. Esso \u00e8 essenzialmente un vocabolario del gergo usato dagli hacker e dai professionisti dell'IT, ma contiene anche definizioni e regole di buona educazione da rispettare in rete (netiquette).\nNel 2005 un gruppo di appassionati di cultura e filosofia hacker facenti parte del progetto H.A.N.C. hanno avviato un progetto di traduzione in italiano del \"Jargon File\" arrivando ad una release fruibile e scaricabile dal sito del progetto. I lavori si sono per\u00f2 interrotti verso la fine del 2007 ed al momento non sono in corso aggiornamenti a quanto gi\u00e0 tradotto.\nDal 1975 al 1983.\nIl \"Jargon File\" (detto anche \"Jargon-1\" o \"the File\"), fu originariamente scritto da Raphael Finkel a Standford nel 1975. Da questo momento, fino all'arrivo alla SAIL (\"Stanford Artificial Intelligence Laboratory\") nel 1991, il file venne chiamato \"AIWORD.RF[UP,DOC]\" (\"[UP,DOC]\" era una directory di sistema sui sistemi operativi WAITS). Alcuni termini, come \"frob\", \"foo\" e \"mung\" si ritiene risalgano ai primi anni del 1950 dal Tech Model Railroad Club del MIT e documentati nel 1959 sul \"Dictionary of the TMRC Language\" scritto da Peter Samson. \nNel 1976 Mark Crispin, dopo aver visto un annuncio riguardante \"the File\" alla SAIL computer, ne invi\u00f2 una copia al laboratorio di intelligenza artificiale del MIT via FTP. Salv\u00f2 il file nella sua directory come \"AI:MRC;SAIL JARGON\" (laboratorio computer \"AI\", directory \"MRC\", file \"SAIL JARGON\"). Raphael Finkel abbandona la partecipazione e poco dopo Don Woods diventa il contatto della SAIL per il File. Il testo venne ampliato gradualmente fino al 1983. Richard Stallman fu uno dei maggiori contribuenti, inser\u00ec molti termini riguardanti MIT e ITS.\nNel 1981 un hacker di nome Charles Spurgeon ottenne una buona parte del \"the File\" che fu pubblicato nel \"CoEvolution Quarterly\" di Stewart Brand (numero 29, pagine 26\u201335) con illustrazioni di Phil Wadler e Guy Steele. Questa sembra esser stata la prima pubblicazione cartacea del file. Successivamente una vecchia versione del \"Jargon-1\" venne ampliata con dei commenti in maniera tale da renderlo comprensibile a tutti, quindi per il mercato di massa. Questa versione fu curata da Guy Steele in un libro pubblicato nel 1983, \"The Hacker's Dictionary\" (Harper &amp; Row CN 1082, ISBN 0-06-091082-8). Le altre modifiche effettuate al Jargon-1 (Raphael Finkel, Don Bosco, e Mark Crispin) hanno contribuito a questa versione, cos\u00ec come Stallman e Geoff Goodfellow. Questo libro (ora esaurito) verr\u00e0 d'ora in poi denominato \"Steele-1983\".\nDal 1983 al 1990.\nPoco dopo la pubblicazione di Steele-1983, non furono pi\u00f9 fatte modifiche sostanziose al \"the File\". In origine, questo fu dovuto ad un desiderio di congelare il file temporaneamente per facilitare la produzione di Steele-1983, ma le condizioni esterne portarono il blocco \"temporaneo\" a diventare un blocco permanente. Il AI Lab culture fu colpito duramente alla fine del 1970 dal taglio dei fondi e successivamente dalla decisione amministrativa di utilizzare vendor-supported hardware e software proprietario associato invece di quello fatto in casa. Nel MIT la maggior parte del lavoro della AI si era rivolto alle macchine Lisp. Allo stesso tempo, la commercializzazione della tecnologia AI ha attirato alcuni dei laboratori di intelligenza artificiale tra i migliori e pi\u00f9 brillanti.\nLe start-up costruirono macchine Lisp per il MIT; il computer centrale del MIT-AI divenne un sistema TWENEX. Il laboratorio di intelligenza artificiale di Stanford aveva effettivamente cessato di esistere dal 1980. Stanford divenne un importante sito TWENEX, ad un certo punto operano pi\u00f9 di una dozzina di sistemi TOPS-20, ma dalla met\u00e0 del 1980 la maggior parte dei lavori software pi\u00f9 interessanti venne fatta sullo standard emergente BSD Unix. Nel maggio del 1983 la culture hacker centrata sul PDP-10 la quale aveva alimentato il File, ne inflisse un colpo mortale cancellandolo dal Jupiter project del DEC. Gli scrittori del The File si spostarono verso altre cose, sembrava che Steele-1983 fosse destinato a morire.\nDal 1990 in poi.\nUna nuova revisione \u00e8 iniziata nel 1990, conteneva quasi tutto il testo di una vecchia versione di Jargon-1 (un paio di voci obsolete PDP-10-related sono state ritirate dopo aver consultato i redattori di Steele-1983). Si utilizz\u00f2 circa l'80% del testo di Steele-1983 omettendo pochissime voci introdotte nel 1983 che ora sono solo di interesse storico.\nLa nuova versione vuole essere pi\u00f9 ampia rispetto al vecchio Jargon File; il suo scopo era quello di coprire non solo AI o la cultura hacker PDP-10, ma tutte le culture di calcolo tecnico in cui la vera natura hacker si manifestava. Pi\u00f9 della met\u00e0 delle voci adesso derivano da Usenet e rappresentano il gergo utilizzato nelle comunit\u00e0 C e Unix, ma gli sforzi maggiori sono stati fatti per raccogliere il gergo da altre culture, tra cui i programmatori dei PC IBM, dei fans Amiga, degli appassionati di Mac e anche il mondo mainframe IBM.\nEric Raymond ha mantenuto il nuovo file, con l'assistenza di Guy Steele, ed \u00e8 l'editor accreditato della versione stampata del \"The New Hacker's Dictionary\" (pubblicato da MIT Press nel 1991); d'ora in poi chiamato Raymond-1991. Alcune delle modifiche apportate sotto la sua vigilanza sono state controverse; i primi critici accusano Raymond di cambiare ingiustamente il focus del File verso le culture hacker Unix al posto delle culture degli hacker pi\u00f9 anziani dove il Jargon File ebbe origine. Raymond rispose dicendo che la natura della pirateria era cambiata e il Jargon File dovrebbe riferirsi alla cultura hacker pi\u00f9 moderna. Dopo la seconda edizione di \"NHD\" (MIT Press, 1993; chiamato Raymond-1993), Raymond \u00e8 stato accusato di aggiungere termini che riflettono le proprie politiche e il proprio vocabolario, anche se lui disse che le voci da aggiungere vengono controllate per assicurarsi che vengano utilizzate realmente e non solamente nel gergo di una o due persone.\nLa versione di Raymond \u00e8 stata rivista ancora una volta per includere la terminologia dalla sottocultura nascente da Internet e dal World Wide Web. Venne pubblicato dal MIT Press come \"The New Hacker's Dictionary\", terza edizione, 1996 (il Raymond-1996). Dal 2003 non sono state apportate modifiche al Jargon File originale.\nImpatto e accoglienza.\nInfluenza.\nNonostante il suo approccio umoristico, diversi manuali di stile e opere simili hanno citato \"The New Hacker's Dictionary\" come riferimento e hanno anche consigliato di seguire alcune delle sue migliori pratiche \"hacker\". L'Oxford English Dictionary ha usato il \"NHD\" come fonte di neologismi informatici. Il Chicago Manual of Style, la pi\u00f9 importante accademia ed editrice di libri di stile americana, a cominciare dalla 15\u00aa edizione (2003) ne fece riferimento (stessa cosa per la 16\u00aa edizione). Il \"National Geographic Style Manual\" elenca \"NHD\" tra i soli 8 dizionari specializzati, di 22 fonti totali, sui quali si basa. Tale manuale \u00e8 l'house style delle pubblicazioni di \"NGS\" ed \u00e8 stato disponibile online per la navigazione pubblica dal 1995. Il \"NGSM\" non specifica cosa ha tratto in particolare dal \"NHD\" o da qualsiasi altra fonte.\nOltre a queste guide e l\"'Encyclopedia of New Media\", il Jargon File, soprattutto in forma stampata, viene spesso citato sia da libri e altre opere sulla storia degli hacker, della sottocultura cyberpunk, del gergo informatico, dello stile online, sia in opere diverse come la 20\u00aa edizione di \"Bibliography of Literary Theory\", \"Criticism and Philology\" di Jos\u00e9 \u00c1ngel Garc\u00eda Landa (2015); \"Wired Style: Principles of English Usage in the Digital Age\" di Constance Hale e Jessie Scanlon in \"Wired\" magazine (1999); \"Transhumanism: The History of a Dangerous Idea di David Livingstone\" (2015); \"Mark Dery's Flame Wars: The Discourse of Cyberculture\" (1994) and \"Escape Velocity: Cyberculture at the End of the Century\" (2007); \"Beyond Cyberpunk! A Do-it-yourself Guide to the Future\" di Gareth Branwyn e Peter Sugarman (1991); e molti altri.\nLa rivista \"Time\" us\u00f2 \"The New Hacker's Dictionary\" (Raymond-1993) come base per un articolo sulla cultura online nel novembre 1995 edizione inaugurale del dipartimento di \"Time Digital\".\nDifesa del termine \"hacker\".\nIl libro \u00e8 particolarmente noto per aiutare (o almeno cerca) a preservare la distinzione tra un hacker (un programmatore buono) e un cracker (un criminale informatico). \"Encyclopedia of New Media\" di Steve Jones (2002) ha fatto notare che la difesa del termine hacker \u00e8 stato un fattore di grande motivazione per entrambe le edizioni stampate di Steele e Raymond:\nReazioni e recensioni.\n\"PC Magazine\" nel 1984 ha dichiarato che \"The Hacker's Dictionary\" era superiore alla maggior parte degli altri libri riguardanti computer-humor e ha fatto notare la sua autenticit\u00e0 di \"hard-core programmers' conversations\", in particolare nel gergo del MIT e di Stanford. Le recensioni citate dalla casa editrice includono: William Safire del \"New York Times\" che parla del Raymond-1991 \"NHD\" come un \"lessico arzillo\" e lo consiglia come un regalo nerd per le vacanze (questo riapparve nel suo \"On Language\" a met\u00e0 ottobre 1992); Hugh Kenner in \"Byte\" dice che \u00e8 stato cos\u00ec coinvolgente da consigliarne almeno una lettura. \"Mondo 2000\" lo descrive come \"divertente elastico con un linguaggio scorrevole\", cos\u00ec come \"non solo una guida utile di molti termini tecnici non ufficiali e del gergo informatico, ma anche una etnografia, di fatto, dei primi anni della cultura hacker.\" Le recensioni positive sono state pubblicate anche in accademia e nelle pubblicazioni dell'industria informatica, tra cui \"IEEE Spectrum\", \"New Scientist\", \"PC Magazine\", \"PC World\", \"Science\" e (pi\u00f9 volte) \"Wired\".\nL'autore di giochi statunitense Steve Jackson, scrivendo per la rivista \"bOING bOING\", ha descritto il saggio di \"NHD\" \"A Portrait of J. Random Hacker\" come \"una descrizione accurata e meravigliosa delle persone che compongono la cultura hacker\".\nLa terza edizione stampata ha ottenuto molte altre citazioni nei soliti posti come \"Wired\" (agosto 1996), ma anche nella rivista \"People\" (21 ottobre 1996).\nDifferenze tra \"slang\", \"jargon\" e \"techspeak\".\nI linguisti solitamente fanno riferimento ai linguaggi informali come \"slang\" e riservano il termine \"jargon\" per vocabolari tecnici di vari professioni. I file venne chiamato fin dall'inizio \"Jargon file\", ma va distinto da quello che intendono i linguisti, cio\u00e8 di vocabolario informale creato da libri, giornali tecnici e manuali.\nSecondo il \"Jargon file\" i vocaboli possono essere divisi in queste tre categorie:\nLa distinzione tra \"jargon\" e \"techspeak\" \u00e8 molto complessa, molto spesso dei termini nascono come \"jargon\" e poi diventano \"techspeak\"."}
{"id": "58947", "revid": "2137470", "url": "https://it.wikipedia.org/wiki?curid=58947", "title": "Air One", "text": "Air One \u00e8 stata una compagnia aerea a basso costo facente parte del gruppo Alitalia - Compagnia Aerea Italiana. Aveva basi operative presso gli aeroporti di Catania, Milano-Linate, Milano-Malpensa, Palermo, Pisa, Venezia e Verona. L'aeroporto di Tirana-Rinas era una destinazione primaria dal quale operava voli verso numerose citt\u00e0 italiane.\nAir One ha terminato tutte le operazioni il 30 settembre 2014 e chiuso il certificato di operatore aereo il 4 dicembre 2014.\nStoria.\nGli inizi.\nLa compagnia traeva la sua origine dalla \"Aliadriatica\" fondata nel 1983 a Pescara e appartenente al Gruppo Toto di Carlo Toto (\"Toto Costruzioni Generali S.p.A.\") che ne controllava il 98%. Nel giugno 1994, Aliadriatica acquis\u00ec un Boeing 737-200 per effettuare voli di corto/medio raggio. Il 23 novembre 1995 il nome della compagnia fu modificato: fu scelta la denominazione Air One e la compagnia inizi\u00f2 a coprire la distanza fra Roma e Milano, affiancando il servizio a quello della vecchia Alitalia, l'unica altra compagnia autorizzata a effettuare voli su questa tratta.\nLa Air One S.p.A. aveva la sede legale a Chieti mentre la sede operativa a Roma.\nDal 2009 all'inizio del 2014 nella flotta di lungo raggio Alitalia operarono due A330 in livrea Air One (EI-DIR e EI-DIP), ridipinti successivamente in livrea SkyTeam ed in livrea Alitalia.\nL'espansione.\nDal 2000 partecip\u00f2 con Lufthansa al programma di fidelizzazione clienti \"Miles &amp; More\". Nel 2003 fece volare quasi 5 milioni di passeggeri (con un incremento del 21,8% rispetto al 2002). Nel 2005 Air One dichiar\u00f2 di aver trasportato 3.614.291 passeggeri con un indebitamento di 593 milioni di euro (posizionandosi al secondo posto dopo Alitalia \u2013 Linee Aeree Italiane che ha trasportato 24 milioni di persone). Nel 2006 Air One arriv\u00f2 a quota 4.300.000 passeggeri con un fatturato di 1,5 miliardi di Euro.\nSempre nel 2006, nel mese di maggio, Air One lanci\u00f2 Air One CityLiner, una compagnia regionale, appartenente al gruppo. Air One CityLiner nacque con l'obiettivo di collegare tra loro gli aeroporti regionali. Per conseguire questo scopo, la macchina scelta per la sussidiaria fu il Bombardier CRJ900. A settembre 2006 Air One ricevette il suo primo Airbus A320, con una configurazione di 159 posti. Alla fine del 2006 la propriet\u00e0 di Air One (AP Holding), con il sostegno finanziario di Intesa Sanpaolo, partecip\u00f2 al bando di privatizzazione della compagnia aerea Alitalia \u2013 Linee Aeree Italiane, indetta dal Ministero dell'Economia; la gara, per\u00f2, fall\u00ec per il ritiro di tutti i pretendenti, compresa la stessa Air One.\nAl 31 ottobre 2007 Air One aveva trasportato 4.360.000 passeggeri da inizio anno, superando cos\u00ec con due mesi di anticipo il numero di passeggeri trasportati in tutto il 2006. Nel dicembre 2007 formul\u00f2 una offerta pubblica di acquisto volontaria per il controllo dell'allora compagnia di bandiera italiana, ma venne preferita l'offerta pubblica di scambio proposta dal gruppo Air France-KLM. Nel 2007 trasport\u00f2 7.092.800 di passeggeri (+ 22,6% rispetto al 2006) con un \"load-factor\" del 57,4%.\nLow-cost di Alitalia.\nDall'11 dicembre 2008, la compagnia entr\u00f2 a far parte di Alitalia - Compagnia Aerea Italiana, la nuova societ\u00e0 aerea ora completamente privatizzata. Dal 28 marzo al 9 giugno 2010, in poco pi\u00f9 di due mesi di attivit\u00e0, la nuova Air One \"smart carrier\" trasport\u00f2 250.000 passeggeri con un tasso di puntualit\u00e0 del 90% ed una regolarit\u00e0 del 99,9%. Dal 1\u00ba luglio 2011 Air One ha aperto base all'Aeroporto di Pisa-San Giusto che collega con 8 destinazioni tra cui Atene.\nIl 4 maggio 2012 Air One apr\u00ec base all'Aeroporto di Venezia-Tessera che collegava con 11 destinazioni. Air One aveva trasportato nel 2011 1,4 milioni di passeggeri segnando un incremento di circa 450\u00a0000 passeggeri e un aumento percentuale di circa il 25% nel periodo comparabile (aprile-dicembre). Oltre 1,2 milioni di passeggeri avevano volato su Milano Malpensa, mentre sulla base di Pisa, inaugurata il 1\u00ba luglio del 2011, Air One aveva trasportato in sei mesi circa 120\u00a0000 passeggeri, \"raggiungendo gli obiettivi\". A renderlo noto un comunicato della stessa Alitalia - CAI.\nIl 3 luglio 2013 l'amministratore delegato di Alitalia - Compagnia Aerea Italiana Gabriele Del Torchio e il presidente Colaninno presentarono il nuovo piano industriale a Fiumicino. Nel piano era presente anche una riorganizzazione del ruolo di Air One. Ad esempio, era prevista una modifica del nome, del logo e dei colori della compagnia low cost. La \"nuova\" Air One si sarebbe dedicata ai voli punto-punto, nazionale e internazionali, puntando tutto sulle vendite via web caratterizzate da due tariffe distinte. La compagnia avrebbe volato dalle basi di Catania, Palermo, Pisa e Venezia, potenziando l'offerta dei voli internazionali.\nIl 26 ottobre 2013, primo segno di attuazione del piano, Air One aveva chiuso la sua base a Milano-Malpensa e aveva annunciato di voler aprire una nuova base all'Aeroporto di Palermo da marzo 2014. Da marzo 2014 quindi, la flotta di Air One sarebbe stata ridistribuita con 3 aeromobili a Catania, 2 a Palermo, 2 a Pisa e 2 a Venezia-Marco Polo.\nIl 13 febbraio 2014 fu annunciata la sesta base AirOne nell'aeroporto di Verona dove a partire da giugno 2014 fu basato un Airbus A320.\nLa chiusura.\nA fine agosto 2014 con l'accordo di acquisto di Etihad Airways del 49% di Alitalia - Compagnia Aerea Italiana, venne deciso di chiudere la compagnia il 30 settembre successivo, per una razionalizzazione dei costi, secondo quanto si lesse in un avviso apparso sul sito di Air One. I voli annuali operati dalle basi Palermo e Venezia sarebbero stati chiusi mentre quelli operati dalle basi di Verona, Pisa, Milano-Malpensa e alcuni voli dalla base di Catania trasferiti ad Alitalia, compresi tutti i voli operati da Tirana.\nL'ultimo volo Air One ad essere operato fu il volo AP877 in partenza dall'Aeroporto di Bologna-Borgo Panigale alle 21:40 e diretto all'Aeroporto di Catania-Fontanarossa il cui atterraggio previsto era alle 23:20. Il volo, in ritardo, decoll\u00f2 da Bologna alle 22:42 del 30 settembre ed atterr\u00f2 a Catania alle 00:00 del 1\u00ba ottobre 2014.\nIl giorno della chiusura sul sito della compagnia comparvero due aironi stilizzati, uno giallo e blu e uno con il tricolore italiano e la scritta \"Insieme, verso una sola grande compagnia. Dopo 19 anni di attivit\u00e0 Air One unisce le sue forze a quelle di Alitalia in un'unica grande Compagnia. Ti ringraziamo per aver volato con noi in tutti questi anni\".\nRimane in esercizio la compagnia omologa, fondata nel 2005 dal medesimo gruppo Toto, operante come impresa ferroviaria, denominata Rail One e attiva nel settore del trasporto merci, con locomotive che mantengano la caratteristica livrea giallo-blu distintiva del gruppo.\nFlotta.\nAir One, nel corso della sua storia, ha utilizzato i seguenti tipi di aeromobili:\nProgrammi di fidelizzazione.\nAir One partecipava al programma MilleMiglia Alitalia.\nIl network di Air One era connesso alla rete di Alitalia per un totale di 4500 voli settimanali\nverso 86 destinazioni in Italia e nel resto del Mondo. I voli erano acquistabili sul sito www.flyairone.it.\nAlleanze.\nAir One, seppur parte dell'Alitalia-CAI, non aderiva all'alleanza SkyTeam essendo considerata una compagnia a s\u00e9 stante. I voli di Air One \"smart carrier\" garantivano comunque l'accumulo di miglia \"MilleMiglia Alitalia.\"\nAir One e l'ambiente.\nDal 2007 con la consegna degli aerei Airbus A320-216 motorizzati CFM56-5B6/3 Air One aveva ridotto i consumi sul carburante dell'1% e abbattuto del 40% gli ossidi di azoto e l'anidride carbonica rispetto ai parametri consentiti dalle regolamentazioni internazionali vigenti (standard CAEP/4 stabilito dall'ICAO).\nLa CFM International, produttrice dei propulsori, l'aveva premiata come \"Compagnia aerea pi\u00f9 rispettosa dell'ambiente 2007\" e gli aerei riportavano il logo verde con dicitura \"Compagnia Environmentally Friendly\"."}
{"id": "58951", "revid": "1632387", "url": "https://it.wikipedia.org/wiki?curid=58951", "title": "Storia di Trieste", "text": "La sua storia ha inizio con il formarsi di un centro abitato di modeste dimensioni in epoca preromana, che acquis\u00ec connotazioni propriamente urbane solo dopo la conquista (II secolo a.C.) e colonizzazione da parte di Roma. Dopo i fasti imperiali la citt\u00e0 decadde a seguito delle invasioni barbariche, ricoprendo un'importanza marginale nel millennio successivo. Sub\u00ec varie dominazioni per poi divenire un libero comune che si associ\u00f2 alla casa d'Asburgo (1382). Fra il Settecento e l'Ottocento Trieste conobbe una nuova prosperit\u00e0 grazie al porto franco e allo sviluppo di un fiorente commercio che fece di essa una delle pi\u00f9 importanti metropoli dell'Impero austriaco (dal 1867 Impero austro-ungarico). Citt\u00e0 cosmopolita, rimasta in et\u00e0 asburgica di lingua italiana, importante polo di cultura italiana e mitteleuropea, fu incorporata al Regno d'Italia nel 1918 a seguito della prima guerra mondiale. Dopo il secondo conflitto mondiale fu capitale del Territorio Libero di Trieste, restando per nove anni sotto amministrazione militare alleata. In seguito al Memorandum di Londra (1954) al GMA nella zona A subentr\u00f2 il Governo italiano, amministrando in forma fiduciaria la citt\u00e0 in attesa di una definizione conclusiva e dell\u2019indicazione del Governatore da parte del Consiglio di Sicurezza dell\u2019ONU, che avrebbe finalmente avviato la gestione autonoma. Di fatto questa situazione non \u00e8 ancora mai stata definita, e fino a pochi anni fa nell\u2019ordine del giorno del Consiglio di Sicurezza era sempre presente il punto \u201cnomina del Governatore del TLT.\nDal 1963 \u00e8 capoluogo del Friuli-Venezia Giulia.\nDalla Preistoria al Medioevo.\nEt\u00e0 preromana e romana.\nIl territorio dove attualmente sorge la citt\u00e0 di Trieste e il suo retroterra carsico divennero sede stabile dell'uomo durante il Neolitico. A partire dall'et\u00e0 del bronzo tardivo inizi\u00f2 a svilupparsi in regione la Cultura dei castellieri da parte di popoli preindoeuropei. Dopo il X secolo a.C. \u00e8 documentata la presenza sul Carso dei primi nuclei di indoeuropei, gli Istri, che tuttavia, con ogni probabilit\u00e0, non furono i primi abitatori della futura Trieste, nonostante la presenza in zona di alcuni castellieri che essi stessi avevano edificato. La fondazione del primo nucleo della romana Tergeste sembrerebbe infatti imputabile al popolo dei Veneti o Paleoveneti, come testimoniato dalle radici venetiche del nome (\"Terg\" ed \"Este\") e da altri importanti reperti. Strabone tuttavia, fa risalire la fondazione di Tergeste al popolo celtico dei Carni.\nA seguito della conquista romana (II secolo a.C.) la localit\u00e0 divenne municipio di diritto latino con il nome di \"Tergeste\", sviluppandosi e acquisendo una netta fisionomia urbana gi\u00e0 in epoca augustea.\nRaggiunse la sua massima espansione durante il principato di Traiano, con una popolazione che, secondo Pietro Kandler, doveva aggirarsi sui 12.000 - 12.500 abitanti (solo negli anni sessanta del XVIII secolo la citt\u00e0 raggiunse nuovamente la consistenza demografica di et\u00e0 romana).\nNella parte bassa del colle di san Giusto verso il mare \u00e8 ancor oggi possibile osservare i resti della citt\u00e0 romana, nonostante le numerose costruzioni moderne che ne coprono, in parte, la visuale.\nDue edifici ci offrono una chiara testimonianza dell'importanza di Trieste in epoca romana: il teatro, della fine del I secolo a.C. (ma ampliato sotto Traiano), con una capienza di circa 6.000 spettatori, e la basilica paleocristiana, edificata fra il IV e il V secolo, contenente alcuni superbi mosaici, segno tangibile della ricchezza della chiesa locale e della citt\u00e0 di Tergeste fino a tarda et\u00e0 imperiale.\nSul colle di San Giusto sono tuttora visibili alcuni resti dei templi a Giove e ad Atena. Di quest'ultimo si sono conservate alcune strutture architettoniche nelle fondamenta della cattedrale, identificabili dall'esterno grazie ad apposite aperture nelle pareti del campanile e nel sottosuolo (tramite accesso dal Museo civico di storia ed arte di Trieste).\nAltro monumento romano mantenutosi in discrete condizioni fino ai giorni nostri \u00e8 l\"'Arco di Riccardo\", antica porta cittadina edificata nella seconda met\u00e0 del I secolo a.C. A Barcola, Grignano e altre localit\u00e0 della costa sono stati rinvenuti resti di ville appartenenti al patriziato locale e in massima parte erette nel I e II secolo.\nImportante fu il collegamento effettuato dall'imperatore Flavio Vespasiano tra Trieste e Pola. Tuttora rimane il tracciato denominato proprio \"Via Flavia\".\nTrieste possedeva un porto (in zona Campo Marzio) e una serie di scali di modeste dimensioni lungo il litorale: sotto il promontorio di San Vito; a Grignano, in prossimit\u00e0 di alcune ville patrizie; a Santa Croce, ecc.). Il fabbisogno idrico della citt\u00e0 era all'epoca soddisfatto da due acquedotti: quello di Bagnoli e quello di San Giovanni di Guardiella.\nDalle invasioni barbariche a libero comune.\nDopo l'anarchia che paralizz\u00f2 l'intera regione alla caduta dell'Impero romano d'Occidente, Trieste fece parte prima del Regno di Odoacre, poi di quello di Teodorico il Grande. Nel corso della guerra gotica fu occupata da Giustiniano I, che ne fece una colonia militare bizantina. Pochi anni pi\u00f9 tardi la citt\u00e0 fu distrutta dai Longobardi (nel 568, al momento della loro invasione, o, pi\u00f9 probabilmente, nel 585). Riedificata nei decenni successivi, ma ormai fortemente ridimensionata sotto il profilo demografico, pass\u00f2 ai Franchi (788), la cui sovranit\u00e0 fu riconosciuta dagli imperatori bizantini nell'812. Durante l'VIII secolo l'opera missionaria dei sacerdoti del vescovato di Salisburgo e del patriarcato di Aquileia port\u00f2 alla cristianizzazione delle comunit\u00e0 slave, a cui i Franchi dall'inizio del IX secolo consentirono di espandere i propri insediamenti fino alle aree spopolate dell'Istria settentrionale fino in prossimit\u00e0 del territorio di Trieste come risulta documentato nel Placito del Risano\nNel 948 Lotario II d'Italia confer\u00ec al vescovo Giovanni III e ai suoi successori il governo della citt\u00e0 che pass\u00f2 a godere da quel momento di un'ampia autonomia, \nDurante tutta l'et\u00e0 vescovile la citt\u00e0 fu costretta a difendersi dalle mire espansionistiche dei potenti Patriarchi di Aquileia, di Venezia e, successivamente, dei conti di Gorizia. Il governo vescovile entr\u00f2 in crisi attorno alla met\u00e0 del Duecento: le incessanti guerre e liti, soprattutto con Venezia, avevano infatti svuotato le arche cittadine, costringendo i vescovi a disfarsi di alcune importanti prerogative legate a diritti che vennero venduti alla cittadinanza. Fra questi ultimi, il diritto di giurisdizione, di riscossione delle decime e di emissione di monete. Si svilupp\u00f2 pertanto un'amministrazione civile, dominata dai maggiorenti della citt\u00e0, che gradualmente si sostitu\u00ec a quella ecclesiastica. Tale processo culmin\u00f2 nel 1295, allorquando il vescovo Brissa de Toppo rinunci\u00f2 formalmente alle sue ultime prerogative e cedette il governo di Trieste alla comunit\u00e0 cittadina, costituitasi, anche ufficialmente, in libero comune.\nTrieste e gli Asburgo: da libero comune a porto internazionale.\nInserimento nell'orbita austriaca.\nDivenuta libero comune, Trieste dovette affrontare nuove e pi\u00f9 poderose pressioni, sia di natura militare che economica, da Venezia, che ambiva ad assumere una posizione egemonica nell'Adriatico. La sproporzione in termini demografici, finanziari e militari fra le due citt\u00e0 lasciavano presagire per Trieste un futuro inserimento nell'orbita veneta con la conseguente perdita della propria indipendenza come era gi\u00e0 accaduto precedentemente per molti centri istriani e dalmati. Nel 1382, un ennesimo contenzioso con la Serenissima - che aveva portato, dopo un assedio di 11 mesi, all'occupazione veneziana di Trieste dal novembre 1369 al giugno 1380 - spinse la citt\u00e0 a porsi sotto la protezione del Duca d'Austria che si impegn\u00f2 a rispettare e proteggere l'integrit\u00e0 e le libert\u00e0 civiche di Trieste (queste ultime furono ampiamente ridimensionate a partire dalla seconda met\u00e0 del XVIII secolo).\nCreazione del porto franco e sviluppo della citt\u00e0.\nNel 1719 Carlo VI d'Austria cre\u00f2 a Trieste un porto franco i cui privilegi vennero estesi, durante il regno del suo successore, prima al \"Distretto Camerale\" (1747), poi a tutta la citt\u00e0 (1769). Dopo la morte dell'imperatore (nel 1740) sal\u00ec al trono la giovane Maria Teresa d'Austria che grazie ad un'attenta politica economica permise alla citt\u00e0 di diventare uno dei principali porti europei e il massimo dell'Impero. In et\u00e0 teresiana il governo austriaco invest\u00ec capitali consistenti nell'ampliamento e nel potenziamento dello scalo. Fra il 1758 e il 1769 furono approntate opere a difesa del molo e venne eretto un forte. Nelle immediate vicinanze del porto sorsero la Borsa (all'interno del Palazzo municipale, attorno al 1755), il \"Palazzo della Luogotenenza\" (1764), oltrech\u00e9 un grande magazzino e il primo cantiere navale di Trieste, noto come lo \"squero di san Nicol\u00f2\". In quegli anni inizi\u00f2 ad essere edificato un intero quartiere, che dell'imperatrice porta ancora il nome (Borgo Teresiano), per ospitare una popolazione che in citt\u00e0 era in crescente aumento e che alla fine del secolo avrebbe raggiunto i 30.000 abitanti circa, sei volte superiore a quella presente un centinaio di anni prima. Il notevole sviluppo demografico della citt\u00e0 fu dovuto, in massima parte, all'arrivo di numerosi immigrati provenienti per lo pi\u00f9 dal bacino adriatico (istriani, veneti, dalmati, friulani, sloveni) e, in minor misura, dall'Europa continentale (austriaci, ungheresi) e balcanica (serbi, greci, ecc.).\nTrieste fu occupata per tre volte dalle truppe di Napoleone, nel 1797, nel 1805 e nel 1809; in questi brevi periodi la citt\u00e0 perse definitivamente l'antica autonomia con la conseguente sospensione di \"status\" di porto franco.\nLa prima occupazione francese fu molto breve, in quanto inizi\u00f2 a marzo 1797 e si concluse dopo soltanto due mesi, a maggio. Spaventata dall'imminente arrivo delle truppe napoleoniche, parte della popolazione aveva abbandonato la citt\u00e0; chi era rimasto, era pronto a sollevarsi contro i soldati francesi. Il governo napoleonico, per\u00f2, non fu cos\u00ec rivoluzionario, come si aspettavano i fuggitivi, i quali decisero di rientrare in citt\u00e0 pochi giorni dopo. Napoleone visit\u00f2 Trieste il 29 aprile. A maggio le truppe francesi lasciarono la citt\u00e0 in virt\u00f9 degli accordi di Leoben.\nLa seconda occupazione francese inizi\u00f2 a dicembre 1805 e si concluse a marzo 1806. Nonostante la brevit\u00e0 delle prime due occupazioni, le idee democratiche portate dalle truppe napoleoniche iniziarono a diffondersi anche a Trieste, dove cominci\u00f2 a maturare l'identit\u00e0 italiana.\nLa terza occupazione ebbe inizio il 17 maggio 1809. A partire dal 15 ottobre Trieste viene inglobata nelle Province illiriche, che comprendevano anche la Carinzia, la Carniola, il Goriziano, l'Istria veneta, l'Istria asburgica, parte della Croazia e la Dalmazia. L'occupazione si concluse l'8 novembre 1813, in seguito alla battaglia di Lipsia.\nRitornata agli Asburgo nel 1813 Trieste continu\u00f2 a svilupparsi, anche grazie all'apertura della ferrovia con Vienna nel 1857. Negli anni sessanta dell'Ottocento fu elevata al rango di capoluogo di \"Land\" nella regione del Litorale austriaco (\"Oesterreichisches K\u00fcstenland\"). Successivamente la citt\u00e0 divenne, negli ultimi decenni dell'Ottocento, la quarta realt\u00e0 urbana dell'Impero austro-ungarico (dopo Vienna, Budapest e Praga).\nLo sviluppo commerciale e industriale della citt\u00e0 nella seconda met\u00e0 del XIX secolo e nel primo quindicennio del secolo successivo (30.000 addetti al settore secondario nel 1910) comport\u00f2 la nascita e lo sviluppo di alcune sacche di emarginazione sociale. Trieste presentava all'epoca un'elevata mortalit\u00e0 infantile, superiore a quella delle citt\u00e0 italiane e uno fra i pi\u00f9 alti tassi di tubercolosi a livello europeo. Si approfondiva inoltre sempre pi\u00f9 la frattura fra il contado, popolato soprattutto da sloveni, e la citt\u00e0, di lingua e tradizioni italiane.\nGruppi etnici e linguistici in et\u00e0 asburgica.\nIn et\u00e0 medievale e fino al principio del XIX secolo a Trieste si parlava il \"tergestino\", un dialetto di tipo retoromanzo. Unico idioma scritto con carattere di ufficialit\u00e0 e lingua di cultura, fu invece, durante quasi tutta l'et\u00e0 medievale, il latino, cui si affianc\u00f2, alle soglie dell'et\u00e0 moderna (XIV e XV secolo), l'italiano (parlato, come lingua madre, da un'esigua minoranza di triestini)e, successivamente (dalla seconda met\u00e0 del XVIII secolo), anche il tedesco, che per\u00f2 rest\u00f2 circoscritto entro un ambito prettamente amministrativo. In un rapporto inviato all'imperatrice Maria Teresa, il conte Nikolaus Graf von Hamilton, che ricopr\u00ec la carica di Presidente dell'Intendenza della citt\u00e0 di Trieste dal 1749 al 1768, descrisse nel seguente modo l'uso delle lingue parlate dagli abitanti di Trieste:\nDopo la costituzione del porto franco e l'inizio del grande flusso migratorio che, iniziato nel Settecento, si intensific\u00f2 ulteriormente nel secolo successivo (con una netta predominanza di Veneti, Dalmati, Istriani, Friulani e Sloveni), il tergestino perse gradualmente terreno a favore sia dell'italiano che del veneto. Se il primo si impose soprattutto come lingua scritta e di cultura, il secondo si diffuse, fra gli ultimi decenni del Settecento e i primi dell'Ottocento come una vera e propria lingua franca a Trieste. Fra le minoranze linguistiche acquist\u00f2 un notevole peso in citt\u00e0 nella seconda met\u00e0 del XIX secolo, quella slovena (presente nel Carso triestino fin da epoca medievale), che alla vigilia della prima guerra mondiale rappresentava circa la quarta parte della popolazione totale del Comune.\nGrazie al suo stato privilegiato di unico porto commerciale di una certa importanza dell'Austria, Trieste continu\u00f2 sempre a mantenere nei secoli stretti legami culturali e linguistici con l'Italia. Infatti, nonostante la lingua ufficiale della burocrazia fosse il tedesco, l'italiano, gi\u00e0 lingua di cultura fin da epoca tardomedievale, si impose nell'ultimo periodo di sovranit\u00e0 asburgica, in tutti i contesti formali, compresi gli affari (sia in Borsa che nelle transazioni private), l'istruzione (nel 1861 fu aperto dal Comune un ginnasio italiano che si affianc\u00f2 a quello preesistente austro-tedesco), la comunicazione scritta (la gran maggioranza delle pubblicazioni e dei giornali erano redatti in italiano), trovando un suo spazio persino nel consiglio comunale (la classe politica triestina era in massima parte italofona). Veniva spesso parlato, insieme al veneto e ad altre lingue, anche in contesti informali. Pietro Kandler riporta, nella sua \"Storia di Trieste\", che:\nSecondo il contestato censimento austriaco del 1910, su un totale di 229.510 abitanti del Comune di Trieste (comprendente anche una serie di localit\u00e0 limitrofe al centro e dell'altopiano) si ebbe, a seguito di revisione, la seguente ripartizione sulla base della lingua d'uso:\nSul totale della popolazione residente censita, ben 98.872 abitanti (43%) non erano nati nel comune di Trieste ma in altri territori posti sotto sovranit\u00e0 austriaca (71.940 abitanti censiti, ovvero il 31,3%) oppure all'estero (26.842 abitanti censiti, pari all'11,7%). Fra questi ultimi la massima parte era nata nel Regno d'Italia (i cosiddetti \"regnicoli\") mentre, fra i primi, le colonie pi\u00f9 numerose provenivano dalla Contea Principesca di Gorizia e Gradisca (22.192 abitanti censiti), dall'Istria (20.285 abitanti censiti), dalla Carniola (11.423 abitanti censiti) e dalla Dalmazia (5.110 abitanti censiti).\nTrieste dal 1861 alla prima guerra mondiale.\nI contrasti nazionali.\nLe vicende politiche e le lotte nazionali di Trieste nel periodo compreso fra il 1861 ed il 1918 sono state oggetto di una amplissima serie di studi da parte di storici di diverse nazionalit\u00e0. Le interpretazioni e le visioni storiografiche di questo periodo non sono sempre coincidenti fra loro ed il dibattito permane aperto, quantomeno sotto una serie d'aspetti e problematiche. Appare comunque innegabile che fu un sessantennio segnato da forti tensioni.\nErnesto Sestan mette in evidenza, in tale periodo, la duplice azione di difesa svolta dalla popolazione di lingua italiana, sia in relazione al centralismo burocratico viennese, sia nei confronti della diffusione dello slavismo. I due fenomeni, infatti, soprattutto durante il ministero Taaffe (1879-1893) furono talora concomitanti, dal momento che il governo centrale riteneva pi\u00f9 affidabili le popolazioni slave. Al tempo era infatti largamente diffuso il cosiddetto austroslavismo, una corrente politica tramite la quale le popolazioni di lingua slava si prefiggevano il conseguimento dei propri obiettivi nazionali all'interno del regime asburgico e con la sua stessa collaborazione.\nLe politiche governative verso Trieste.\nLe dinamiche della citt\u00e0 triestina si trovarono condizionate in questo lasso temporale dalle diverse linee politiche assunte dal potere centrale viennese nei confronti delle istituzioni locali e della questione nazionale.\nFin dal febbraio 1861 il governo imperiale aveva emanato una patente che riduceva l'autonomia delle singole Diete, con la finalit\u00e0 di procedere ad una centralizzazione e germanizzazione dell'amministrazione dell'impero. La decisione provoc\u00f2 reazioni a Trieste, da cui provenne la richiesta di garantire l'autonomia della citt\u00e0, di cui si rimarcava il carattere etnicamente italiano.\nTale politica centralista venne accompagnata, soprattutto a seguito della terza guerra di indipendenza del 1866 e, in generale, del processo di creazione dello stato italiano, da una generale diffidenza o ostilit\u00e0 nei confronti delle popolazioni etnicamente italiane presenti nell'Impero e della loro fedelt\u00e0 verso lo Stato austriaco e la dinastia asburgica: \u00abLe vicende del 1866 tuttavia rafforzarono in molti ambienti politici austriaci (fra i vertici militari, nell'aristocrazia conservatrice e nella famiglia imperiale) il vecchio sospetto sull'infedelt\u00e0 e la pericolosit\u00e0 dell'elemento italiano e italofilo per l'Impero. [\u2026] Dopo il 1866 la diffidenza dei settori conservatori della classe dirigente asburgica verso gli italiani d'Austria cominci\u00f2 a tradursi in deliberata ostilit\u00e0.\u00bb\nL'imperatore Francesco Giuseppe, nel suo Consiglio della Corona del 12 novembre 1866, pochi mesi dopo il termine della Terza guerra d'indipendenza italiana e relativa annessione del Veneto e della massima parte del Friuli al Regno d'Italia, impose una politica tesa a \u00ab [...] germanizzare e slavizzare con la massima energia e senza scrupolo alcuno...\u00bb tutte le regioni italiane ancora facenti parte del suo impero: Trentino, Dalmazia, Venezia Giulia.\nIl verbale recita testualmente: \u00abSua Maest\u00e0 ha espresso il preciso ordine che si agisca in modo deciso contro l'influenza degli elementi italiani ancora presenti in alcune regioni della Corona e, occupando opportunamente i posti degli impiegati pubblici, giudiziari, dei maestri come pure con l'influenza della stampa, si operi nel Tirolo del Sud, in Dalmazia e sul Litorale per la germanizzazione e la slavizzazione di detti territori a seconda delle circostanze, con energia e senza riguardo alcuno\u00bb.\nIl verbale del Consiglio dei Ministri asburgico del 12 novembre 1866, con le direttive di \"germanizzare e slavizzare\", \u00e8 ben conosciuto dagli storici, che lo hanno frequentemente citato nelle loro opere. Esso \u00e8 riportato da numerosi saggi indipendenti fra loro, compiuti da studiosi di varie nazionalit\u00e0 ed in anni diversi, che ne hanno fornito diverse interpretazioni sui possibili esiti ed applicazioni.\nScrive lo storico Luciano Monzali: \u00abI verbali del Consiglio dei ministri asburgico della fine del 1866 mostrano l'intensit\u00e0 dell'ostilit\u00e0 antitaliana dell'imperatore e la natura delle sue direttive politiche a tale riguardo. Francesco Giuseppe si convert\u00ec pienamente all'idea della generale infedelt\u00e0 dell'elemento italiano e italofono verso la dinastia asburgica: in sede di Consiglio dei Ministri, il 2 novembre 1866, egli diede l'ordine tassativo di opporsi in modo risolutivo all'influsso dell'elemento italiano ancora presente in alcuni Kronl\u00e4nder, e di mirare alla germanizzazione o slavizzazione, a seconda delle circostanze, delle zone in questione con tutte le energie e senza alcun riguardo [\u2026]Tutte le autorit\u00e0 centrali ebbero l'ordine di procedere sistematicamente in tal senso. Questi sentimenti antitaliani espressi dall'imperatore, che avrebbero avuto pesanti conseguenze politiche [\u2026] negli anni successivi, erano anche particolarmente forti nell'esercito, che aveva combattuto molte guerre in Italia ed era desideroso di rivalsa: considerato il ruolo preponderante dei militari [\u2026], ci\u00f2 era estremamente pericoloso.\u00bb\nFu cos\u00ec progettato e sviluppato il \u00ab [...] piano della classe dirigente conservatrice austriaca di intraprendere una politica di concessioni alle nazionalit\u00e0 slave, ritenute pi\u00f9 fedeli all'Impero e ben disposte ad accettare il potere dominante dell'imperatore e dell'aristocrazia asburgica.\u00bb\nLa perdita della massima parte del Friuli e soprattutto del Veneto (con i loro porti ed il personale marittimo qualificato), accrebbe ulteriormente l'importanza economica e strategica di Trieste per l'impero, che aveva nella citt\u00e0 giuliana il principale suo sbocco marittimo e commerciale, spingendo lo stato centrale a prestare particolari attenzioni al suo sviluppo ed al potenziamento delle sue infrastrutture. Tale politica, inaugurata dall'Austria subito dopo la terza guerra di indipendenza, si ispir\u00f2 alle scelte tradizionali, seguite sin dall'inizio del secolo XVIII, di favorire le potenzialit\u00e0 insite nella collocazione geografica di Trieste, posta all'incirca nel punto d'incontro fra le linee di comunicazione convergenti dall'Italia, dalla Mitteleuropa e dai Balcani.\nSi ebbe cura dell'apparato stradale e ferroviario che muoveva dall'ampio entroterra in direzione della citt\u00e0 e del porto, per poter garantire nel miglior modo possibile la circolazione delle merci e degli uomini nella duplice direzione d'ingresso ed uscita. L'attenzione nei confronti della citt\u00e0 da parte del governo centrale s'espresse anche nella scelta dei Luogotenenti imperiali, che furono abitualmente selezionati fra personalit\u00e0 di rilievo.\nAl tradizionale settore marittimo, ossia commerciale, si affianc\u00f2 progressivamente anche quello industriale, che ricevette impulso dalla politica di armamento navale promossa dal governo imperiale a partire dalla fine del secolo XIX in competizione col vicino regno d'Italia e nella prospettiva d'una espansione balcanica. I massicci investimenti destinati al riarmo navale dal governo privilegiarono proprio Trieste, che aveva le strutture materiali ed il personale adeguati per realizzare le opere progettate. Il risultato fu che l'industria triestina, specie in settori come quello siderurgico e nella cantieristica in senso stretto, conobbe una grande espansione. A questa parziale metamorfosi dell'assetto economico cittadino contribu\u00ec anche la decisione presa dalle autorit\u00e0 imperiale nel 1891 di restringere le tradizionali franchigie doganali (risalenti in pratica fin dal lontano 1719, data della concessione del cosiddetto porto franco) alla sola area portuale e non pi\u00f9 all'intera citt\u00e0.\nTrieste era inoltre un centro finanziario ed amministrativo rilevante, sia per i capitali che s'accumulavano con il commercio o che affluivano da investitori stranieri, sia perch\u00e9 era divenuta sede gi\u00e0 nel 1850 dell'istituzione del cosiddetto Governo centrale marittimo. Si trattava di un organo chiamato a disciplinare e controllare nell'unit\u00e0 amministrativa del Litorale austriaco le attivit\u00e0 legate al commercio nei suoi vari aspetti.\nUn rilevante tramite fra Vienna e Trieste era costituito dal Lloyd. Difatti due settori cruciali dell'economia triestina, quelli della navigazione e delle assicurazioni, avevano un punto di riferimento importante nel Lloyd austriaco, poich\u00e9 esso rappresentava la societ\u00e0 capace di collegare fra loro capitale pubblico e privato, nonch\u00e9 imprenditoria viennese e triestina.\nTrieste conobbe pertanto, nei decenni finali dell'Ottocento e nei primi anni del Novecento, un grande sviluppo economico, favorito da una serie di condizioni: il contesto storico costituito dallo slancio dell'economia europea e dall'intensit\u00e0 dei traffici marittimi mondiali che, dopo l'apertura del canale di Suez, vissero la loro epoca aurea; la presenza di un tessuto urbano attivo e mediamente qualificato; gli investimenti pubblici e gli stretti legami commerciali con un esteso entroterra mitteleuropeo propiziati dalla rete di infrastrutture.\nTensioni e contrasti politici, sia interni a Trieste, sia fra il comune triestino ed il governo centrale, si ebbero negli anni in cui il principe Konrad di Hohenlohe fu governatore imperiale della regione (dal 1904 al 1915), poich\u00e9 egli era un sostenitore del cosiddetto trialismo e seguiva una politica filoslava. Il trialismo era un progetto politico sostenuto dall'arciduca Francesco Ferdinando d'Asburgo-Este (erede al trono designato di Francesco Giuseppe e di fatto reggente, all'epoca, data la tarda et\u00e0 dell'imperatore), che si proponeva di creare un terzo regno nell'impero, accanto a quelli d'Austria e d'Ungheria: la Slavia danubiana, che avrebbe dovuto includere anche Trieste e il Litorale austriaco.. Era infatti volont\u00e0 del governo austriaco \u00ab [...] indebolire i poteri e la forza politica ed economica del comune di Trieste controllato dai nazionali-liberali italiani, ritenendolo giustamente il cuore del liberalismo nazionale in Austria e delle tendenze irredentiste\u00bb. Questo prevedeva anche la recisione degli \u00ab [...] stretti rapporti politici, culturali e sociali fra i liberali triestini e l'Italia.\u00bb.\nLa questione scolastica.\nUna questione che suscit\u00f2 forte interesse e talora grandi passioni fu quella scolastica, poich\u00e9 l'insegnamento era visto come una forma essenziale di trasmissione e conservazione della cultura nazionale. Il sistema educativo imperiale era piuttosto complesso e differenziato, poich\u00e9 destinato ad una molteplicit\u00e0 di etnie racchiuse in un medesimo stato. Semplificando per brevit\u00e0, si pu\u00f2 presentare la seguente distinzione per la citt\u00e0 di Trieste nel periodo in esame: esistevano le scuole primarie in cui l'insegnamento era tenuto nella lingua familiare (la lingua paterna ovvero materna) o meglio nella cosiddetta lingua d'uso adoperata abitualmente dagli studenti, ma che prevedevano comunque l'obbligo del tedesco come seconda lingua; esistevano poi scuole secondarie, che a Trieste avevano come lingua d'insegnamento o quella usata dalla maggioranza della popolazione e dal ceto colto e degli affari (l'italiano) oppure la lingua ufficiale ed amministrativa dell'impero (il tedesco). La complessit\u00e0 era accresciuta dall'esistenza di scuole statali e comunali, di istituti con sezioni parallele con diversa lingua di insegnamento ed ancora dal notevole numero di ore dedicate in alcuni istituti a determinate lingue (italiano, tedesco, sloveno), ma come materia d'apprendimento anzich\u00e9 quale lingua d'istruzione.\nLe autorit\u00e0 imperiali cercarono di diffondere il pi\u00f9 possibile l'insegnamento in lingua tedesca ed, in parte, anche slovena. Gli stessi libri di testo furono sottoposti a rigide forme di censura, con esiti anche paradossali come, in alcuni casi, lo studio della letteratura italiana su testi tradotti dal tedesco o la proibizione di studiare la stessa storia di Trieste, perch\u00e9 ritenuta \"troppo italiana\". Per tali ragioni la Lega Nazionale italiana ebbe, fra i suoi obiettivi principali, la promozione di istituti scolastici ed educativi destinati alla difesa culturale del gruppo etnico italiano.\nA Trieste, tra il 10 e il 12 luglio 1868, vi furono manifestazioni a favore della libert\u00e0 d'insegnamento successive a una petizione firmata da 5.858 cittadini e presentata all'Inclito Consiglio della citt\u00e0, in cui si richiedeva il diritto di usare la lingua italiana nelle scuole statali. Tali manifestazioni degenerarono in scontri e violenze nelle principali strade cittadine, con gli sloveni locali arruolati fra i soldati asburgici, che provocarono la morte dello studente Rodolfo Parisi, ucciso con 26 colpi di baionetta e di due operai Francesco Sussa e Niccol\u00f2 Zecchia. A testimonianza del carattere acceso assunto dalla questione scolastica, va ricordato che si ebbero ancora altri violenti scontri. Nel 1914 vi fu un modesto tafferuglio presso la Scuola Superiore di Commercio Pasquale Revoltella fra studenti italiani e slavi, legato ad una questione linguistica. La societ\u00e0 universitaria slovena \"Balcan\" decise d'intervenire, in teoria in segno di protesta, cosicch\u00e9 pochi giorni pi\u00f9 tardi (13 marzo del 1914) vi furono altri scontri, di una gravit\u00e0 ben superiore ai precedenti, che provocarono la morte di uno studente italiano colpito da una pallottola nel corso di una sparatoria.\nAltro punto della questione scolastica che provoc\u00f2 duri contrasti fu la richiesta di consentire la istituzione di una universit\u00e0 in lingua italiana a Trieste. La domanda era stata avanzata sin dal 1848 ed era divenuta pi\u00f9 pressante dopo il 1866, giacch\u00e9 gli studenti triestini (ed in generale gli Italiani che erano sudditi di Vienna) vedevano ora frapporsi la frontiera fra loro e l'universit\u00e0 italiana di Padova, in cui in precedenza era soliti recarsi a studiare. Lo stato centrale austriaco riconosceva in linea di principio la legittimit\u00e0 della richiesta di istituire un'universit\u00e0 italiana a Trieste, ma negava la concessione sia per il timore di scontentare il gruppo sloveno o di vederlo avanzare una richiesta analoga, sia perch\u00e9 prevedeva che un centro culturale e di studi di tale tipo avrebbe finito col rafforzare l'irredentismo italiano.\nLa questione lavorativa.\nIl grande centro urbano, industriale e commerciale di Trieste attirava un intenso movimento migratorio dalle regioni vicine, sia dell'impero, sia dello stato italiano. Giungevano cos\u00ec nella citt\u00e0 triestina immigrati di molte nazionalit\u00e0, fra cui principalmente Italiani e Slavi del sud. Sorsero all'epoca forti timori nella comunit\u00e0 italiana riguardo all'eventualit\u00e0 che l'impero favorisse l'immigrazione slava a Trieste ed al contempo sfavorisse quella italiana.\nTuttavia il movimento migratorio slavo in direzione di Trieste era determinato anzitutto da ragioni socioeconomiche, poich\u00e9 dovuto \u201cfondamentalmente a motivi di carattere economico e alla forza di attrazione esercitata sul circondario dalla citt\u00e0 in espansione\u201d. Gli Sloveni trovavano con pi\u00f9 facilit\u00e0 lavoro in impieghi pubblici in una zona mistilingue per ragioni d'ordine linguistico ed inoltre erano sovente bene accolti dai datori di lavoro italiani in settori che andavano da quello industriale al lavoro domestico. Il Sestan puntualizza che la diffidenza delle autorit\u00e0 imperiali verso gli immigrati Italiani era dovuta al fatto che questi erano cittadini d'uno stato straniero.\nSi deve per\u00f2 aggiungere, come riconosce Angelo Ara, che \u00absenz'altro esisteva un interesse imperiale a rafforzare la componente slavo-meridionale, ritenuta pi\u00f9 leale e \"centripeta\" di quella italiana\u00bb: questo atteggiamento fu, ad esempio, riconosciuto dallo stesso governatore Hohenlohe in un suo documento ufficiale. Anche il Sestan fa notare dal canto suo come le autorit\u00e0 austriache favorissero l'immigrazione slava dalle regioni contadine della Slovenia e della Croazia ed al contempo ostacolassero il movimento migratorio d'Italiani provenienti dal regno. Per portare un esempio specifico, la Luogotenenza imperiale cerc\u00f2 d'inserire nell'elenco degli scaricatori del porto di Trieste degli sloveni residenti in altri Comuni del Carso e della Carniola. Le autorit\u00e0 imperiali si mostravano diffidenti nei confronti degli immigrati regnicoli e ricorrevano con facilit\u00e0 a misure d'espulsione nei loro confronti: \u00abla cittadinanza del regno d'Italia [\u2026] era motivo sufficiente perch\u00e9 le autorit\u00e0 austriache facessero il viso dell'arme e quando credessero opportuno, intervenissero con provvedimenti di sfratto forzoso, con i pi\u00f9 futili pretesti; 35 mila circa sarebbero state queste espulsioni di italiani regnicoli nel decennio dal 1903 al 1913, fino cio\u00e8 ai famosi decreti del luogotenente di Trieste principe Corrado di Hohenlohe\u00bb. Questo contribu\u00ec ad esasperare gli animi fra i diversi gruppi etnici. Nel 1913, dopo un altro decreto del principe Hohenlohe che prevedeva espulsioni d'italiani, i nazionalisti slavi suoi sostenitori tennero un pubblico comizio contro l'Italia, per poi svolgere una manifestazione al grido di \u201cViva Hohenlohe! Abbasso l'Italia!\u201d, tentando poi di assaltare lo stesso Consolato italiano.\nIl pi\u00f9 rapido accrescersi della componente slava a Trieste ad inizio del XX secolo era quindi dovuto sia a ragioni socioeconomiche, sia alla politica dell'impero e di Hohenlohe (simpatizzante per le posizioni trialistiche di cui sopra si \u00e8 detto). La conseguenza comunque era che la citt\u00e0 triestina vedeva cos\u00ec erodere la propria italianit\u00e0 dal movimento d'immigrazione slavo, senza poter da sola crescere demograficamente in modo corrispettivo. I timori della comunit\u00e0 italiana di Trieste erano ad inizio Novecento accresciuti dalla conoscenza di quanto era avvenuto in Dalmazia, con \u201cil calo dell'italianit\u00e0 dalmata\u201d che \u00e8 \u201cpercepito drammaticamente dagli altri adriatici e soprattutto dai triestini, che lo attribuiscono all'aggressivo espansionismo slavo-meridionale e all'intervento governativo\u201d, cosicch\u00e9 vedono nella situazione della Dalmazia \"quasi l'anticipazione di quello che in futuro avrebbe potuto verificarsi a Trieste\u201d.\nAccanto ai problemi etnici, agli inizi del XX secolo la classe operaia triestina dovette iniziare a lottare per migliorare non solo le condizioni lavorative, ma anche quelle salariali. Emblematico fu il caso dei fuochisti dell'\u00d6sterreichischer Lloyd che nel febbraio 1902 intrapresero uno sciopero dopoch\u00e9 la compagnia si era rifiutata di venire incontro alle loro richieste. Nonostante la protesta si fosse allargata ad altre categorie di lavoratori triestini, coinvolgendo di fatto tutta la citt\u00e0, la compagnia rimase ferma sulle sue posizioni. Il 15 febbraio, alla notizia della volont\u00e0 del Lloyd di rimettersi al giudizio di un collegio arbitrale un corteo di 3000 manifestanti, dopo aver partecipato ad un comizio dei socialisti al Politeama Rossetti, si diresse verso il centro per festeggiare. Una volta giunti in piazza della Borsa il corteo in festa fu fermato dagli uomini della 55\u00aa brigata di fanteria agli ordini del generale Franz Conrad von H\u00f6tzendorf che spararono ad altezza uomo e caricarono alla baionetta. Restarono uccisi 14 manifestanti ed oltre 200 furono i feriti. Nei giorni seguenti il collegio arbitrale accolse due delle tre richieste fatte dai fuochisti al Lloyd.\nL'irredentismo e la Grande guerra.\nTrieste fu, con Trento, oggetto e al tempo stesso centro di irredentismo, movimento che, negli ultimi decenni del XIX secolo e agli inizi del XX aspirava ad un'annessione della citt\u00e0 all'Italia. Ad alimentare l'irredentismo triestino erano soprattutto le classi borghesi in ascesa (ivi compresa la facoltosa colonia ebraica), le cui potenzialit\u00e0 ed aspirazioni politiche non trovavano pieno soddisfacimento all'interno dell'Impero austro-ungarico. Dal canto suo, come si \u00e8 gi\u00e0 indicato, il gruppo etnico sloveno era nella citt\u00e0 triestina agli inizi del Novecento in piena ascesa demografica, sociale ed economica, e, secondo il discusso censimento del 1910, costituiva circa la quarta parte dell'intera popolazione. L'irredentismo assunse pertanto, nella citt\u00e0 giuliana, dei caratteri spesso marcatamente anti-slavi che vennero incarnati dalla figura di Ruggero Timeus\nPrimo esponente di tale movimento \u00e8 considerato il triestino Wilhelm Oberdank, poi italianizzato in Guglielmo Oberdan, che, per aver ordito un complotto per uccidere l'imperatore d'Austria Francesco Giuseppe e trovato in possesso di due bombe orsini, fu processato ed impiccato nella sua citt\u00e0 natale il 20 dicembre 1882. Vicina al movimento irredentista italiano e percepita come tale dalle autorit\u00e0 austriache, fu la gi\u00e0 citata Lega Nazionale, massima organizzazione triestina di carattere privato del tempo, che arriv\u00f2 a contare 11.569 soci nel 1912. Il 23 maggio 1915, alla notizia della dichiarazione di guerra dell'Italia all'Austria-Ungheria, vennero incendiati da dimostranti filoaustriaci, oltre alla sede della Lega Nazionale, il Palazzo Tonello dove si trovava la redazione del quotidiano irredentista \"Il Piccolo\" e l'edificio della Ginnastica Triestina, associazione sportiva irredentista.\nAllo scoppio della prima guerra mondiale, 128 triestini si rifiutarono di combattere sotto le bandiere austro-ungariche e, subito dopo l'entrata in guerra dell'Italia contro gli Imperi centrali, si arruolarono nel regio esercito. Fra i volontari che persero la vita nel corso del conflitto, si ricordano gli scrittori e intellettuali Scipio Slataper, Ruggero Timeus e Carlo Stuparich, fratello del pi\u00f9 noto Giani. Particolarmente attivi sul fronte delle idee e della propaganda furono i fuoriusciti triestini in Italia e Francia, dove ebbero un ruolo di primaria importanza nella fondazione, a Roma, di un Comitato centrale di propaganda dell'Alto Adriatico (1916) e, a Parigi, dell'associazione \"Italia irredenta\". Tutti i membri degli organi direttivi del Comitato erano triestini, ad eccezione del dalmata Alessandro Dudan. Tra 1915 e 1917 l'aviazione italiana bombard\u00f2 la citt\u00e0 in numerose occasioni, causando numerose vittime tra la popolazione civile.\nSecondo una calcolo di stima, invece, i cittadini del Litorale Austriaco di lingua italiana arruolati con la divisa dell'impero austro-ungarico furono, dal 1914 al 1918, circa \nIl 4 novembre 1918 le truppe italiane entrarono a Trieste, dopo aver atteso che le truppe austriache lasciassero la citt\u00e0.\nAnnessione all'Italia.\nIn quello stesso mese di novembre (1918), al termine della prima guerra mondiale, Trieste fu occupata dal Regio Esercito, sotto il comando del generale Carlo Petitti di Roreto. L'annessione formale della citt\u00e0 e della Venezia Giulia al Regno d'Italia avvenne per\u00f2 solo il 12 novembre 1920 con il trattato di Rapallo. Con l'annessione, l'importanza della metropoli giuliana venne alquanto ridimensionata: Trieste si trov\u00f2 ad essere citt\u00e0 di confine con un \"hinterland\" molto pi\u00f9 limitato che in passato. Il suo porto aveva inoltre perduto il potenziale bacino di utenza che ne aveva determinato lo sviluppo e che era costituito dall'intero Impero austro-ungarico, entit\u00e0 statuale dissoltasi definitivamente. Per ovviare almeno parzialmente a tale situazione lo stato italiano mise in atto nei confronti della citt\u00e0 e della sua provincia una politica di economia assistita che, avviata dall'ultimo governo di Giovanni Giolitti (1920-1921), si protrasse durante tutto il periodo fascista (1922-1943). Lo sforzo maggiore venne fatto nel settore industriale, che, nelle intenzioni dei legislatori, avrebbe dovuto sostituire il porto e le attivit\u00e0 commerciali ad esso legate, come volano dell'economia triestina.\nIl fascismo.\nLo sviluppo del fascismo a Trieste fu precoce e rapido. Nel maggio 1920 si costituirono in citt\u00e0 le prime \"Squadre volontarie di difesa cittadina\", nuclei di squadristi fascisti al comando dell'ufficiale di marina Ettore Benvenuti. L'11 giugno arditi di un reggimento d'assalto in attesa dell'imbarco per l'Albania percorsero le vie centrali della citt\u00e0 inneggiando alla rivoluzione ed usando le armi contro gli ufficiali. Solo a tarda notte l'insubordinazione rientr\u00f2, con un bilancio di due morti e diversi feriti. Sempre in giugno veniva aperta la sede dell\"Avanguardia studentesca triestina\", anch'essa di chiara ispirazione fascista. In tali organizzazioni vennero reclutati gli squadristi che, il 13 luglio 1920, capitanati da Francesco Giunta, incendiarono l\"'Hotel Balkan\", nel corso di una manifestazione antislava, convocata dai fascisti triestini cogliendo a pretesto i morti degli incidenti di Spalato. Durante i disordini, furono gli stessi squadristi ad appiccare fuoco all'edificio, mostrando \u00ab [...] con le fiamme...che ben si possono scorgere da diversi punti della citt\u00e0, la forza del fascismo in attesa\u00bb\nNel dicembre 1920 il fascismo apriva in citt\u00e0 un suo giornale, \"Il popolo di Trieste\" che inizi\u00f2 a propagare l'idea che il crollo del decrepito e anacronistico Impero austro-ungarico offriva finalmente la possibilit\u00e0, ai triestini e ai giuliani in generale, di svolgere una funzione importante nell'Adriatico e nei Balcani, in chiave imperialista. Sensibili a tale richiamo furono \u00abindustriali in pericolo, borghesi dall'avvenire incerto, ufficiali smobilitati, studenti inquieti, popolani ambiziosi\u00bb Le elezioni del 1921 videro a Trieste una notevole affermazione della coalizione fascista (il \"Blocco italiano\") che ottenne circa il 45% dei voti totali. Non c'\u00e8 pertanto da stupirsi se, all'indomani della marcia su Roma (28 ottobre 1922) l'occupazione di alcuni edifici pubblici della citt\u00e0 da parte degli squadristi locali, capitanati da Francesco Giunta, avvenne con il beneplacito delle autorit\u00e0. Qualche giorno pi\u00f9 tardi sfil\u00f2 per le vie di Trieste un corteo di fascisti, accompagnati da un reparto di \"cavalleria fascista\". Era iniziato, anche per la citt\u00e0 giuliana, il ventennio nero. A seguito delle fiamme seguirono varie esplosioni, probabilmente dovute a un deposito di armi presente nel Balkan.\nCon l'avvento del fascismo fu inaugurata, a Trieste e in Venezia Giulia, una politica di snazionalizzazione delle minoranze cosiddette \"allogene\". A partire dalla met\u00e0 degli anni venti si diede l'avvio all'italianizzazione dei toponimi e dei cognomi, nel 1929 l'insegnamento in sloveno e in altre lingue slave fu definitivamente bandito da tutte le scuole pubbliche cittadine di ogni ordine e grado e, poco pi\u00f9 tardi, furono sciolte tutte le organizzazioni slovene. L'obiettivo era quello di assimilare forzosamente i gruppi etnici minoritari in spregio alla propria cultura e tradizioni. Tale politica, unitamente alle azioni antislave degli squadristi, spesso costellate da morti e da feriti, ebbero gravissime ripercussioni sui delicati rapporti interetnici. Le organizzazioni indipendentiste e terroriste slovene, fra cui il TIGR e la \"Borba\", reagirono agli assassinii perpetrati dai fascisti con altrettanta brutalit\u00e0: si moltiplicarono gli atti di resistenza armata e si verificarono azioni violente contro gli esponenti del regime fascista e i membri delle forze dell'ordine o, in alcuni casi, anche contro semplici cittadini.\nNel 1930 si produssero a Trieste due attentati ad opera del TIGR: quello al Faro della Vittoria e, ben pi\u00f9 grave, quello alla redazione de \"Il Popolo di Trieste\", che caus\u00f2 la morte dello stenografo Guido Neri e il ferimento di tre persone. Le autorit\u00e0 di polizia procedettero quindi ad una vasta azione investigativa, debellando le cellule di resistenza: gli accusati (tutti sloveni) di vari crimini comprendenti - oltre agli attentati dinamitardi - anche una serie di omicidi, tentati omicidi ed incendi, vennero quindi processati dal Tribunale speciale per la difesa dello Stato (1926-1943) traslato per l'occasione da Roma a Trieste (\"primo processo di Trieste\"). Il processo si concluse con una condanna esemplare: a quattro imputati fu inflitta la pena di morte (Ferdo Bidovec, Fran Maru\u0161i\u010d, Zvonimir Milo\u0161 e Alojzij Valen\u010di\u010d) e furono fucilati a Basovizza il 6 settembre 1930, ad altri dodici vennero inflitte varie pene detentive variabili fra due anni e sei mesi e trent'anni. Due vennero assolti.\nNel dicembre 1941, a guerra gi\u00e0 iniziata, fu celebrato, sempre a Trieste, un secondo processo dal Tribunale speciale per la Difesa dello Stato contro nove membri del TIGR (sloveni e croati) che furono accusati di terrorismo e spionaggio. Cinque di loro (Pinko Toma\u017ei\u010d, Viktor Bobek, Ivan Ivan\u010di\u010d, Simon Kos e Ivan Vadnal) furono giustiziati a Opicina, gli altri imprigionati. Con questo secondo processo l'organizzazione terrorista (antifascista) venne per sempre annientata.\nL'entrata in guerra dell'Italia a fianco della Germania nazista, nel giugno 1940, comport\u00f2 per Trieste, come per il resto d'Italia, lutti e disagi di ogni tipo, che si acuirono negli anni successivi, con il protrarsi del conflitto. L'aggressione italo-tedesca alla Jugoslavia, nella primavera del 1941, riaccese inoltre la resistenza slovena e croata in Venezia Giulia, soprattutto a partire dal 1942. Gli eventi bellici, e, in taluni casi, una deliberata politica terroristica delle truppe di occupazione tedesche e italiane nei confronti delle popolazioni slovene e croate soggette al loro dominio (villaggi bruciati, decimazioni, uccisioni indiscriminate di civili), unitamente all'apertura di campi di concentramento per slavi nello stesso territorio italiano in cui persero la vita migliaia di innocenti, approfondirono ulteriormente il solco d'odio interetnico che il fascismo aveva contribuito ampiamente a creare. Tale odio non fu estraneo alla tragedia che sarebbe stata vissuta dalla citt\u00e0 di Trieste e dall'intera Venezia Giulia durante e dopo la seconda guerra mondiale.\nFin dall'estate del 1942 si ebbe una recrudescenza della violenza squadrista nella citt\u00e0 giuliana che si protrasse fino alla caduta del Regime (25 luglio 1943). Il segretario del fascio locale, il moderato Gustavo Piva, fu sostituito dal fascista oltranzista Giovanni Spangaro, che godeva dell'incondizionato appoggio, a Roma, dal segretario generale del PNF, il triestino Aldo Vidussoni. Violenze contro slavi e antifascisti italiani si intensificarono sia a Trieste che nella sua provincia, talvolta con conseguenze mortali (a Cossana due contadini vennero trucidati). Il 30 giugno 1942 si costitu\u00ec a Trieste un \"Centro per lo studio del problema ebraico\", su imitazione di quello romano, e il 18 luglio successivo fu assalita e danneggiata gravemente la sinagoga, gi\u00e0 presa di mira un anno prima. Nei mesi che seguirono i fascisti devastarono anche molti negozi di ebrei e slavi, senza per\u00f2 riuscir mai a coinvolgere in tali azioni di teppismo politico la cittadinanza triestina, stanca delle violenze squadriste. Nel 1942 inizi\u00f2 a funzionare anche l'Ispettorato Speciale di Pubblica Sicurezza per la Venezia Giulia con sede in una palazzina di via Bellosguardo, che ben presto si convert\u00ec in un luogo di torture e di morte per antifascisti o supposti tali. Conosciuta come Villa Triste, fu l'antesignana di tante altre \"Ville Tristi\" italiane che da essa presero il nome.\nL'occupazione tedesca.\nPochi giorni dopo l'armistizio di Cassibile (i cui contenuti furono diffusi per radio l'8 settembre 1943) Trieste fu occupata dalle truppe tedesche. Pur non essendo formalmente annessa al Terzo Reich, entr\u00f2 a far parte della Zona d'operazioni del Litorale adriatico, che comprendeva le province di Trieste, Gorizia, Pola, Fiume, Udine e Lubiana con a capo il gauleiter austriaco Friedrich Rainer. Rainer permise in citt\u00e0 la ricostituzione di una sede del PFR, diretta dal federale Bruno Sambo, la presenza di un modesto contingente di militari italiani al comando del generale della GNR Giovanni Esposito e l'insediamento di un reparto della Guardia di Finanza. Egli stesso nomin\u00f2 podest\u00e0 della citt\u00e0 Cesare Pagnini, mentre come prefetto della provincia di Trieste scelse Bruno Coceani. Entrambi i personaggi erano graditi alle autorit\u00e0 della RSI e allo stesso Benito Mussolini, che conosceva personalmente Coceani fin dagli anni venti. Attriti e tensioni costanti vi furono invece con i fascisti locali che si videro estromessi dall'amministrazione della citt\u00e0 e della provincia.. Per non creare una spaccatura con le autorit\u00e0 italiane, i tedeschi autorizzarono la locale federazione del PFR di costituire proprie formazioni paramilitari e una propria polizia segreta da impiegare nella lotta anti-partigiana.\nDurante l'occupazione tedesca di Trieste la Risiera di San Sabba, stabilimento per la pilatura del riso edificato nel 1913, venne usato dai tedeschi come campo di prigionia e di smistamento per gli ebrei da deportare in Germania e Polonia e come campo di detenzione di partigiani e detenuti politici. San Sabba fu l'unico campo di sterminio in Italia con forno crematorio, messo in funzione il 4 aprile 1944. Nello stesso tempo si intensific\u00f2 a Trieste e sul Carso triestino l'attivit\u00e0 del movimento partigiano jugoslavo che operava in modo da destabilizzare il regime di occupazione. La reazione dei tedeschi e dei collaborazionisti italiani non si fece attendere: rastrellamenti, perquisizioni e anche decimazioni funestarono la citt\u00e0 giuliana e i centri limitrofi.\nNell'aprile del 1944 a Trieste, a seguito di un attentato che aveva provocato la morte di 7 militari tedeschi in un locale di Opicina, furono fucilati settantadue cittadini di etnia sia italiana che slava; pochi giorni pi\u00f9 tardi, il 23 aprile 1944, a causa di un altro attentato, ne vennero impiccati altri cinquantadue nella mensa del Palazzo Rittmayer in via Ghega a Trieste.\nAl clima di incertezza e repressione si aggiunsero i bombardamenti statunitensi e britannici che ripetutamente, fra l'aprile 1944 e il febbraio 1945, presero di mira Trieste. Danni e devastazioni si produssero non solo nelle strutture portuali, nella raffineria di petrolio e nei cantieri navali ma anche in citt\u00e0. Numerosi edifici residenziali furono rasi al suolo e molti altri riportarono danni di varia entit\u00e0. Pesante il numero delle vittime su cui si possono fare solo delle stime approssimative (con ogni probabilit\u00e0 circa un migliaio per l'intero comune). Terrificante fu l'incursione aerea del 10 giugno 1944 che da sola provoc\u00f2 quasi quattrocento morti.\nLa liberazione e l'occupazione jugoslava.\nLa liberazione di Trieste.\nIl 30 aprile 1945 il CLN di Trieste, comandato dal colonnello Antonio Fonda Savio, inizi\u00f2 a liberare la citt\u00e0.\nAgli assalti contro i tedeschi parteciparono, con il CLN, le Guardie di Finanza e numerosi elementi della Guardia Civica gi\u00e0 organizzata clandestinamente dal Comitato, mentre nei rioni popolari e nelle zone periferiche erano intervenuti anche gruppi di comunisti. Agli scontri violenti che si susseguirono nelle zone centrali, non parteciparono i nuclei partigiani controllati dal movimento sloveno che, invece, erano attivi nei rioni periferici e nel Carso.\nLa IV Armata dell\u2019Esercito popolare jugoslavo, alleato degli angloamericani, il IX Korpus sloveno, composto anche da triestini, e le forze partigiane gi\u00e0 presenti in citt\u00e0 liberarono Trieste dall\u2019occupazione nazista nella notte fra il 30 aprile 1945 e il 1\u00ba maggio.\nL'occupazione jugoslava.\nAl mattino del 1\u00ba maggio, Trieste fu raggiunta dalle prime avanguardie partigiane titine, seguite dal \"IX Corpus\" dell'esercito jugoslavo, anch'esso agli ordini di Josip Broz Tito, non presente nel teatro delle operazioni.\nIl congiungimento tra gli insorti italiani e le avanguardie della \"IV Armata jugoslava\" ebbe luogo nel centro della citt\u00e0, verso le 9,30, fra un reparto avanzato, agli ordini del tenente Bo\u017eo Mandac e il comandante partigiano Ercole Miani accompagnato da altri rappresentanti del Comitato. Gli jugoslavi avevano intenzione di attaccare gli ultimi capisaldi tedeschi, ma poche ore dopo, invece di avvalersi dell'appoggio che i partigiani italiani del CLN avevano assicurato loro, intimarono a costoro la consegna delle armi. Alcuni reparti italiani si rifiutarono di farlo e si produssero incidenti e scontri a fuoco fra questi ultimi e gli jugoslavi (a Roiano e Rozzol). Nel pomeriggio del 2 maggio entrarono a Trieste le avanguardie dei reparti corazzati neozelandesi comandati dal generale Bernard Freyberg; con il loro arrivo, gli ultimi presidi tedeschi ancora resistenti in citt\u00e0 sospesero il fuoco e si arresero.\nLe truppe jugoslave entrate a Trieste vi si stanziarono. Iniziarono cos\u00ec i quarantatr\u00e9 giorni di occupazione jugoslava della citt\u00e0.\nNei primi giorni di maggio venne nominato da Tito un commissario politico per Trieste, Franc \u0160toka, membro del partito comunista. Costui proclam\u00f2 Trieste citt\u00e0 autonoma nell'ambito della futura Repubblica Federale di Jugoslavia. Venne imposta l'esposizione della bandiera jugoslava a fianco di quella Italiana nei principali edifici pubblici e il fuso orario locale fu uniformato a quello della vicina Slovenia. Molti esponenti del CLN furono costretti a nascondersi, temendo rappresaglie, altri preferirono abbandonare clandestinamente la citt\u00e0. Il coprifuoco si mantenne in essere fin quasi alla fine di maggio, nonostante la guerra fosse terminata da alcune settimane.\nAl quinto giorno di occupazione jugoslava, una folla esasperata scese in piazza per dimostrare in favore del ritorno di Trieste all'Italia. La manifestazione era organizzata dal CLN che intendeva costituire attorno a s\u00e9 un fronte democratico unitario per richiedere agli alleati l'allontanamento dei titini dalla citt\u00e0. Le truppe jugoslave aprirono il fuoco sui dimostranti, uccidendone cinque. In quelle ore i neozelandesi di Freyberg non si mossero dai loro quartieri e dal porto, che avevano precedentemente occupato (insieme alle principali vie di comunicazione per l'Austria), evitando in tal modo qualsiasi motivo di frizione con i titoisti.\nL'occupazione ebbe termine, in virt\u00f9 degli accordi di Belgrado, solo il giorno 12 giugno 1945, allorquando le truppe jugoslave abbandonarono definitivamente Trieste.\nGli oltre quaranta giorni di presenza slava in citt\u00e0 furono visti forse come un momento di liberazione da gran parte della comunit\u00e0 di etnia slovena residente a Trieste. Per la massima parte della comunit\u00e0 locale di lingua e di sentimenti italiani, l'occupazione jugoslava si configur\u00f2 invece come un periodo di lutti e di oppressione e, come tale, sarebbe entrata per sempre nella memoria storica e nell'immaginario collettivo di tanti triestini.\nFoibe ed esuli a Trieste.\nFin dal settembre 1943, il controllo di territori sempre pi\u00f9 vasti da parte dei partigiani slavi e soprattutto il rapido disfacimento dell'esercito italiano in Venezia Giulia a seguito dell'Armistizio di Cassibile, permisero le prime eliminazioni, soprattutto in Istria, ma anche nell'entroterra carsico triestino, non solo di elementi fascisti, ma anche di coloro che potenzialmente avrebbero potuto contrastare la politica filocomunista e/o i disegni egemonici sulla Venezia Giulia del maresciallo Tito (italiani soprattutto, ma anche sloveni e croati). Tali uccisioni si intensificarono negli anni successivi e raggiunsero l'apice, a Trieste, con l'entrata dell'esercito Jugoslavo in citt\u00e0 e il controllo che esso esercit\u00f2 sul territorio per circa un mese e mezzo, scarsamente contrastato dal contingente neozelandese di Freyberg.\nDurante tutto il periodo di occupazione jugoslava furono effettuate dalla polizia titoista requisizioni, confische, arresti di numerosi cittadini, sospettati di nutrire scarse simpatie nei confronti della ideologia comunista o ritenuti inaffidabili per posizione sociale, censo, origini familiari e nazionalit\u00e0. Fra questi vi furono soprattutto fascisti o collaborazionisti, ma anche combattenti della Guerra di liberazione, semplici lavoratori, vittime di vendette personali e di odii maturati nel corso della guerra. La massima parte degli arrestati non fece pi\u00f9 ritorno alle proprie case. I triestini sollecitarono l'intervento degli Alleati che saltuariamente espressero proteste formali senza per\u00f2 ottenere risultati apprezzabili. Il generale Gentry, che condivideva con Freyberg il comando delle forze alleate presenti ebbe anche un incontro col suo omologo jugoslavo e gli fece intendere che gli Alleati \u00ab [...] non potevano permettere che si effettuassero arresti sommari o che si allontanassero cittadini dalla citt\u00e0 senza processo.\u00bb, ma tutto fu inutile.\nLa popolazione triestina non si faceva illusioni sulla sorte dei tanti scomparsi. La scoperta delle prime foibe in Istria, nell'autunno del 1943, le testimonianze dei profughi dalmati sulla tragica sorte toccata a molti loro concittadini a Zara, nel novembre 1944, lasciavano presagire il peggio. Subito dopo il ritiro delle truppe jugoslave da Trieste ebbero inizio gli scavi nel Carso triestino, che furono completati in tempi e periodi diversi. Furono individuate nelle vicinanze della citt\u00e0 tre foibe principali: Basovizza, Monrupino e Sesana (attualmente in territorio sloveno), e altre secondarie (Opicina, Campagna e Corgnale), con un numero imprecisato di cadaveri. Va inoltre sottolineato che non tutti gli scomparsi furono gettati nelle foibe summenzionate: una parte non quantificabile di essi venne deportata in altre zone della Venezia Giulia, o in Jugoslavia, e ivi, con ogni probabilit\u00e0, soppressa e seppellita. Sul numero delle vittime si possono fare solo delle congetture. Nell'aprile 1947 il Governo Militare Alleato aveva raccolto 1.492 nominativi di persone scomparse a Trieste sulla base delle denunce effettuate dai familiari, ma tale numero era da considerarsi provvisorio. Dati definitivi non vennero tuttavia mai forniti n\u00e9 negli anni n\u00e9 nei decenni successivi. Dopo il suo rientro a Trieste, nel marzo 1947, uno dei massimi esponenti del comunismo giuliano, Vittorio Vidali, facendosi interprete della rottura fra Stalin, appoggiato dal PCI, e Tito, si rifer\u00ec ai \u00abtrozkisti titini\u00bb definendoli come \u00abuna banda di assassini e spie\u00bb, nel 1956, Chru\u0161\u010d\u0451v si reca a Belgrado e riabilita Tito.\nA partire dall'estate del 1945 si svilupp\u00f2 pienamente anche l'esodo di molti giuliani e dalmati dalle zone occupate militarmente dai titoisti e che successivamente sarebbero state annesse allo Stato jugoslavo. L'esodo, che ebbe inizio in forma strisciante fin dal settembre 1943, si protrasse per un quindicennio ed interess\u00f2 circa 250.000 profughi o forse pi\u00f9 (in massima parte di etnia italiana, ma anche sloveni e croati) ed ebbe fra le sue mete privilegiate Trieste. La citt\u00e0 accolse infatti gran parte dei circa 65.000 esuli che scelsero di rifarsi una vita nelle province che avrebbero conformato successivamente la Regione autonoma del Friuli-Venezia Giulia. Inseritisi perfettamente nella realt\u00e0 sociale triestina, essi stessi hanno costituito, per la citt\u00e0 giuliana, un fattore di sviluppo economico e umano. A tale proposito va ricordato che l'afflusso degli esuli permise a Trieste di sperimentare, nel decennio successivo alla seconda guerra mondiale, una crescita apprezzabile della propria popolazione, con una netta (anche se temporanea) inversione di tendenza rispetto al periodo precedente, caratterizzato da una lunga stagnazione demografica in atto fin dagli anni venti del Novecento.\nL'occupazione alleata e il Territorio Libero di Trieste.\nCon gli accordi di Belgrado (9 giugno 1945) seguiti dal definitivo ritiro degli jugoslavi da Trieste (12 giugno), l'intera Venezia Giulia fu suddivisa in due zone, (secondo una linea tracciata dal generale Morgan, che le diede il suo nome) la prima delle quali (zona A), con Trieste, amministrata dagli anglo-americani, e la seconda (zona B), dagli Jugoslavi. Nel 1947, a seguito degli accordi di pace di Parigi (1947), Gorizia, Monfalcone ed altre limitate zone della Venezia Giulia furono assegnate all'Italia, mentre l'Istria e la massima parte del resto della Regione giuliana, alla Jugoslavia. Restarono escluse dall'assegnazione: Trieste (con parte della zona A), e la zona nord-occidentale dell'Istria, fino al fiume Quieto (parte residua della zona B).\nDopo la perdita della sovranit\u00e0 sul territorio triestino da parte dell'Italia, a Trieste fu provvisoriamente istituita la \"British United States Zone - Free Territory of Triest (BUSZ-FTT)\" - Territorio Libero di Trieste, Zona Anglo - Americana. Successivamente, dal settembre 1947, la citt\u00e0 e la zona A entrarono a far parte, sotto l'egida dell'ONU, dell\"'Allied Military Government - Free Territory of Triest (AMG-FTT)\", Territorio Libero di Trieste, con un Governo Militare alleato. La zona B del TLT fu data invece in amministrazione alla Jugoslavia. Secondo l'ONU sarebbe dovuto sorgere un Territorio Libero di Trieste, comprendente sia la Zona A, sia la Zona B, con un seggio all'ONU.\nIl giorno 8 ottobre 1953 gli ambasciatori di Stati Uniti e Gran Bretagna a Roma informarono, mediante una dichiarazione ufficiale, il governo italiano e quello jugoslavo che era intenzione dei paesi che essi rappresentavano porre termine quanto prima all'occupazione militare sulla zona A, la quale sarebbe stata affidata in amministrazione all'Italia. In un allegato segreto, reso noto solo all'Italia e non alla Jugoslavia, veniva inoltre dichiarato che le due potenze consideravano tale spartizione definitiva e che si sarebbero opposte ad ogni intervento militare della Jugoslavia per recuperare la zona A, ma non ad una sua annessione della zona B. La pronta reazione della Jugoslavia, che condann\u00f2 tale spartizione inviando truppe lungo il confine, prontamente seguita dall'Italia (50.000 uomini si fronteggiarono ai due lati della frontiera italo-jugoslava) unitamente alle proteste dell'Unione Sovietica, contraria alla scomparsa del TLT, impedirono a Gran Bretagna e Stati Uniti di dare attuazione ai propositi contenuti nella dichiarazione.\nSubito dopo la dichiarazione dell'8 ottobre ci furono diverse manifestazioni sia contro che a favore del ritorno di Trieste all'Italia. Fra le prime si segnal\u00f2 quella di circa duemila studenti sloveni che protestarono nel centro della citt\u00e0: giovani italiani, per reazione, invasero gli uffici della delegazione economica jugoslava, distruggendo vetri e scaraventando in strada il mobilio. La tensione raggiunse il suo culmine nella Rivolta di Trieste, ai primi di novembre di quello stesso anno. Il 4 si celebrava la Festa della vittoria italiana nella prima guerra mondiale e molti triestini andarono a rendere omaggio ai caduti nel Sacrario militare di Redipuglia, valicando il posto di blocco di Duino ed entrando in territorio italiano. Al rientro, alla sera, ebbero luogo le prime manifestazioni. Il mattino del 5 novembre il sindaco di Trieste fece issare sulla torre del Municipio il Tricolore italiano al posto della bandiera rosso-alabardata. Il Tricolore venne ammainato ore pi\u00f9 tardi dagli inglesi. Per protesta una folla si radun\u00f2 davanti alla Questura da dove vennero sparati dei colpi che uccisero Pietro Addobbati e Antonio Zavadil. Ci\u00f2 avveniva il 5 novembre 1953. Il giorno successivo fu indetto, per protesta, uno sciopero generale, e i triestini confluirono in massa in Piazza Unit\u00e0, per manifestare contro il Governo militare Alleato. Agenti della polizia spararono dal Palazzo del Governo sulla folla uccidendo altri quattro dimostranti: Emilio Bassa, Leonardo (Nardino) Manzi, Saverio Montano, Francesco Paglia. A questo punto esplose la rivolta e la situazione divenne incontrollabile. Truppe americane, estranee agli avvenimenti, intervennero prontamente, riuscendo a placare la folla. Le autorit\u00e0 cittadine protestarono energicamente contro gli autori del barbaro massacro. Fu chiesto ufficialmente al Governo Militare Alleato di consegnare in caserma la truppa inglese e la polizia civile nel giorno del funerale delle vittime. Il servizio d'ordine fu adempiuto, in massima parte, dai lavoratori portuali.\nIl ritorno all'Italia.\nIl memorandum di Londra e la restituzione di Trieste all'Italia.\nNel mese di dicembre 1953 iniziarono le riunioni ad alto livello per risolvere la questione triestina, ormai sfociata nel sangue. I margini di manovra apparivano, inizialmente, piuttosto angusti. Tito fece sapere che qualsiasi soluzione che avesse mutato lo \"status quo\" esistente a svantaggio della Jugoslavia non sarebbe stata accettata, mentre gli italiani erano fermi alle condizioni contenute nella dichiarazione anglo-americana dell'8 ottobre.. L'atteggiamento jugoslavo si ammorbid\u00ec tuttavia a seguito della promessa degli angloamericani di contribuire al finanziamento, con venti milioni di dollari e due milioni di sterline, di un porto nella zona B. Anche la posizione dell'Italia, grazie ad un approccio pi\u00f9 realistico alla questione di Trieste del nuovo primo ministro Scelba e del suo ministro degli esteri Piccioni, favor\u00ec il raggiungimento di un accordo.\nIl 5 ottobre 1954 il problema venne definito con un protocollo d'intesa, firmato a Londra dai rappresentanti di Stati Uniti, Regno Unito, Italia e Jugoslavia, (e per tale ragione noto come Memorandum di Londra), mediante il quale il Territorio Libero di Trieste fu spartito sulla base delle due zone gi\u00e0 assegnate, salvo alcune rettifiche territoriali. La Jugoslavia riusc\u00ec infatti a modificare leggermente la linea di spartizione a suo vantaggio di circa 11\u00a0km\u00b2, annettendo alcuni villaggi del comune di Muggia ed arrivando cos\u00ec sino ai monti che sovrastano la periferie meridionali della citt\u00e0. Nel primo pomeriggio dello stesso giorno, a Trieste, il generale Winterton diede annuncio dell'accordo per radio e una folla festante si rivers\u00f2 in Piazza dell'Unit\u00e0 d'Italia.. Tre settimane pi\u00f9 tardi (26 ottobre 1954) le truppe italiane fecero il loro ingresso in citt\u00e0. Nel Memorandum di Londra non venne comunque citata la sovranit\u00e0: venne concessa l'amministrazione civile rispettivamente dell'Italia sulla zona A e della Jugoslavia sulla zona B.\nIn tal modo Trieste dovette rinunciare a una provincia sufficientemente estesa e si ritrov\u00f2 stretta in un lembo di terra che ne ridusse le potenzialit\u00e0 economiche. Fu deciso il mantenimento di un porto franco in citt\u00e0 e fu imposta la tutela delle minoranze etniche residenti nelle due zone. La polemica storica e politica fu rivolta in particolare contro il Partito Comunista Italiano che, secondo alcuni storici, aveva avuto in passato un atteggiamento acquiescente nei confronti di Josip Broz Tito e di Stalin..\nCapoluogo del Friuli-Venezia Giulia.\nTornata sotto amministrazione italiana, i governi democristiani del tempo si preoccuparono di fornire alla citt\u00e0 strumenti adeguati di sviluppo economico: nel 1955 fu istituito un \"Fondo di rotazione\" destinato al credito agevolato per gli imprenditori delle province di Trieste e Gorizia, e, tre anni pi\u00f9 tardi, venne approvata dal Parlamento nazionale una legge per la costruzione di nuove infrastrutture viarie e per l'ampliamento del porto (1958). Nel 1963, l'attuazione di una Regione a statuto speciale (gi\u00e0 prevista fin dal giugno 1947), il Friuli-Venezia Giulia, e la scelta di Trieste come suo capoluogo, diede nuova linfa all'economia locale, favorendo la creazione di numerosi posti di lavoro legati all'Amministrazione pubblica. Anche la fondazione dell\"'Italcantieri\", la cui sede fu fissata a Trieste (1966), e altri investimenti dell'IRI \u00ab [...] funsero da efficaci ammortizzatori sociali, permettendo di mantenere artificialmente elevato il livello occupazionale...\u00bb\nTali provvedimenti legislativi non riuscirono tuttavia ad frenare il declino della cantieristica triestina, delle attivit\u00e0 portuali e delle industrie presenti sul territorio anche in pieno boom economico. Alcuni fattori negativi concorsero ad impedire uno sviluppo accettabile dell'economia cittadina: l'eccentricit\u00e0 della sua ubicazione geografica, la concorrenza degli scali jugoslavi (soprattutto di Fiume), l'esiguit\u00e0 del proprio entroterra carsico, il carattere assistenziale delle erogazioni statali. Sul finire degli anni sessanta il porto triestino era secondo solo a Genova per merci caricate e scaricate, ma l'80% di esse era costituito da petrolio, il cui trasporto produceva guadagni modesti rispetto a quello di altre mercanzie. A cavallo fra gli anni sessanta e settanta inizi\u00f2 a svilupparsi anche il commercio legato al movimento frontaliero. Si trattava generalmente di esercizi di piccole e medie dimensioni che davano lavoro a un numero limitato di triestini e che pertanto potevano assorbire solo in parte la manodopera che non trovava pi\u00f9 sbocco in un'industria in crisi. In questo clima gravido di incognite e di frustrazioni vennero firmati gli accordi di Osimo.\nIl trattato di Osimo e la Lista per Trieste.\nSin dall'inizio degli anni settanta si erano andati intensificando gli incontri ufficiali fra rappresentanti del governo italiano (con il coinvolgimento, in un'occasione, anche del massimo esponente del PCI) e di quello jugoslavo per affrontare e risolvere amichevolmente i vari problemi ancora irrisolti fra i due paesi, e, \"in primis\", quello relativo al riconoscimento reciproco delle frontiere vigenti, \"de facto\", fin dal 1954. Fra il febbraio 1971 e il marzo 1975 si ebbero incontri fra l'allora ministro degli Esteri Aldo Moro e il suo omologo Tepavac, seguito da una visita ufficiale di Tito; fra il ministro degli Esteri Giuseppe Medici e Tito; fra il Capo di Stato jugoslavo e il direttore generale del Ministero dell'Industria Eugenio Carbone e, infine, fra Enrico Berlinguer e Tito. La firma del trattato avvenne il 10 novembre 1975 ad Osimo per impulso anche degli Stati Uniti d'America. Gli americani caldeggiavano infatti una sempre pi\u00f9 stretta collaborazione fra la non allineata Jugoslavia e l'Europa comunitaria ed atlantica in funzione antisovietica.\nNel trattato veniva:\nAllorch\u00e9 si conobbero i termini del trattato, si scaten\u00f2 a Trieste la protesta spontanea di gran parte della cittadinanza, mai consultata n\u00e9 prima n\u00e9 dopo la firma degli accordi. Particolare scalpore suscit\u00f2 la rinuncia ufficiale dell'Italia a terre considerate storicamente ed etnicamente venete, anche se, all'epoca, la massima parte della popolazione autoctona italofona, ivi residente, aveva scelto la strada dell'esodo. L'opinione pubblica moderata e conservatrice rigett\u00f2 anche la creazione della summenzionata area industriale che, sorta alle porte della citt\u00e0, si sarebbe popolata (a detta dei triestini) di jugoslavi che avrebbero successivamente gravitato su Trieste snaturandone l'italianit\u00e0. Anche alcune forze di sinistra si rivelarono profondamente critiche su quest'ultimo punto, adducendo l'impatto negativo che avrebbe avuto un'area di questo tipo sull'ambiente umano e sull'ecosistema carsico.\nLa protesta trov\u00f2 espressione nella Lista per Trieste, partito dalle radici nazionaliste e autonomiste, con frange ecologiste. Era guidata da Manlio Cecovini. Perno del suo programma politico era l'istituzione di una zona franca integrale che fin\u00ec col comprendere l'intera provincia di Trieste. Fra il 1978 e il 1983 ottenne delle notevoli affermazioni elettorali, riuscendo a scavalcare persino, in taluni casi, i partiti nazionali pi\u00f9 importanti e ottenendo fra il 20% circa e il 33% circa dei suffragi. Nel 1987 grazie anche all'appoggio del PSI, riusc\u00ec a far eleggere deputato l'avvocato triestino Giulio Camber mentre, nel decennio successivo, con una forza elettorale alquanto ridimensionata, sostenne ripetutamente Forza Italia. La Lista per Trieste non ottenne da Roma, n\u00e9 ha ottenuto ancora, la zona franca \"allargata\" tanto agognata, ma \u00e8 riuscita nel proposito di bloccare definitivamente la costituzione dell'area industriale alle porte della citt\u00e0, prevista dall'Accordo Economico annesso al Trattato di Osimo. Inspiegabilmente la Jugoslavia non fece nulla per imporre il rispetto di tale Accordo dopo la ratifica parlamentare del trattato (1977). Solo nel Goriziano furono portate a compimento alcune delle infrastrutture progettate.\nTrieste nell'Europa unita.\nNel 2004 con l'ingresso della Repubblica di Slovenia nell'Unione europea e ancor pi\u00f9 con l'entrata del paese nello spazio Schengen, nel dicembre 2007, Trieste \u00e8 finalmente uscita dal suo isolamento. Da tale data infatti i confini italo-sloveni hanno cessato di esser da impedimento al libero passaggio di merci e persone."}
{"id": "58953", "revid": "6923", "url": "https://it.wikipedia.org/wiki?curid=58953", "title": "AudioVision", "text": "La linea di monitor AudioVision prodotta da Apple \u00e8 il primo esperimento della societ\u00e0 nel settore dei monitor multimediali. Il primo esponente della famiglia venne presentato nel 1993 e il monitor era un Sony Trinitron da 14 pollici. Insieme al monitor venivano fornite due casse stereo e un microfono oltre a due prese ADB. Il monitor si pu\u00f2 considerare un predecessore diretto della serie AppleVision, infatti esso venne dismesso nel 1995, quando venne introdotta la serie citata."}
{"id": "58955", "revid": "6923", "url": "https://it.wikipedia.org/wiki?curid=58955", "title": "Multiple Scan", "text": "La famiglia Multiple Scan prodotta da Apple era inizialmente prevista come una serie di monitor in grado di soddisfare le esigenze sia dell'utente professionale che dell'utente domestico. Ma successivamente l'azienda decise di differenziare meglio i propri prodotti, creando la famiglia AppleVision per gli utenti professionali e dedicando quindi i monitor Multiple Scan solo agli utenti domestici. Pertanto i monitor prodotti dopo l'introduzione della serie AppleVision sono inferiori rispetto ai primi modelli Multiple Scan sia come dimensione sia dal punto di vista qualitativo, ma anche il prezzo \u00e8 pi\u00f9 contenuto."}
{"id": "58956", "revid": "6923", "url": "https://it.wikipedia.org/wiki?curid=58956", "title": "AppleVision", "text": "La famiglia AppleVision venne prodotta da Apple per mettere in commercio monitor di qualit\u00e0 superiore a quella fornita con la famiglia Apple Multiple Scan. I Monitor AppleVision erano dotati di ottimi cinescopi Trinitron prodotti da Sony. Dei monitor era disponibile anche la versione AV che era dotata di due casse stereo e di un microfono.\nNel 1997 Apple present\u00f2 la tecnologia ColorSync, che consentiva agli utenti di compensare gli errori di visualizzazione dei monitor, i quali mostrano i colori in modo diverso rispetto a come vengono stampati. ColorSync permetteva di rimediare a questo problema, ma per essere utilizzato al meglio richiedeva dei dispositivi in grado di essere adeguatamente calibrati.\nApple produsse una serie di monitor chiamati AppleVision / ColorSync per evidenziare il pieno supporto della tecnologia ColorSync. Successivamente decise di eliminare la dicitura \"AppleVision\", dato che creava confusione e complicava inutilmente il nome dei monitor."}
{"id": "58957", "revid": "6923", "url": "https://it.wikipedia.org/wiki?curid=58957", "title": "Apple Cinema Display", "text": "La famiglia Apple Cinema Display \u00e8 una linea di monitor prodotta da Apple, composta esclusivamente da schermi LCD.\nLa linea venne presentata nel settembre del 1999, in contemporanea con il Power Mac G4. Quando venne presentato il primo componente della linea, era il pi\u00f9 ampio monitor LCD presente sul mercato. Questa linea \u00e8 nata per offrire un ampio display con un ingombro ridotto.\nEsponente di punta \u00e8 l'Apple Cinema HD Display 30, dotato di un display da 30 pollici e con una risoluzione nativa di 2560 \u00d7 1600 pixel. Esso per funzionare necessitava di una particolare scheda grafica, dato che quelle comuni non erano in grado di erogare un flusso sufficiente di dati al monitor.\nModelli.\nApple LED Cinema Display.\nL'Apple LED Cinema Display era un display LCD da 24\" presentato dalla Apple durante la conferenza del 14 ottobre 2008. Questo prodotto andava ad affiancare i precedenti Apple Cinema Display da 20\", 23\" e 30\".\nLe principali novit\u00e0 del LED Cinema Display 24\" erano:"}
{"id": "58960", "revid": "6923", "url": "https://it.wikipedia.org/wiki?curid=58960", "title": "Monitor a colori Apple", "text": "Il primo monitor a colori prodotto da Apple venne presentato nel 1983, ed era un adattamento di uno schermo di una televisione. I monitor successivi prodotti da Apple erano progettati specificatamente per l'utilizzo con un computer e quindi erano dotati di una qualit\u00e0 visiva decisamente migliore del primo monitor.\nNel corso degli anni Apple ha realizzato diversi monitor, alcuni anche di grandi dimensioni. Questi ultimi erano dedicati agli utilizzatori professionali che si occupano di editoria elettronica o di grafica a livello professionale o semi professionale."}
{"id": "58961", "revid": "6923", "url": "https://it.wikipedia.org/wiki?curid=58961", "title": "Middleware", "text": "In informatica con middleware si intende un insieme di programmi informatici che fungono da intermediari tra diverse applicazioni e componenti software. Spesso utilizzati come supporto per sistemi distribuiti complessi con architetture multitier, l'integrazione dei processi e dei servizi, residenti su sistemi con tecnologie e architetture diverse, \u00e8 un'altra funzione delle applicazioni middleware. Esso oggi identifica una serie di strumenti come DBMS, web server, application server, sistemi di gestione dei contenuti ed altri strumenti basati sul concetto di sviluppo e pubblicazione di applicazioni e contenuti, con gli sviluppi attuali che si dirigono verso XML, SOAP, servizi web e architetture orientate al servizio.\nStoria.\nIl middleware ha iniziato a guadagnare popolarit\u00e0 durante gli anni Ottanta del XX secolo, come soluzione al problema di connettere le nuove applicazioni ai vecchi sistemi preesistenti (sistemi legacy), sebbene il termine sia stato usato fin dal 1968. Il middleware inoltre ha facilitato il calcolo distribuito, cio\u00e8 la connessione di molteplici applicazioni per formare un'applicazione pi\u00f9 grande, solitamente in una rete.\nDefinizione.\nUna definizione tecnica, reperibile sul sito dell'Universit\u00e0 degli Studi di Roma \"La Sapienza\", \u00e8 testualmente:\n ovvero trattasi di comunicazione tra processi (IPC).\nLetteralmente \"software di mezzo\", il middleware trova applicazione nelle architetture a tre strati, o architettura three-tier, cio\u00e8:\nProseguendo nell'analisi del suo utilizzo, il middleware, secondo lo schema dato dall'Universit\u00e0 di Roma, risulta composto da:\nCaratteristiche ed utilizzo.\nAlcuni middleware contengono il codice sorgente completo, altri rilasciano una semplice interfaccia API per una libreria binaria precompilata. Alcuni di questi possono essere licenziati in maniera differente, solitamente per garantirsi un incasso maggiore nella vendita del relativo codice. Un esempio tipico di utilizzo del middleware \u00e8 il \"gestore delle transazioni\", ovvero un componente che \u00e8 interposto tra l'utente e il \"gestore del database\", o l'applicazione in generale, o il sistema client/server; in queste situazioni, il middleware accelera il completamento delle richieste dell'utilizzatore, raggruppandole, riducendo il numero delle richieste di collegamento al database, e rendendo ogni collegamento il pi\u00f9 efficiente possibile. Esempi di questo tipo di programmi sono CICS, IBM WebSphere MQ, Tibco, Tivoli, TradeXpress di Generix Group, Tuxedo e Apache Tomcat.\nL'utilizzo di uno strato software aggiuntivo, il middleware appunto, pu\u00f2 consentire un pi\u00f9 elevato livello di servizio per gli utenti, ed un pi\u00f9 elevato livello di astrazione per i programmatori. Pu\u00f2 inoltre facilitare la manutenzione, la stesura e l'integrazione di applicazioni. Tale ruolo \u00e8, per certi versi, un'evoluzione del ruolo del middleware, che in partenza era limitato a ricercare l'efficienza nel sistema.\nLo sviluppo delle tecnologie internet ha portato molti degli originali produttori a rivedere la loro offerta per migliorare l'integrazione con il nuovo strumento, ma ha portato anche alla nascita di nuovi attori nel mercato come Mercator, Vitria, e Webmethods. Alcuni consorzi come la \"Apache Software Foundation\" e la \"ObjectWeb consortium\" hanno tra i loro compiti, il facilitare lo sviluppo di piattaforme middleware open source.\nEsempi.\nAlcune aziende si sono specializzate nello sviluppo di \"middleware\", software in grado di mettere in comunicazione i differenti strati architetturali e facilitare il compito di chi ha il ruolo di progettare i singoli componenti (ad esempio una pagina web). Alcuni di questi middleware funzionano come dei veri e propri BUS, offrendo funzionalit\u00e0 di intermediazione e orchestrazione in maniera semplificata (ad es. tramite drag &amp; drop dei componenti).\nUn altro impiego \u00e8 quello di interporsi, come componente di aggregazione e comunicazione, tra sistemi informatici (HW e/o SW specie sistemi operativi) operanti con tecnologie (piattaforme o architetture) diverse (es. sistemi Microsoft, Apple, IBM e Linux che devono interagire tra loro oppure essere consolidati).\nTra i prodotti presenti sul mercato possiamo citare Oracle Service Bus (OSB) di Oracle Corporation, Tibco Enteprise Service Bus della Tibco Software e Mule Enterprise Service Bus di MuleSoft, che in base a Gartner Magic Quadrant rappresentano i principali player. Anche IBM ha in catalogo diversi prodotti middleware tra cui WebSphere \u00e8 uno dei pi\u00f9 utilizzati."}
{"id": "58962", "revid": "6923", "url": "https://it.wikipedia.org/wiki?curid=58962", "title": "Monitor monocromatici Apple", "text": "La linea dei monitor monocromatici di Apple comprende monitor con caratteristiche tecniche particolari rispetto alla maggior parte di quelli della concorrenza. Alcuni monitor erano dotati di una risoluzione molto elevata o di una risoluzione verticale maggiore di quella orizzontale.\nQuesti monitor erano prodotti principalmente per il mercato dell'editoria elettronica. Nella linea \u00e8 compreso anche il primo schermo LCD prodotto da Apple. Questo schermo venne prodotto nel 1985 e fu un fiasco commerciale: i tempi non erano ancora maturi per la tecnologia LCD."}
{"id": "58963", "revid": "6923", "url": "https://it.wikipedia.org/wiki?curid=58963", "title": "Apple Studio Display", "text": "La famiglia Apple Studio Display \u00e8 stata la prima linea di monitor prodotta da Apple ad essere dotata di un monitor LCD, escludendo il vecchio IIc Flat Panel Display, che sebbene fosse un LCD non aveva molto a che spartire con i moderni schermi a cristalli liquidi.\nQuesta linea si contraddistingue per i case dei monitor che erano costruiti di plastica traslucida anche quando i Macintosh erano ancora venduti in case grigi. Dopo il primo modello LCD, i successivi vennero realizzati con la tecnologia CRT; essendo dedicati all'utenza professionale venivano utilizzati CRT di alta qualit\u00e0. Ma la strada era aperta, e, visto il discreto successo del modello LCD da 15 pollici, Apple decise di realizzare anche modelli pi\u00f9 grandi.\nQuando venne immesso sul mercato il Power Mac G4, Apple produsse una versione del monitor in plastica color grafite per armonizzare le linee del monitor con quelle del computer. Venne introdotto anche il connettore ADC, che incorporava nello stesso cavo sia i segnali del monitor che le alimentazioni ed i segnali per le prese USB, eliminando in tal modo il groviglio di cavi dietro il monitor."}
{"id": "58968", "revid": "1543377", "url": "https://it.wikipedia.org/wiki?curid=58968", "title": "Il richiamo di Cthulhu (gioco di ruolo)", "text": "Il Richiamo di Cthulhu (\"The Call of Cthulhu\", spesso abbreviato in CoC) \u00e8 un gioco di ruolo horror basato sulla cosmologia creata da H. P. Lovecraft ed in particolare sull'omonima storia \"Il Richiamo di Cthulhu\". L'editore americano \u00e8 la Chaosium, mentre in Italia \u00e8 stato tradotto per la prima volta dalle Stratelibri, poi i diritti sono passati alla Grifo Edizioni (che ha pubblicato in Italia la 6\u00aa edizione), per tornare nel 2005 nuovamente in mano alla Stratelibri. In gennaio 2016 i diritti per la 7\u00aa edizione in lingua italiana sono stati acquisiti da Raven Distribution.\nAmbientazione.\nL'ambientazione de \"Il Richiamo di Cthulhu\" \u00e8 una versione fantastica del nostro mondo, tipicamente corrispondente al New England degli anni venti, ma come per molte storie di Lovecraft \u00e8 possibile giocare in altre epoche e luoghi (alle volte anche non di questa terra). I giocatori interpretano i ruoli di persone ordinarie che si trovano coinvolte nel mondo del mistero: investigatori, giornalisti, ladri, studiosi, artisti, veterani di guerra, e simili. Spesso si inizia ad investigare su eventi comuni: il furto di un libro, o la scomparsa di un vecchio amico, ma con l'avanzare delle indagini si rivela una trama sempre pi\u00f9 sconvolgente.\nMan mano che i personaggi scoprono il vero orrore del mondo, e cio\u00e8 l'irrilevanza dell'umanit\u00e0 nell'universo, governato da crudeli entit\u00e0 aliene o da divinit\u00e0 totalmente incuranti dell'esistenza della vita umana, la loro sanit\u00e0 mentale si riduce sempre pi\u00f9 (il gioco include un meccanismo per determinare il deteriorarsi della sanit\u00e0 mentale).\n\u00c8 abbastanza comune che i personaggi muoiano in circostanze orribili o vengano rinchiusi in un ospedale psichiatrico come pazzi, e che i giocatori debbano ricominciare a giocare con un nuovo personaggio. Pur essendo un sistema realistico, la breve esistenza dei personaggi rende anche difficile per i giocatori affezionarsi ad essi.\nMeccaniche di gioco.\nLe regole originali del gioco si basano sul \"Basic Role-Playing System\" utilizzato in \"Runequest\", e con il passare del tempo hanno sub\u00ecto lievi modifiche e correzioni.\nPer iniziare.\nSolitamente ai neofiti viene consigliato di iniziare a giocare utilizzando la 5\u00aa edizione, in quanto presenta una quantit\u00e0 minore di difetti (ma anche di innovazioni). \u00c8 disponibile sul sito della Chaosium un manuale gratuito contenente le regole di base de \"Il Richiamo di Cthulhu\".\nRiconoscimenti.\nNel 2002 la \"Call of Cthulhu 20th Anniversary Edition\" ha vinto l'Origins Award per la \"Best Graphic Presentation of a Book Product 2001\" (\"Migliore presentazione grafica di un prodotto nel 2001\")."}
{"id": "58972", "revid": "2014155", "url": "https://it.wikipedia.org/wiki?curid=58972", "title": "Alessio II Comneno", "text": "Era figlio di Manuele I Comneno e della di lui seconda moglie Maria d'Antiochia (1145 \u2013 1182).\nDurante il suo regno non sembra che fossero state coniate delle monete.\nNascita.\nCome consuetudine, all'ottavo giorno dopo la nascita, il padre del neonato offr\u00ec magnifici festeggiamenti per la nascita del figlio, al quale era stato imposto il nome di Alessio, come il bisnonno, e il 24 marzo del 1171 Alessio fu nominato erede e incoronato coimperatore nella chiesa della Vergine alle Blacherne. Ci\u00f2 comportava la perdita dei diritti ereditari della sorellastra Maria e, di conseguenza, la sua separazione dal figlio del re ungherese. Molto presto l'imperatore pens\u00f2 di procurare una fidanzata all'unico figlio maschio e, in un'ottica tesa ad isolare il suo grande nemico, il Barbarossa, nel marzo del 1180 Alessio fu promesso sposo ad Agnese, figlia del re di Francia Luigi VII di Francia. Pochi mesi dopo, il 24 settembre, Manuele mor\u00ec.\nLa reggenza di Maria.\nQuando Manuele I Comneno mor\u00ec Alessio II aveva undici anni e solo al compimento del sedicesimo anno egli avrebbe potuto gestire il potere. Fu cos\u00ec assoggettato al Consiglio di reggenza, dominato dall'imperatrice madre, Maria d'Antiochia, e dal suo amante, il \"protosebasto\" Alessio.\nAd approfittare della debole situazione dell'imperatore bambino fu il mai domato cugino di Manuele I, Andronico I Comneno, il quale, dalla sua residenza nel Ponto, che era stato mandato a governare proprio da Manuele I Comneno, cominci\u00f2 a inviare messaggi nella capitale per presentarsi come salvatore dell'Impero Bizantino dal gruppo dei \"Latini\" e da tutti coloro che desiderava portarlo alla distruzione, oltre che come protettore del giovane \"basileus\" contro chi voleva usarlo per i propri scopi. Cominci\u00f2 quindi a muoversi in direzione di Costantinopoli, sicuro dell'appoggio popolare.\nLa Paflagonia ben prest\u00f2 pass\u00f2 dalla sua parte, mentre nella capitale Andronico trov\u00f2 subito un potente alleato nella persona della \"kaisarissa\" Maria Porfirogenita, sorellastra dell'imperatore, esclusa dalla successione con la nascita del piccolo Alessio ed ora anche dal consiglio di reggenza. Assieme a lei era il marito, il cesare Ranieri del Monferrato. Costoro risposero agli appelli del ribelle Andronico e, sempre atteggiandosi a salvatori del \"basileus\", tentarono una congiura ai danni del \"Protosebasto\". I piani vennero scoperti e la congiura fall\u00ec: Maria, Ranieri e i loro fidi dovettero cercare scampo nella basilica di Santa Sofia, da dove lanciarono appelli alla rivolta.\nLa ribellione popolare scoppi\u00f2 veramente e, vista l'impossibilit\u00e0 di pervenire ad una risoluzione pacifica, il \"Protosebasto\", nel maggio del 1181, lanci\u00f2 l'attacco. Si combatt\u00e9 edificio per edificio, finanche sulle soglie della Chiesa grande, ma alla fine gli Imperiali prevalsero. Al fine di evitare ulteriori orrori in Santa Sofia, gi\u00e0 profanata, il patriarca Teodosio si propose allora come arbitro, ottenendo cos\u00ec che Maria e Ranieri potessero uscire dalla chiesa in sicurezza ed essere graziati. Tali notizie ovviamente non potevano che rallegrare Andronico Comneno nella sua avanzata verso Costantinopoli: alla notizia delle tensioni esplose in citt\u00e0 e della contrapposizione tra il \"Protosebasto\" ed il Patriarca, egli decise di accelerare la marcia.\nDa Costantinopoli venne inviato contro di lui un esercito, comandato da Andronico Angelo, ma costui si fece battere a Charax, in Bitinia.\nTemendo per la propria vita, Angelo passer\u00e0 in seguito dalla parte di Andronico, che intanto si accamp\u00f2 nei pressi di Calcedonia, di fronte a Costantinopoli. Il \"protosebasto\" Alessio decise a questo punto di attaccare il nemico con la flotta, ma l'ammiraglio Andronico Contostefano pass\u00f2, armi e navi, dalla parte dei ribelli. Il pretendente Andronico, che ora poteva dire di aver davvero vinto, da Calcedonia si prepar\u00f2 dunque la strada per il Palazzo imperiale.\nSconfitto, il \"protosebasto\" Alessio venne arrestato ed imprigionato per esser poi accecato, mentre la popolazione urbana, ben fomentata ed appoggiata da mercenari paflagoni, si scatenava contro tutti i Latini presenti nella citt\u00e0 - soprattutto nei quartieri abitati da Pisani e Genovesi - accusati d'essere la rovina del popolo e d'appoggiare il regime dell'imperatrice madre e del \"Protosebasto\". Ora Andronico Comneno poteva finalmente entrare nella citt\u00e0.\nL'imperatore bambino Alessio II, la piccola imperatrice Agnese e l'imperatrice madre Maria d'Antiochia vennero trasferiti dal Palazzo Imperiale in un luogo pi\u00f9 sicuro e guardati a vista. Nessuno poteva pi\u00f9 incontrare i sovrani. Al contempo Andronico si sbarazz\u00f2 dei cesari Maria e Ranieri, temendo che potessero complottare anche contro di lui.\nLa situazione per il vittorioso Andronico era tutt'altro che tranquilla. Qilij Arslan II d'Iconio, , era all'attacco, e all'interno delle frontiere molti non accettarono il rivolgimento nella capitale, principalmente il Grande Domestico Giovanni Comneno Vatatze, comandante delle armate imperiali, il quale si ribell\u00f2 a sua volta insediandosi a Philadelphia. L'esercito inviatogli contro venne battuto, ma la morte del Gran Domestico risolse la rivolta a favore di Andronico.\nIntanto costui, pur impadronendosi delle leve del potere, desiderava porsi come campione della legittimit\u00e0 imperiale e a maggio del 1182 fece nuovamente incoronare il piccolo Alessio II a Santa Sofia. Inoltre, al fine di liberarsi dell'ultimo ostacolo alla sua corsa al potere supremo, allontan\u00f2 Maria d'Antiochia dal figlio e cominci\u00f2 contro di lei una campagna persecutoria, accusandola presso il popolo di voler sottomettere l'Impero ai propri voleri. Questo fu il pretesto che permise ad Andronico di far imprigionare l'Imperatrice madre con l'accusa di alto tradimento e di farla condannare a morte da giudici. .\nReggenza di Andronico.\nUccisa l'Imperatrice madre la strada di Andronico Comneno era finalmente spianata. Tra l'altro la notizia giunse anche molto lontano e il viaggiatore arabo-spagnolo Ibn Jubayr racconta, nella sua \"Rihla\" (\"Viaggio\"), di come il sovrano di Costantinopoli fosse morto, gli fosse succeduto un ragazzino assistito dalla madre, e di come il cugino usurpatore avesse ucciso la madre ed imprigionato il ragazzo. Contro Andronico, Contostefano arm\u00f2 una congiura che venne scoperta e duramente punita: alcuni vennero soppressi, altri fuggirono, ed ai quattro figli vennero cavati gli occhi, secondo la poco simpatica abitudine di Andronico I Comneno. Nella primavera del 1183 tocc\u00f2 alla \"kaisarissa\" Maria e al cesare Ranieri, avvelenati entrambi.\nDi fronte a tali eventi il patriarca stesso, Teodosio Boradiota, prefer\u00ec ritirarsi a vita privata. Restava un solo passo da fare: all'inizio del settembre del 1183 gente a lui fedele fece in modo che Andronico venisse acclamato Imperatore per le vie della capitale, ed Alessio II fu tratto fuori dal palazzo affinch\u00e9 lo pregasse di regnare con lui. L'incoronazione avvenne a Santa Sofia: il nome del nuovo sovrano, Andronico I Comneno, venne pronunciato prima del nome dell'autocratore legittimo, Alessio II, il quale aveva firmato la sua condanna a morte: non era pi\u00f9 necessario, ormai. Pochi giorni dopo infatti, il giovane sovrano fu strangolato mediante una corda d'arco, il suo cadavere oltraggiato, decapitato e buttato in mare chiuso in un vaso.\nAltro.\nIndubbiamente l'efferato delitto fece scalpore e contro Andronico I Comneno montarono molte congiure, alcune delle quali capitanate da giovani che si presentavano come Alessio II, sostenendo d'essersi sottratti alla morte grazie alla piet\u00e0 dei carnefici. Tra i pi\u00f9 famosi il primo fu, ancora sotto Andronico I, un Alessio II comparso alla corte siciliana di Guglielmo II, e fu uno dei pretesti per l'attacco normanno all'Impero. Il secondo comparve nel 1191 sotto Isacco II Angelo e diede molto filo da torcere alle armate imperiali. Appoggiato dal sultano d'Iconio era, Venne ucciso a tradimento nel sonno, e questo fece tirare a molti un sospiro di sollievo, a corte."}
{"id": "58973", "revid": "486946", "url": "https://it.wikipedia.org/wiki?curid=58973", "title": "Monitor II", "text": ""}
{"id": "58977", "revid": "1942768", "url": "https://it.wikipedia.org/wiki?curid=58977", "title": "Mozilla", "text": "Mozilla (nome stilizzato moz://a) \u00e8 una comunit\u00e0 del software libero nata nel 1998 dalle ceneri di Netscape Communications, nota principalmente per la realizzazione del browser web Firefox e del client di posta elettronica Thunderbird, ma comunque impegnata sempre in operazioni per liberare il Web. La comunit\u00e0 di Mozilla usa, sviluppa, diffonde e supporta i prodotti Mozilla e lavora per far progredire gli obiettivi del movimento \"Open Web\" descritti ne \"il Manifesto di Mozilla\". La comunit\u00e0 \u00e8 sostenuta istituzionalmente dalla Fondazione Mozilla e dalla sua controllata Mozilla Corporation.\nOltre al browser Firefox, Mozilla produce anche Thunderbird, Firefox Mobile, il sistema operativo per dispositivi mobili e tablet Firefox OS, il bugtracker Bugzilla, il Internet Health Report (IHC), il riconoscitore di voci Common voice, l'editor di codice online Thimble e parecchi altri progetti.\nStoria.\nIl 23 febbraio 1998 Netscape Communications crea un progetto denominato Mozilla (basato sul nome in codice dato in origine al browser Netscape Navigator), formato dalla fusione di \"Mosaic Killer\" (sicario di Mosaic, all'epoca principale browser del mercato) e Godzilla, per coordinare lo sviluppo della Mozilla Application Suite, la versione open source del software Internet di Netscape, Netscape Communicator. Jamie Zawinski dice che arriv\u00f2 al nome di \"Mozilla\" durante una riunione del personale di Netscape. Ad un piccolo gruppo di dipendenti di Netscape fu affidato il compito di coordinare la nuova comunit\u00e0.\nOriginariamente, Mozilla punta ad essere un fornitore di tecnologie per le aziende, come ad esempio Netscape, che vorrebbero commercializzare il loro codice sorgente aperto. Quando nel luglio 2003 AOL (societ\u00e0 madre di Netscape) ridimensiona drasticamente la sua partecipazione in Mozilla, la Fondazione Mozilla viene lanciata come amministratore legale del progetto. Poco dopo, Mozilla sconsiglia la Suite Mozilla a favore di applicazioni indipendenti per ciascuna funzione: il browser web Firefox e il client di posta Thunderbird, e si appresta a fornirli direttamente al pubblico.\nRecentemente, Mozilla ha ampliato le proprie attivit\u00e0 per includere Firefox su piattaforme mobili (soprattutto Android), un sistema operativo mobile chiamato Firefox OS, un sistema di autenticazione web-based chiamato Mozilla Persona e un marketplace per applicazioni HTML5.\nIn un rapporto pubblicato nel novembre del 2012, Mozilla ha riferito che il loro fatturato totale per il 2011 \u00e8 stato di 163 milioni di dollari, in crescita del 33% a partire da 123 milioni di dollari nel 2010. Mozilla ha osservato che circa l'85% delle entrate deriva dal contratto con Google."}
{"id": "58987", "revid": "834", "url": "https://it.wikipedia.org/wiki?curid=58987", "title": "Miguel Indur\u00e1in", "text": ""}
{"id": "59001", "revid": "123782744", "url": "https://it.wikipedia.org/wiki?curid=59001", "title": "Il richiamo di Cthulhu", "text": "Il richiamo di Cthulhu (inglese: \"The Call of Cthulhu\") \u00e8 uno dei pi\u00f9 famosi racconti di Howard Phillips Lovecraft e ha dato il nome al \"Ciclo di Cthulhu\" cui si sono ispirati vari altri autori sul filone narrativo horror-fantascientifico che vede sullo sfondo la cosmogonia ideata da Lovecraft stesso negli anni venti - trenta. Il racconto fu scritto nel 1926 e pubblicato per la prima volta nel 1928 su \"Weird Tales\".\nIspirazioni.\nLo studioso dei Miti di Cthulhu Robert M. Price, nella sua introduzione di \"The Cthulhu Cycle\", indica nella poesia \"Il Kraken\" di Alfred Tennyson un'importante fonte di ispirazione per il racconto. La poesia descrive un kraken, un mostro gigantesco e tentacolato che - come Cthulhu nell'opera di Lovecraft - riposa nelle profondit\u00e0 del mare.\nPrice considera anche le opere di Lord Dunsany come una fonte di ispirazione fondamentale per la creazione del dio dormiente. Lo stesso Lovecraft osserv\u00f2 che aveva letto Dunsany, autore che ammirava molto, il giorno che concep\u00ec la trama de \"Il richiamo di Cthulhu\".\nNella loro \"H.P. Lovecraft Encyclopedia\", S.T. Joshi e David E. Schultz indicano come possibili fonti anche il racconto \"L'Horla\" di Guy de Maupassant (che Lovecraft descrisse nel suo saggio \"Supernatural Horror in Literature\" come la storia di \u00abun essere invisibile che [...] influenza le menti degli altri, e sembra essere l'avanguardia di un'orda di esseri extraterrestri arrivati sulla Terra per soggiogare e distruggere l'umanit\u00e0\u00bb) e \"The Novel of the Black Seal\" di Arthur Machen.\nGiuseppe Lippi, nella sua introduzione al racconto, ritrova influenze da H. G. Wells per i suoi mostri tentacolari che calano dai pianeti; da H. R. Haggard con le sue storie di civilt\u00e0 perdute e divinit\u00e0 che restano assopite per millenni e da A. Merritt.\nAltre fonti di ispirazioni per il \"Richiamo\" sono menzionate nella stessa storia, come \"Il ramo d'oro\" di James Frazer.\nTrama.\nLa cornice narrativa de il \"Richiamo\" segue Francis Wayland Thurston, che rinviene dei diari e documenti del suo defunto prozio, il linguista George Gammell Angell, morto in quello che in apparenza fu un incidente. Leggendo i resoconti di Angell, Thurston narra la storia che \u00e8 divisa in tre parti.\nNella prima (\"L'orrore d'argilla\"), Thurston trova un bassorilievo che fu dato ad Angell da parte di uno scultore di nome Wilcox nel marzo 1925. Un terremoto ha scatenato degli incubi riguardanti una vasta citt\u00e0 di architettura ciclopica, e la cantilena \u00ab\"Cthulhu fhtagn\u00bb\" da delle voci incorporee. Angell interroga intensamente Wilcox, che continua a condividere le sue ispirazioni artistiche, finch\u00e9 non si ammala. Quando guarisce, i suoi sogni cessano. Durante questo periodo Angell ha raccolto articoli di giornali da tutto il mondo: nel marzo del 1925, altri artisti in varie localit\u00e0 avevano avuto incubi analoghi, fino a impazzire. Il bassorilievo include geroglifici sconosciuti e raffigura un mostro antropomorfo con ali da drago e la testa che sembra una piovra.\nNella seconda parte (\"Il racconto dell'ispettore Legrasse\"), Thurston legge il rapporto dell'ispettore della polizia di New Orleans John Raymond Legrasse, che nel 1908 mostr\u00f2 una statuetta fatta di una strana pietra nera che raffigura la stessa creatura mostruosa raffigurata nel bassorilievo di Wilcox, durante una riunione di ricercatori. Lagrasse racconta di avere rinvenuto questo idolo l'anno precedente, quando lui e i suoi uomini, durante una ricerca nelle paludi della Louisiana, assistettero alla cerimonia segreta di un inquietante culto composto da soli uomini, che sacrificavano donne e bambini alla statuetta. Legrasse e i poliziotti uccisero cinque cultisti e ne arrestarono altri quarantasette, scoprendo da uno di essi che la setta era dedita alla venerazione dei \"Grandi Antichi\" e all'attesa del ritorno di \"Cthulhu\", l'essere raffigurato dalla statuetta. Uno degli accademici ai quali Legrasse mostr\u00f2 la statuetta, il professor William Channing Webb, rivel\u00f2 di avere visto un gruppo di eschimesi con simili credenze.\nNella terza e ultima parte (\"La follia che viene dal mare\"), Thurston rinviene il diario di un marinaio norvegese, Gustaf Johansen, unico sopravvissuto dell'equipaggio a bordo della nave \"Emma\", che fu recuperato in Australia nel 1925. Johansen raccont\u00f2 alla stampa che l\"Emma\" fu attaccata dal vascello a vapore armato \"Alert\", che fece affondare la nave, ma Johansen e i suoi compagni sconfissero gli assalitori e presero il comando della nave nemica, sulla quale trovarono le coordinate per un'isola inesplorata. Con l'eccezione di Johansen e di un altro marinaio, l'equipaggio mor\u00ec su quell'isola. Johansen non descrisse la causa della loro morte. Durante un viaggio in Australia, Thurston scopre che un'altra statuetta di Cthulhu fu trovata a bordo della \"Alert\".\nThurston si reca in Norvegia e incontra la moglie vedova di Johansen, la quale spiega che il marito \u00e8 stato assassinato da degli sconosciuti e gli consegna un manoscritto di Johansen, che descrive ci\u00f2 che \u00e8 accaduto al suo equipaggio: la nave era sbarcata su un'isola affiorata dal nulla, dove i superstiti avevano rinvenuto la spaventosa citt\u00e0 morta di R'lyeh, cercando poi di comprendere la geometria non euclidea della citt\u00e0. Tuttavia, risvegliarono accidentalmente Cthulhu, sacerdote dei Grandi Antichi, il quale uccise l'equipaggio tranne, appunto, un marinaio e Johansen, il quale lo riport\u00f2 a bordo dell\"Alert\" e, scappando, lacer\u00f2 la testa di Cthulhu investendolo con la prua della nave. Cthulhu guar\u00ec dalla ferita rigenerandosi rapidamente e il compagno di Johansen mor\u00ec prima che raggiungessero terra.\nNel finale, Thurston termina di leggere il manoscritto rendendosi conto che adesso egli stesso sar\u00e0 uno dei prossimi bersagli degli adoratori di Cthulhu, che hanno causato la morte di Angell e Johansen: \u00ab\"So troppo, e il culto vive ancora. E anche Cthulhu vive ancora, credo, in quell'abisso di pietra che lo ha protetto fin da quando il sole era giovane\u00bb\".\nCommenti critici.\nPer ironia della sorte, Lovecraft non era del tutto soddisfatto di quello che diventer\u00e0 poi uno dei suoi racconti pi\u00f9 celebri.\nTuttavia, dopo la pubblicazione del \"Richiamo\", vi furono riconoscimenti importanti. Robert Ervin Howard (creatore di \"Conan il barbaro\") scrisse a \"Weird Tales\": \u00abL'ultimo racconto del signor Lovecraft, \"Il richiamo di Cthulhu\", \u00e8 un capolavoro\u00bb.\nStudiosi e commentatori di Lovecraft come Peter Cannon e Michel Houellebecq concordano con il giudizio positivo e con l'importanza cruciale del racconto nella produzione dello scrittore di Providence.\nInfluenza del \"Richiamo\".\nIl racconto \u00e8 una tappa fondamentale nella nascita del cosiddetto \"Ciclo di Cthulhu\". I successori del ciclo, talvolta con creazioni originali, sono A. Derleth, C.A. Smith e molti altri.\nIl Ciclo ha ispirato un gioco di ruolo (\"Il richiamo di Cthulhu\"), alcuni giochi da tavolo (\"Arkham Horror\", \"Eldritch Horror\"), un gioco di carte collezionabili (\"Il Richiamo di Cthulhu GCC\"), musiche (\"Cthulhu Sleeps\", \"Cthulhu Dreams\" e \"R'lyeh's Lament\" di deadmau5, \"The Call of Ktulu\", \"The Thing That Should Not Be\" e \"Dream No More\" dei Metallica, \"Cthulhu\" degli Alkaloid e \"The Call of Cthulhu\" dei Nanowar of Steel), saggi e molte altre opere, inclusi film (come l'omonimo \"The Call of Cthulhu\" del 2005 e \"Underwater\" del 2020) e alcuni episodi di \"South Park\" (14\u00aa stagione ep. 11 12 e 13) oltre che alcuni videogiochi (ad esempio \"\", \"Call of Cthulhu\" e \"The Sinking City\")."}
{"id": "59002", "revid": "9", "url": "https://it.wikipedia.org/wiki?curid=59002", "title": "H. P. Lovecraft", "text": ""}
{"id": "59004", "revid": "486946", "url": "https://it.wikipedia.org/wiki?curid=59004", "title": "AudioVision 14", "text": ""}
{"id": "59005", "revid": "486946", "url": "https://it.wikipedia.org/wiki?curid=59005", "title": "Multiple Scan 14", "text": ""}
{"id": "59006", "revid": "1458958", "url": "https://it.wikipedia.org/wiki?curid=59006", "title": "Diadumeniano", "text": "Quando nel 217 suo padre si nomin\u00f2 imperatore, Diadumeniano venne da questi nominato \"Cesare\" ed erede. L'anno seguente nel 218 venne nominato \"Augusto\".\nSecondo gli \"Scriptores\" della \"Historia Augusta\", Diadumeniano emul\u00f2 il padre in quanto a tirannia. Egli incit\u00f2 Macrino a non risparmiare nessuno di quelli che potevano opporglisi o che tramavano contro di loro.\nDiadumeniano ebbe poco tempo per godere della sua posizione, perch\u00e9 le legioni della Siria si ribellarono e proclamarono il quattordicenne Eliogabalo come imperatore dell'Impero Romano. Quando Macrino venne sconfitto dagli insorti nella battaglia di Antiochia, l'8 giugno 218, cerc\u00f2 la fuga e invi\u00f2 il figlio con un ambasciatore dal re dei Parti. Entrambi vennero per\u00f2 catturati e giustiziati. Diadumeniano venne decapitato e la sua testa venne presentata come trofeo ad Eliogabalo."}
{"id": "59009", "revid": "486946", "url": "https://it.wikipedia.org/wiki?curid=59009", "title": "Studio Display 15", "text": ""}
{"id": "59016", "revid": "125491567", "url": "https://it.wikipedia.org/wiki?curid=59016", "title": "Costanzo II", "text": "Nominato Cesare (imperatore subordinato ad un Augusto) dal padre, assieme ai fratelli, alla morte di Costantino I assunse il potere nella parte orientale dell'impero, lasciando gli altri fratelli a spartirsi l'Occidente. Si impegn\u00f2 poi nella difesa dei confini orientali dell'impero dalla minaccia dei Sasanidi, optando per una politica militare a bassa intensit\u00e0 diversa dalle consuetudini romane, che fu efficace, ma che caus\u00f2 una certa insoddisfazione nel mondo romano.\nBuon comandante e amministratore, ridusse il peso della burocrazia imperiale e del fisco; in campo militare dovette affrontare anche le incursioni dei popoli barbari attraverso i confini germanico e danubiano, mentre in politica interna fu a lungo impegnato dall'usurpatore Magnenzio, cui contese e strapp\u00f2 il potere in Occidente, come pure da altri usurpatori (Vetranione, Decenzio, Nepoziano e Claudio Silvano). Non avendo figli, associ\u00f2 al potere gli unici due parenti maschi rimastigli dopo le purghe seguite alla morte di Costantino e che avevano consentito a Costanzo di sbarazzarsi di possibili concorrenti al soglio imperiale: prima scelse il cugino Gallo, cui diede in sposa la propria sorella Costantina e che poi mise a morte a causa della sua disastrosa amministrazione dell'Oriente, e poi il fratellastro di questi Giuliano, il quale, dopo aver dimostrato insospettate qualit\u00e0 militari e amministrative in Gallia, gli si rivolt\u00f2 contro, proclamandosi imperatore e succedendogli poi alla sua morte.\nCome il padre prima di lui, l'imperatore Costanzo assunse un ruolo attivo nelle dispute dottrinali all'interno del cristianesimo, promuovendo l'arianesimo nell'ambito della diatriba sulla natura di Cristo; promosse anche diversi concili, rimuovendo e nominando molti vescovi. Con Costanzo il potere e i privilegi della gerarchia ecclesiastica si consolidarono e il cristianesimo divenne sempre pi\u00f9 la religione principale dello Stato romano.\nBiografia.\nGiovinezza.\nCostanzo II nacque il 7 agosto 317 a Sirmio, in Pannonia, secondo figlio dell'imperatore romano Costantino I e di Fausta, e ricevette il nome del proprio nonno paterno, l'imperatore tetrarchico Costanzo Cloro. Costantino e Fausta ebbero altri due figli, Costantino II e Costante I, e due figlie, Costantina ed Elena.\nIl 13 novembre 324, a Nicomedia, Costanzo fu elevato al rango di cesare, all'et\u00e0 di sette anni; due anni dopo resse il suo primo consolato, assieme al padre. In seguito alla pace raggiunta con i Goti dal padre Costantino e dal fratello maggiore Costantino II nel 332, Costanzo fu probabilmente inviato sull'alto Danubio per vigilare sul rispetto del trattato conseguito.\nNel 335, con l'elevazione a cesare del nipote Dalmazio (figlio del fratellastro Dalmazio censore), Costantino I deline\u00f2 quella che sarebbe dovuta essere la spartizione dell'Impero romano dopo la propria morte: ai quattro cesari - Costantino II, Costante I, Dalmazio e Costanzo II - furono assegnate quattro porzioni dell'impero, rispettivamente le province corrispondenti alla prefettura delle Gallie, l'Italia e l'Africa, la Grecia, e infine, a Costanzo, l'Oriente.\nNel 336, in occasione della celebrazione dei \"tricennalia\" di Costantino, Costanzo spos\u00f2 a Costantinopoli la figlia di Giulio Costanzo, fratellastro di Costantino, e di Galla, rinforzando cos\u00ec i legami di parentela, oltre che la presa della dinastia costantiniana sull'Impero.\nSituazione dell'Impero all'inizio del regno di Costanzo.\nIl regno di Costanzo II va compreso all'interno di quel processo di trasformazione dell'Impero che era stato iniziato dai tetrarchi, rinvigorito e proseguito da Costantino I e che si sarebbe concluso con la fine della dinastia costantiniana nel 363. In particolare, il regno di Costantino fu importante per due ragioni: la prima fu lo spostamento del centro del potere imperiale dall'Occidente all'Oriente, la cui importanza stava gi\u00e0 crescendo, in particolare con la fondazione della nuova capitale, Costantinopoli; la seconda ragione \u00e8 il sostegno che diede al Cristianesimo, che nel giro di pochi decenni divenne la religione di Stato.\nEntrambi questi aspetti della politica imperiale, per\u00f2, rimasero aperti alla morte di Costantino, e da questi passarono ai suoi figli e successori, in particolare a Costanzo, cui spett\u00f2 la gestione della parte orientale dell'impero. La scelta di porre la capitale a Costantinopoli era stata dovuta alla volont\u00e0 di porre il centro del potere imperiale alla stessa distanza dalle due principali frontiere dell'impero, quella danubiana e quella sull'Eufrate; malgrado ci\u00f2, Costantino non riusc\u00ec a consolidarle entrambe, tanto che, al momento della sua morte, stava preparando una campagna contro i nemici ad Oriente, i Sasanidi. Sul piano religioso, invece, il cristianesimo era scosso sin nelle sue fondamenta dalla profonda frattura avvenuta sulla natura di Cristo, che opponeva i sostenitori dell'ortodossia a quelli dell'arianesimo.\nEntrambi questi problemi impegnarono tutto il regno di Costanzo.\nAscesa al trono.\nCostantino I mor\u00ec il 22 maggio 337, mentre preparava una campagna militare contro i Sasanidi: non nomin\u00f2 il suo successore, ma la situazione vedeva il potere spartito tra i suoi \"cesari\". Costanzo, che era impegnato in Mesopotamia settentrionale a supervisionare la costruzione delle fortificazioni frontaliere, si affrett\u00f2 a tornare a Costantinopoli, dove organizz\u00f2 e presenzi\u00f2 alle cerimonie funebri del padre: con questo gesto rafforz\u00f2 i suoi diritti come successore e ottenne il sostegno dell'esercito, componente fondamentale della politica di Costantino.\nDurante l'estate del 337 si ebbe un eccidio, per mano dell'esercito, dei membri maschili della dinastia costantiniana e di altri esponenti di grande rilievo dello Stato: solo i tre figli di Costantino e due suoi nipoti bambini (Gallo e Giuliano, figli del fratellastro Giulio Costanzo) furono risparmiati. Le motivazioni dietro questa strage non sono chiare: secondo Eutropio Costanzo non fu tra i suoi promotori ma non tent\u00f2 certo di opporvisi e condon\u00f2 gli assassini; Zosimo invece afferma che Costanzo fu l'organizzatore dell'eccidio. Nel settembre dello stesso anno i tre cesari rimasti (Dalmazio era stato vittima della purga) si riunirono a Sirmio in Pannonia, dove il 9 settembre furono acclamati imperatori dall'esercito e si spartirono l'Impero: Costanzo si vide riconosciuta la sovranit\u00e0 sull'Oriente. \u00c8 probabile che i Sarmati, non appena venuti a sapere della morte di Costantino, fecero un'irruzione nella \"pars imperii\" di Costanzo, venendo respinti dalle truppe dell'imperatore, che per l'occasione assunse anche il titolo di \"Sarmaticus maximus\".\nLa divisione del potere tra i tre fratelli dur\u00f2 poco: Costantino II mor\u00ec nel 340, mentre cercava di rovesciare Costante, e Costanzo guadagn\u00f2 i Balcani; nel 350 Costante fu rovesciato dall'usurpatore Magnenzio, e Costanzo divenne unico imperatore, assumendo il controllo \"de iure\" anche della parte occidentale dell'Impero.\nConfronto con i Sasanidi (338-350).\nDopo essere stato proclamato imperatore, Costanzo si rec\u00f2 ad Antiochia di Siria, citt\u00e0 che era stata la sua capitale durante gli ultimi anni da cesare, da dove poteva occuparsi meglio della fondamentale frontiera orientale di quanto avrebbe potuto fare restando nella capitale imperiale di Costantinopoli. Qui rest\u00f2 dal 338 al 350.\nPer tutto il tempo del suo regno Costanzo II fu impegnato nelle guerre romano-persiane contro il re dei Sasanidi Sapore II. Se prima di morire Costantino I intendeva risolvere una volta per tutte il problema della frontiera orientale, tocc\u00f2 a Costanzo affrontare questo problema, ottenendo risultati variabili. Due erano i principali punti di collisione tra i due grandi imperi: la frontiera orientale, con la contesa della provincia della Mesopotamia, e il controllo del Regno d'Armenia, che oscillava tra le orbite delle due potenze confinanti.\nCostanzo affront\u00f2 per primo il problema dell'Armenia. Dopo la morte di Tiridate III, leale alleato dei Romani per tutto il suo lungo regno, i suoi successori si erano fatti influenzare dal partito filo-persiano e il paese era entrato nella sfera di influenza dei Sasanidi. Costanzo riusc\u00ec a guadagnarsi la lealt\u00e0 del sovrano Arsace II (\"Arshak\") e dell'aristocrazia armena per via diplomatica gi\u00e0 nel 341, anche grazie ai doni prodigali concessi alla classe dirigente del paese, che torn\u00f2 sotto l'influenza romana per tutti gli anni 340.\nIl conflitto per la Mesopotamia fu invece pienamente militare, ma Costanzo fece in questo caso una scelta originale, almeno secondo le strategie romane consolidate: invece di scegliere l'opzione della massiccia campagna militare destinata a colpire il cuore dello Stato nemico, come prevedeva di fare Costantino e come avrebbe in seguito fatto Giuliano, Costanzo scelse di affidarsi ad una linea di fortezze frontaliere disposte in profondit\u00e0, facendo perno su di esse per contenere gli attacchi sasanidi; si tratt\u00f2 quindi di una guerra difensiva, in cui furono evitate per quanto possibile le manovre in campo aperto con l'esercito al completo. Questa scelta, sebbene molto efficace e poco dispendiosa in termini di mobilitazione di truppe, non portava certo a soddisfare l'aspettativa di vittorie decisive che esisteva nel mondo romano; tra gli episodi principali della guerra vi furono una qualche vittoria ottenuta dai suoi generali, che gli permisero di fregiarsi dal 338 del titolo di \"Persicus\" e dal 343 di quello di \"Adiabenicus Maximus\", i due assedi sostenuti dalla fortezza di Nisibi (346 e 350, dopo l'assedio dell'estate 337) e l'unico scontro militare di larga scala, la battaglia di Singara (344 o 348), avvenuto nei pressi di un'altra fortezza frontaliera, in cui la vittoria di Costanzo fu diminuita dalla indisciplina delle truppe.\nQuando nel 350 si ebbe la ribellione di Magnenzio in occidente, Costanzo era ad Antiochia, ma le sue forze erano impegnate a difendere Nisibi dal terzo assedio sasanide. Malgrado la minaccia posta da Magnenzio, Costanzo diede la priorit\u00e0 alla frontiera orientale e attese che Sapore si ritirasse, dopo quattro mesi, prima di tornare in Occidente a confrontarsi con l'usurpatore. Ad ogni modo, il prospettato attacco sasanide per il 351 non avvenne, in quanto Sapore fu occupato a sedare la rivolta delle genti dell'Afghanistan.\nUsurpazione di Magnenzio (350-353).\nIl 18 gennaio 350 l'augusto d'Occidente, Costante I, fu rovesciato e ucciso da uno dei suoi generali, Flavio Magnenzio, che si proclam\u00f2 imperatore ad Autun e fu riconosciuto in Britannia, nelle Gallie e in Hispania. Costanzo era all'epoca impegnato sulla frontiera orientale, a contrastare l'offensiva sasanide su Nisibis, e decise di non allontanarsi immediatamente per contrastare direttamente l'usurpatore.\nIl 1\u00ba marzo di quello stesso anno, il \"magister militum\" Vetranione si proclam\u00f2 a sua volta imperatore, dietro istigazione di Costantina (sorella di Costante e Costanzo); questi fu riconosciuto imperatore dalle truppe danubiane. Costanzo stesso riconobbe Vetranione come proprio collega, inviandogli il diadema imperiale e del denaro, in quanto, probabilmente, intendeva impegnare Magnenzio opponendogli un altro usurpatore; il gioco era alquanto pericoloso, prevedendo un ulteriore giocatore: Vetranione, infatti, tentenn\u00f2 nella sua lealt\u00e0 a Costanzo quando Magnenzio gli propose un'alleanza.\nSistemate le cose in Oriente, Costanzo si diresse con parte del proprio esercito in Occidente. Ad Eraclea Sintica in Tracia, incontr\u00f2 gli ambasciatori di Magnenzio, il quale gli proponeva di riconoscerlo come collega e di suggellare l'alleanza con un doppio matrimonio, di Magnenzio con Costantina e di Costanzo con la figlia di Magnenzio; l'alternativa era la guerra civile. Costanzo imprigion\u00f2 come ribelli tutti gli ambasciatori meno uno, che invi\u00f2 a Magnenzio con la propria sdegnata risposta negativa. Si diresse poi a Serdica (la moderna Sofia, in Bulgaria) dove incontr\u00f2 Vetranione e il suo esercito. L'incontro doveva essere il riconoscimento dell'esistenza di due imperatori legittimi, ma si trasform\u00f2 nella deposizione dell'anziano usurpatore. Costanzo fece costruire una piattaforma nella pianura, sulla quale sal\u00ec con Vetranione e, davanti agli eserciti congiunti, inizi\u00f2 un discorso in cui afferm\u00f2 che un figlio del grande Costantino era degno di reggere l'impero da solo: alle grida di acclamazione delle truppe, Vetranione comprese di essere stato raggirato, si tolse il diadema dal capo e, inginocchiatosi, riconobbe Costanzo unico imperatore (25 dicembre 350). Costanzo permise a Vetranione di ritirarsi a vita privata e si mosse verso Occidente.\nLa deposizione di Vetranione era avvenuta all'insegna della proclamazione dei diritti dinastici di Costanzo: in quanto figlio di Costantino I, Costanzo riteneva di aver diritto al regno. Nell'ottica di questa politica dinastica va considerata anche l'elezione a Cesare d'Oriente, il 15 marzo 351 a Sirmio, di un altro esponente della dinastia costantiniana, il cugino e cognato di Costanzo, Gallo. Prevedendo di essere impegnato in Occidente contro Magnenzio, Costanzo volle lasciare una presenza forte in Oriente, e si rivolse quindi all'unico parente adulto rimastogli per affermare l'interesse per la situazione della frontiera con i Sasanidi; volendo rimarcare i legami famigliari e dinastici con Gallo, il Cesare ricevette il nome di Costanzo, fu nominato console assieme all'imperatore per gli anni 352, 353 e 354, e spos\u00f2 Costantina, sorella di Costanzo. Lo scontro si fece anche propagandistico: la guerra civile divenne una \"guerra santa\" contro l'assassino di Costante, apparvero segni divini (una croce nel cielo di Gerusalemme, il 7 maggio 351) in favore di Costanzo, le zecche danubiane coniarono monete recanti la legenda di reminiscenza costantiniana .\nLa campagna del 351 contro Magnenzio non inizi\u00f2 bene per Costanzo: le sue truppe tentarono di penetrare in Italia attraverso le Alpi Giulie, ma furono sconfitte ad Atrans (moderna Trojane in Slovenia) e costrette a ritirarsi. Magnenzio ordin\u00f2 ad una parte del suo esercito di avanzare lungo il Sava, penetrando in Pannonia. Qui fu raggiunto da un inviato di Costanzo, il prefetto del pretorio Filippo, che port\u00f2 la proposta di Costanzo: Magnenzio si sarebbe ritirato in Gallia, rinunciando ad avanzare ancora e Costanzo gli avrebbe concesso la pace. Il vero intento del prefetto di Costanzo era per\u00f2 quello di indagare lo stato delle truppe dell'usurpatore; nella stessa occasione Filippo ebbe la possibilit\u00e0 di arringare i soldati di Magnenzio, cui rinfacci\u00f2 la loro ingratitudine verso la dinastia costantiniana. Magnenzio, di tutta risposta, avanz\u00f2 su Siscia e la conquist\u00f2; infine si diresse verso Mursa. Costanzo reag\u00ec facendo avanzare le sue forze sullo stesso obiettivo, dove si ebbe uno scontro decisivo. Nella successiva battaglia di Mursa Maggiore (28 settembre 351) la vittoria arrise a Costanzo, malgrado le gravissime perdite di entrambi gli eserciti, l'eco delle quali rimase nella letteratura contemporanea; la giornata fu decisa dal tradimento della cavalleria di Magnenzio, comandata da Claudio Silvano, che pass\u00f2 a Costanzo, forse a causa del discorso fatto da Filippo nel campo di Magnenzio. La propaganda che voleva Costanzo combattente con il sostegno divino fu accresciuta dal fatto che l'imperatore lasci\u00f2 lo scontro per andare a pregare sulla tomba di un martire l\u00ec vicino e per la dichiarazione del vescovo di Mursa, Valente, che disse di aver ricevuto la notizia della vittoria di Costanzo direttamente da un angelo.\nCostanzo pass\u00f2 l'inverno 351/352 a Sirmio, poi riprese la campagna scacciando Magnenzio da Aquileia e, dopo uno scontro nei pressi di Ticinum, lo forz\u00f2 a tornare in Gallia. A \"Mediolanum\" (Milano) abrog\u00f2 con un editto le decisioni del \"tiranno\", mentre il nuovo \"praefectus urbi\", Nerazio Cereale (col quale era imparentato tramite la madre di Gallo), gli dedicava a Roma una statua che lo celebrava come \u00abrestauratore della citt\u00e0 di Roma e del mondo e distruttore della pestifera tirannide\u00bb; la notizia dell'accusa contro Clodio Celsino Adelfio, prefetto di Magnenzio, di aver tramato contro l'usurpatore e il fatto che sua moglie Faltonia Betizia Proba abbia poi composto un poema celebrante la vittoria di Costanzo su Magnenzio \u00e8 un indizio dell'alleanza tra Costanzo e l'aristocrazia senatoriale romana. Un secondo indizio \u00e8 l'affidamento al rappresentante senatoriale Vitrasio Orfito del comando delle flotte di Miseno e Ravenna, che Costanzo pot\u00e9 controllare solo dopo la conquista dell'Italia, con le quali l'imperatore rientr\u00f2 in possesso della province d'Africa.\nIl 353 vide la fine dell'avventura di Magnenzio. La propaganda dinastica di Costanzo ebbe il suo apice quando il cesare di Magnenzio, Decenzio, tornando col suo esercito da una sconfitta contro gli Alemanni, si vide negato l'accesso a Treviri, citt\u00e0 che doveva la propria floridezza all'essere stata scelta come capitale dai Costantinidi, e che in questa occasione abbandon\u00f2 l'usurpatore. Magnenzio fu costretto allo scontro nella battaglia di Mons Seleucus, in cui fu sconfitto; si suicid\u00f2 a Lugdunum il 10 agosto e la sua testa fece il giro delle citt\u00e0 a dimostrare la sua sconfitta. Costanzo pass\u00f2 ad Arelate l'inverno, celebrando contemporaneamente la sconfitta dell'usurpatore e il trentennale della sua elezione a Cesare.\nCaduta e morte di Gallo (353-354).\nNel 354 Costanzo ordin\u00f2 la morte del cesare d'Oriente Costanzo Gallo, la cui caduta in disgrazia fu dovuta in parte al suo governo e in parte alle macchinazioni di alcuni alti funzionari della corte di Costanzo.\nAlcuni funzionari, che volevano abbattere Gallo per ottenerne guadagni personali \u2013 Ammiano Marcellino fa i nomi di Dinamio, Picenzio, Gaio Ceionio Rufio Volusiano Lampadio, del \"magister equitum\" Arbizione e del \"praepositus sacri cubiculi\" Eusebio \u2013, convinsero Costanzo del fatto che Ursicino volesse causare una rivolta contro Gallo allo scopo di mettere sul trono il proprio figlio: consigliarono allora all'imperatore di dividere il cesare dal suo \"magister equitum\" prima di intervenire contro Gallo.\nNella primavera del 354, mentre era acquartierato a \"Mediolanum\" (Milano) dopo una vittoriosa campagna contro gli Alemanni, Costanzo richiam\u00f2 Ursicino a corte, con la scusa di dover organizzare una campagna contro i Sasanidi, e lo sostitu\u00ec con un uomo di fiducia. Contemporaneamente, venuto a conoscenza dei processi ordinati da Gallo, decise di fargli terra bruciata intorno, destituendo il prefetto del pretorio d'occidente Vulcacio Rufino, che era zio di Gallo in quanto fratellastro della madre Galla, e sostituendolo con il pi\u00f9 affidabile Lampadio, uno dei cospiratori contro Gallo.\nCostanzo richiam\u00f2 allora il cugino e la sorella a \"Mediolanum\": Gallo mand\u00f2 avanti la moglie, sperando che questa potesse intercedere per lui presso il fratello, ma Costantina mor\u00ec di febbre durante il viaggio, a \"Caeni Gallicani\" in Bitinia. Gallo, timoroso, volle rimanere ad Antiochia, ma fu convinto a mettersi in viaggio per \"Mediolanum\" dal \"tribunus scutariorum\" Scudilo, il quale gli rivel\u00f2 che Costanzo aveva intenzione di elevarlo al rango di \"augustus\" in previsione di future campagne nelle province settentrionali. Il cesare, allora, si mosse alla volta di Costantinopoli, dove entr\u00f2 come in un \"adventus\" (l'entrata cerimoniale del sovrano nella provincia o nella citt\u00e0); qui indisse delle corse di carri e ne coron\u00f2 il campione, in un atto evidentemente appartenente alle prerogative imperiali, visto che Costanzo, alla notizia, rimase scosso. Gallo godeva infatti del sostegno delle truppe: alcune legioni tebane, acquartierate in Tracia per svernare, gli suggerirono di rimanere sotto la loro protezione e di non muoversi dalla regione. Costanzo si premur\u00f2 di inviare al cugino alcuni ufficiali, che avevano in realt\u00e0 il compito di controllarne le mosse, e ordin\u00f2 di allontanare le guarnigioni dal percorso che Gallo avrebbe seguito, in modo da rendergli impossibile l'appello ai soldati.\nGallo fu costretto a lasciare il suo esercito ad Adrianopoli e a mettersi in marcia verso Poetovio, dove alcune truppe scelte guidate da Barbazione, uno dei cospiratori contro di lui, e da Apodemio circondarono la casa in cui stava: Barbazione lo arrest\u00f2, lo priv\u00f2 delle insegne imperiali vestendolo da semplice soldato e, garantendogli l'incolumit\u00e0, lo invi\u00f2 sotto scorta a Pola. Le accuse contro Gallo \u2014 portate avanti dal gran ciambellano Eusebio, dal \"notarius\" Pentadio e dal tribuno delle guardie Mallobaude \u2014 riguardavano i processi per tradimento instaurati ad Antiochia e la morte di Domiziano e Monzio Magno. Gallo pens\u00f2 di dare la colpa per le condanne a morte alla defunta moglie, Costantina, ma Costanzo si adir\u00f2 enormemente per l'accusa e ordin\u00f2 l'esecuzione del cugino, inviando Sereniano a comunicargli, assieme a Pentadio e Apodemio, la condanna a morte.\nLe fonti (Ammiano Marcellino, Libanio e Filostorgio) sono concordi nel dire che la condanna a morte di Gallo fu opera dell'eunuco Eusebio; inoltre, quando Costanzo cambi\u00f2 idea e ordin\u00f2 di risparmiare il cugino, il \"praepositus cubiculi\" imped\u00ec al messo imperiale di raggiungere in tempo gli esecutori della sentenza: questi legarono le mani a Gallo e gli tagliarono la testa (fine 354).\nCampagne contro gli Alemanni e usurpazione di Silvano (354-355).\nIl 354 fu caratterizzato anche dalle campagne di Costanzo contro gli Alemanni che avevano saccheggiato i territori romani senza che Magnenzio n\u00e9 Decenzio riuscissero a contrastarli. Mossosi da Arelate, Costanzo avanz\u00f2 verso nord per scontrarsi con i Brisigavi, la pi\u00f9 meridionale delle trib\u00f9 alemanne. L'imperatore riusc\u00ec a sottomettere la trib\u00f9 barbarica e, dopo aver firmato un trattato con i re Gundomado e Vadomario, ritorn\u00f2 a svernare a \"Mediolanum\". L'anno successivo, il 355, furono i Lentiensi a recare disturbo ai sudditi dell'impero: questa volta Costanzo non scese in campo personalmente, ma demand\u00f2 al proprio \"magister equitum\" Arbizione di debellare questa minaccia, cosa che il generale fece sconfiggendo la trib\u00f9 alemanna presso il lago di Costanza, consentendo all'imperatore di fregiarsi del titolo di \"Germanicus Alamannicus maximus\".\nUn'ulteriore minaccia al regno di Costanzo fu l'usurpazione di Claudio Silvano, il generale di Magnenzio che era passato dalla parte dell'imperatore e che Costanzo aveva premiato con il conferimento del rango di \"magister militum\" e inviato in Gallia. La Gallia aveva sempre avuto, sin dall'epoca di Costanzo Cloro (il nonno di Costanzo II), un Cesare o un Augusto residente nel proprio territorio: ci\u00f2 permetteva allo Stato romano una reazione immediata alle frequenti incursioni delle popolazioni barbariche, dando alle popolazioni galliche un maggior senso di protezione. In questa ottica va anche visto il sostegno all'usurpazione di Magnenzio (dopo la morte di Costantino II, il sovrano era Costante I, che risiedeva per\u00f2 principalmente in Italia) e il successivo abbandono in favore del legittimo imperatore Costanzo. L'imperatore, per\u00f2, stabil\u00ec la propria capitale a \"Mediolanum\" (Milano), lontano dalla Gallia, creando cos\u00ec quella insoddisfazione tra le truppe galliche che permise la ribellione del loro \"magister militum\".\nSilvano fu in effetti la vittima degli intrighi della corte di Costanzo: secondo Ammiano Marcellino, il prefetto del pretorio Volusiano Lampadio e il \"praepositus sacri cubiculi\" Eusebio utilizzarono una spugna per alterare una lettera inviata da Silvano ad alcuni suoi amici a Roma, in modo che la lettera corrotta suggerisse che Silvano stesse provando a guadagnarsi sostegni nella citt\u00e0 in vista di un colpo di Stato. Silvano aveva contro tutti i collaboratori di Costanzo, a parte i generali franchi Malarico e Mallobaude: i cortigiani Apodemio e Dinamio composero persino nuove lettere false. Costanzo mise sotto processo Silvano, ma i suoi alleati riuscirono a difenderlo dalle accuse infondate. Silvano per\u00f2, non sapendo del successo dei suoi amici, pens\u00f2 di difendersi dal pericolo di essere condannato accettando l'acclamazione a imperatore da parte delle truppe galliche, l'11 agosto 355 a \"Colonia Agrippina\" (moderna Colonia, Germania).\nCostanzo reag\u00ec immediatamente alla notizia della rivolta convocando un concistorio notturno nel suo palazzo di \"Mediolanum\". Il suo piano consisteva, ancora una volta, in un'azione diplomatica invece che militare: un gruppo di funzionari si sarebbe recato a Colonia con una lettera dell'imperatore, con la quale erano comunicate a Silvano la sua promozione ad altro incarico e la sua convocazione a \"Mediolanum\". Del gruppo di funzionari facevano parte alcuni fedelissimi di Costanzo, tra cui Apodemio, mentre fu Ursicino, all'epoca ancora detenuto in quanto sospettato di coinvolgimento nella caduta di Costanzo Gallo, a guidare la missione, ricevendo anche l'incarico di sostituire Silvano al comando delle truppe galliche. Ammiano Marcellino, che partecip\u00f2 alla missione in qualit\u00e0 di attendente di Ursicino, racconta che il suo comandante ricevette l'ordine di Costanzo di fingere che l'imperatore non fosse ancora venuto a conoscenza dell'usurpazione, e, nel caso non fosse riuscito in questo intento, Costanzo gli ordin\u00f2 di organizzare la cattura di Silvano: Ursicino ingann\u00f2 Silvano e ne corruppe la guardia, che lo trasse dalla chiesa in cui stava pregando e lo uccise. Malgrado i panegirici che lodano la magnanimit\u00e0 di Costanzo con i collaboratori di Silvano e il fatto che l'imperatore grazi\u00f2 il figlio dell'usurpatore, Ammiano Marcellino racconta come Costanzo mise a morte molti sostenitori del suo \"magister militum\".\nGiuliano cesare e \"vicennalia\" (355-357).\nLa rivolta di Claudio Silvano, sebbene di breve durata, fu un segnale dell'insoddisfazione delle Gallie che Costanzo intese bene: sempre nell'ottica della sua politica dinastica, non avendo avuto figli dai suoi due matrimoni, Costanzo pens\u00f2 quindi di elevare al rango di Cesare d'Occidente il cugino Giuliano, fratellastro di Gallo. La cerimonia avvenne nella capitale occidentale di Costanzo, \"Mediolanum\", il 6 novembre 355: oltre a ricevere i simboli del proprio rango, Giuliano spos\u00f2 la seconda sorella di Costanzo, Elena e fu nominato console per il 356 assieme all'imperatore. Scottato dall'esperienza con Gallo, Costanzo limit\u00f2 subito il raggio d'azione del collega, che del resto non aveva mai mostrato alcun interesse per la politica o la guerra, concedendogli una corte e un contingente militare limitati, affidando poi l'effettivo comando delle truppe a generali di propria fiducia e l'amministrazione civile al proprio prefetto del pretorio. Non di meno la collaborazione con Giuliano fu proficua, e i due organizzarono un doppio attacco volto alla riconquista di quelle parti della Gallia cadute in mano al nemico (356): Giuliano port\u00f2 l'attacco principale, mentre Costanzo comand\u00f2 un attacco contro gli Alemanni, destituendo poi il proprio generale Marcello che non aveva sostenuto Giuliano (luglio-agosto 357). Sempre nel 356 Costanzo II istitu\u00ec uno \"scriptorium\" a Costantinopoli, in cui erano copiati i classici della letteratura; la libreria era finanziata direttamente dall'imperatore.\nNel 357 Costanzo celebr\u00f2 i propri \"vicennalia\" (venti anni di regno) inaugurando il primo nucleo (un \"atelier\" di calligrafi) della biblioteca pubblica a Costantinopoli al fine di salvaguardare le opere degli autori greci. Comp\u00ec inoltre la sua prima ed unica visita all'antica capitale del suo impero, Roma. L'imperatore giunse nell'Urbe nell'aprile del 357 con tutta la sua corte, con la seconda moglie Eusebia (sposata nel 353) e la sorella Elena. Fece un ingresso trionfale nella citt\u00e0, tra ali di \"clibanarii\", immobile sul proprio cocchio d'oro. L'evento \u00e8 ricordato con grandezza da Ammiano Marcellino e in quest'occasione Temistio, rappresentante del Senato di Costantinopoli, tenne un'orazione davanti all'imperatore. La Citt\u00e0 Eterna ebbe un notevole effetto su di lui, che ammir\u00f2 le costruzioni dell'antica capitale, dai templi all'anfiteatro flavio, dal Pantheon fino al Foro di Traiano, rimanendo stupito per la sua statua equestre. Il suo stupore trasform\u00f2 in questa visita l'atteggiamento del sovrano assoluto, che nelle province si faceva chiamare \"Dominus Noster\" (\"Nostro Signore\") e viveva distaccato dai suoi sudditi, in quello un \"princeps\": rec\u00f2 omaggio infatti ai senatori recandosi in udienza nella Curia, assistette ai giochi organizzati per accontentare la plebe romana, di cui ammir\u00f2 la \"libertas\" e la variet\u00e0 delle origini, acconsentendo di non imporre alle gare il proprio volere, ma di lasciare loro il proprio corso. Dal punto di vista politico, la visita a Roma permise all'imperatore di saldare i legami con l'aristocrazia senatoriale romana, che aveva sulla coscienza il sostegno, seppur limitato, a Magnenzio: a ricordo della sua visita, che termin\u00f2 il 29 maggio \u2014 l'imperatore fu obbligato a partire a causa delle notizie di sommossa di Quadi, Suebi e Sarmati sul Danubio \u2014 Costanzo fece trasportare da Alessandria d'Egitto ed erigere nel Circo Massimo l'obelisco oggi davanti alla basilica di San Giovanni in Laterano, la cui base celebrava ancora una volta la sua vittoria sul tiranno Magnenzio. L'iscrizione posta alla base dell'obelisco consisteva in un lungo carme onorario di 24 esametri, che commemorava l'erezione del monumento da parte di Costanzo. L'epigrafe antica oggi \u00e8 perduta, ma il testo \u00e8 noto in quanto essa fu rinvenuta e trascritta nel 1587. Essa recitava:\nNemici esterni ed interni; morte di Costanzo (357-361).\nPer affrontare la minaccia costituita dalle popolazioni barbariche che vivevano al di l\u00e0 del Danubio, Costanzo si dovette recare sul luogo col proprio esercito: dopo aver lasciato Roma a fine maggio 357 si rec\u00f2 a \"Mediolanum\", di qui in Illirico (da dove sostitu\u00ec Marcello con Severo, come voluto da Giuliano cui per\u00f2 sottrasse il collaboratore Salustio), poi di nuovo a \"Mediolanum\" ad inizio dicembre ed infine a Sirmio, dove pose la corte.\nPer tutto l'anno le province danubiane avevano subito gli assalti e i saccheggi delle popolazioni barbare: i Suebi avevano devastato la Rezia, i Quadi erano penetrati in Valeria, mentre i Sarmati avevano invaso Mesia e Pannonia. La scelta di Costanzo fu quella di evitare un attacco in grande scala, ma di dosare l'opzione militare con quella diplomatica. Dopo l'equinozio di primavera del 358, l'imperatore pass\u00f2 il Danubio con l'esercito, affrontando i Sarmati e i Quadi a piccoli gruppi e costringendoli con la forza e la diplomazia ad accettare dei trattati di pace, garantiti dall'invio di ostaggi e ottenuti in cambio della restituzione di prigionieri romani. Per attenuare la pericolosit\u00e0 dei Sarmati, Costanzo allontan\u00f2 i Limiganti, una trib\u00f9 formata da ex-schiavi sarmati ribellatisi ai propri padroni, inviandoli lontano dal Danubio, mentre mise Zizais, un giovane principe a lui fedele, sul trono dei Sarmati rimasti vicino alla frontiera fluviale. Torn\u00f2 poi ai quartieri invernali a Sirmio, dove fu acclamato dall'esercito e accett\u00f2 per la seconda volta il titolo di \"Sarmaticus maximus\". L'anno successivo Costanzo ricevette la notizia che in Oriente Sapore II aveva ripreso le ostilit\u00e0, in una campagna che port\u00f2 alla conquista sasanide della fortezza frontaliera di Amida in ottobre; l'imperatore, per\u00f2, pot\u00e9 lasciare l'area danubiana solo dopo la caduta della citt\u00e0, in quanto fu impegnato contro i Limiganti. Questa popolazione, infatti, non rispett\u00f2 i patti conclusi l'anno precedente e che prevedevano il loro stanziamento lontani dal territorio romano.\nNel 360 Sapore prese le fortezze orientali di Singara e Bezabde; Costanzo, obbligato a riprendere le ostilit\u00e0 con i Sasanidi, richiese al cesare Giuliano alcune sue truppe, anche allo scopo di assicurarsi che non potesse progettare l'usurpazione, ma le truppe galliche si ribellarono all'idea di essere mandate in oriente e proclamarono \"augusto\" Giuliano, che aveva dato valide prove di capacit\u00e0 militari difendendo la Gallia da vari tentativi d'invasione: fu l'inizio di una nuova guerra civile. Costanzo decise che la guerra contro i Sasanidi aveva la precedenza sulla ribellione di Giuliano, e nella primavera del 360 inizi\u00f2 la propria campagna orientale, occupando Edessa e cercando di riprendere Bezabde; l'attacco per\u00f2 fall\u00ec e Costanzo decise di ritirarsi a svernare ad Antiochia di Siria.\nNel 361, ad Antiochia, Costanzo spos\u00f2 Faustina, che nomin\u00f2 poi augusta, da cui avrebbe avuto l'agognata figlia, Flavia Massima Faustina Costanza, nata postuma. In quell'anno l'imperatore riprese inizialmente la campagna sasanide, muovendo su Edessa e da qui su Ierapoli, ma poi riprese la strada per Antiochia, muovendo incontro a Giuliano, che col suo esercito stava avanzando verso oriente. Lo scontro fratricida tra gli ultimi due membri della dinastia costantiniana non avvenne, per\u00f2: partito da Tarso in autunno, il 3 novembre Costanzo mor\u00ec per una febbre mentre si trovava ancora in Asia, a Mopsucrenae. Il senato di Roma, con un atto di \"consecratio\", lo divinizz\u00f2.\nCostanzo aveva 44 anni e regnava da 24.\nPolitica religiosa.\nTutti gli imperatori tardo-antichi, a partire da Costantino I e con l'esclusione del pagano Giuliano, dovettero ripetutamente confrontarsi con le dispute teologiche che laceravano il Cristianesimo. La principale controversia era cristologica, riguardava cio\u00e8 la natura di Cristo in relazione a Dio Padre, ed opponeva i niceni agli ariani. Ario, un presbitero di Alessandria d'Egitto, aveva annunciato che era esistito un tempo in cui Ges\u00f9 non era esistito: Ges\u00f9 non era, dunque, \u00abdella stessa sostanza del Padre\u00bb (\u00ab\"homoousion\"\u00bb), come dichiarato poi dal primo concilio di Nicea (325), ma solo \u00abdi sostanza simile a quella del Padre\u00bb (\u00ab\"homoiusios\"\u00bb). Gli insegnamenti di Ario non trovarono terreno fertile in Occidente, ma furono molto popolari in Oriente: oltre ad essere molto accesa, la diatriba fu anche molto popolare, coinvolgendo i fedeli che erano ansiosi di sapere quale fosse l'interpretazione corretta cui aderire.\nSostegno all'arianesimo.\nCostanzo II eredit\u00f2 dal padre, in ambito religioso, una visione del ruolo imperiale che lo voleva garante e promotore dell'unit\u00e0 della Chiesa; educato alla corte di Costantinopoli dai vescovi orientali, al contrario di suo fratello Costante I difese le posizioni dell'arianesimo in contrapposizione alle posizioni dei vescovi occidentali e del vescovo Atanasio di Alessandria: questi, che propugn\u00f2 il credo di Nicea, questione su cui anche papa Liberio fu inizialmente in contrasto, fu il principale avversario religioso di Costanzo.\nNel 337, subito dopo la sua proclamazione ad imperatore, nomin\u00f2 vescovo di Costantinopoli Eusebio, il vescovo di Nicomedia che aveva battezzato Costantino I sul letto di morte e che ricevette il vescovado della capitale probabilmente in cambio della sua collaborazione all'elezione di Costanzo. Atanasio era stato rimesso sul trono vescovile di Alessandria d'Egitto per volere del suo sostenitore Costantino II nell'estate del 337, ma Costanzo, dietro suggerimento di Eusebio, convoc\u00f2 un concilio ad Antiochia nell'estate del 338, in cui Atanasio fu esiliato in occidente; in questa occasione fece mettere a morte il prefetto Ablabio, sostenitore di Atanasio, con una falsa accusa.\nCostanzo, sostenitore dell'Arianesimo, non di meno intendeva unificare la Chiesa: il primo ostacolo era il credo niceno. Nel gennaio 341, in occasione della dedica della chiesa di Costantino I ad Antiochia, novantasette vescovi, alla presenza di Costanzo, ricercarono una formulazione del problema della relazione tra Padre e Figlio che portasse dalla posizione ortodossa della \"homoousios\" (Padre e Figlio della stessa sostanza) ad una pi\u00f9 vicina alle posizione ariane. Sempre nel 341 fu emanato un editto che proibiva i sacrifici pagani e un altro stabiliva che tutti i templi pagani dovessero essere chiusi e il loro accesso proibito, ma sembra fossero largamente disattesi e la continuazione della pratica del culto pagano \u00e8 attestata in diverse fonti dell'epoca. Costanzo e suo fratello Costante emanarono anche leggi per le preservazione dei templi situati al di fuori delle mura cittadine, e un altro editto stabiliva multe contro i vandalismi rivolti a tombe e monumenti, ponendoli sotto la custodia dei sacerdoti pagani. Nel 357, per\u00f2, ordin\u00f2 che l'altare della Vittoria, posto da Augusto nel 29 a.C. nella curia Iulia e sul quale prestavano giuramento i senatori e i magistrati, fosse rimosso dalla sede del Senato romano.\nNel 343 fu convocato il concilio di Serdica (la moderna Sofia in Bulgaria), voluto da Costanzo per accontentare il fratello Costante; entrambi gli imperatori non parteciparono al concilio stesso. Vi parteciparono invece pochissimi vescovi orientali, in quanto questi si opponevano al fatto che ad Atanasio fosse permesso di prendere parte al concilio. Il tentativo di riconciliazione non ebbe frutto: all'arrivo della notizia della vittoria di Costanzo sui Sasanidi, i vescovi orientali abbandonarono il concilio.\nFu forse il pericolo sasanide in oriente e la conseguente necessit\u00e0 di ricostruire il legame interrottosi con Costante a convincere Costanzo a permettere che Atanasio tornasse sul trono vescovile di Alessandria d'Egitto il 21 ottobre 345. La situazione, per\u00f2, non fu sanata, visto che i vescovi d'Oriente non concordavano con la restaurazione di Atanasio, sostenendo nel concilio di Antiochia Gregorio di Cappadocia; Costanzo, che si trovava a Sirmio (dove aveva nominato Gallo al rango di cesare) organizz\u00f2 un concilio in quella citt\u00e0, che produsse un credo ariano. Costanzo prese atto della condanna, da parte del sinodo, di Fotino di Sirmio e lo band\u00ec definitivamente.\nUna volta ottenuto il controllo sull'intero impero, con la caduta di Magnenzio, Costanzo acceler\u00f2 la sua azione per riunificare la Chiesa eliminando il pericolo niceno. L'imperatore si trovava ad Arelate nel 353 in occasione dei suoi \"tricennalia\" dall'elezione a cesare; colse l'occasione per convocare un sinodo per il 354, cui parteciparono molti vescovi occidentali; papa Liberio era convinto di riuscire ad ottenere una condanna dell'Arianesimo, ma Costanzo, tramite il proprio rappresentante Valente di Mursa, riusc\u00ec a far firmare un documento che permetteva un'interpretazione ariana. Anche il successivo concilio di \"Mediolanum\" (355) fu convocato per rafforzare le posizioni degli ariani, con Atanasio che fu esiliato dall'inviato di Costanzo nel 356. Pare che in entrambi i casi, Arelate e \"Mediolanum\", Costanzo abbia inviato una lettera al concilio con una dichiarazione che si aspettava fosse controfirmata dai vescovi; questa dichiarazione era chiaramente ariana e non sembra sia stata accettata dal concilio.\nUn ulteriore tentativo di ricomporre l'unit\u00e0 della cristianit\u00e0 sotto l'Arianesimo fu fatto da Costanzo nel 359, con il concilio di Rimini; 400 vescovi furono riuniti nel maggio di quell'anno ad Ariminum e il partito ariano elabor\u00f2 un credo al quale tutti avrebbero dovuto, per volere di Costanzo, conformarsi. Il prefetto del pretorio Tauro, incaricato di presiedere il sinodo, aveva infatti l'ordine di detenere i vescovi finch\u00e9 non avessero sottoscritto il credo, e il sinodo dur\u00f2 fino all'inverno, fin quando tutti non firmarono, sebbene controvoglia, il documento filo-ariano. Contemporaneamente, nel settembre dello stesso anno, fu convocato il sinodo di Seleucia, con lo scopo di raccogliere i vescovi orientali; anche qui Costanzo affid\u00f2 la presidenza del sinodo ad un uomo di sua fiducia, Leonas, e anche qui, tra i 150 vescovi prevalsero gli ariani, e il documento voluto da Costanzo fu firmato. Il 360 vide un ultimo concilio a Costantinopoli, in cui i risultati dei due concili precedenti furono confermati. Un ultimo concilio ariano fu tenuto ad Antiochia, dove si trovava Costanzo a svernare, nel 361, in cui i 74 vescovi ariani decisero alcune nomine a proprio favore; fu l'ultimo intervento di Costanzo nella politica religiosa dell'impero, in quanto quello stesso anno mor\u00ec.\nSebbene Costanzo sia riuscito alla fine del proprio regno a riunificare la Chiesa in una posizione, il credo \"omoeano\" o semi-ariano; in realt\u00e0 furono proprio i teologi da lui messi in minoranza, gli omoousiani radicali, che presero il sopravvento, e alla storia della Chiesa Costanzo e gli ariani sono passati come eretici.\nPrivilegi del clero.\nCostanzo garant\u00ec tutta una serie di privilegi, in particolare fiscali, al clero cristiano.\nNel 346 promulg\u00f2 una legge secondo la quale i clerici orientali furono esentati dal pagamento delle tasse e dalle prestazioni straordinarie; le loro eventuali attivit\u00e0 commerciali erano esentate dalle tasse, e loro e le loro famiglie non pagavano l'imposta sulla persona, la \"capitatio\"; nel 356 questi privilegi furono concessi anche al clero d'Occidente. Quando per\u00f2 i vescovi riuniti nel concilio di Rimini (359) chiesero l'esenzione dalle tasse per le terre della Chiesa e per quelle proprie, Costanzo riformul\u00f2 le proprie concessioni: le terre della Chiesa furono esentate, non quelle dei religiosi, e solo il clero che viveva del proprio piccolo commercio ebbe diritto all'esenzione dalle tasse, mentre i commercianti che si erano poi fatti ordinare sacerdoti furono nuovamente obbligati a pagare.\nProselitismo.\nCostanzo non si accontent\u00f2 di segnare profondamente la vita religiosa del proprio impero, ma promosse una politica di evangelizzazione, basata sul cristianesimo ariano, dei paesi vicini e lontani.\nInvi\u00f2 in missione per l'India Teofilo indiano (356), un emissario indiano giunto alla corte di Costantino I e qui convertitosi all'arianesimo; secondo Filostorgio, un autore ariano, Costanzo lo fece scortare da duecento cavalli, che trasportavano i doni per i popoli da convertire. Teofilo si rec\u00f2 in Arabia Felix, a Ceylon e poi in India per tornare passando poi dal Regno di Axum: giunto a Costantinopoli, Costanzo lo nomin\u00f2 vescovo \"in partibus\", cio\u00e8 senza sede.\nCostanzo ordin\u00f2 anche all'ufficiale Artemio di recarsi a prendere le reliquie di sant'Andrea apostolo, san Luca evangelista e san Timoteo dai territori oltre il Danubio e di portarle a Costantinopoli: Costanzo lo premi\u00f2 poi nominandolo \"dux Aegypti\", governatore militare dell'Egitto.\n\u00c8 anche attestata una lettera inviata da Costanzo al re Ezan\u00e0 di Axum e a suo fratello Sazana, che richiedeva di inviare il capo della chiesa copta, Frumenzio, che era stato nominato vescovo da Atanasio, ad Alessandria d'Egitto, affinch\u00e9 la sua dottrina fosse esaminata dal nuovo vescovo ariano Gregorio, ed eventualmente approvata o bollata come eretica. Il sovrano axumita non rispose.\nCostanzo II, come il padre Costantino I prima di lui, predilesse la religione cristiana, favorendola rispetto a tutte le altre, Ebraismo compreso; a differenza del padre, per\u00f2, permise ai cristiani di mettere in atto delle persecuzioni contro i pagani e gli Ebrei. Il clero cristiano pratic\u00f2 l'intolleranza verso i non-cristiani: in questo furono strumento sia il braccio secolare che dirigendo le folle inferocite, le quali attaccavano e distruggevano sinagoghe e templi. La reazione degli Ebrei fu quella di reagire: al proselitismo cristiano fu opposto il proselitismo ebraico e l'intolleranza verso i convertiti; gli infuocati sermoni, predicati nelle sinagoghe contro \"Edom\", erano indirizzati in realt\u00e0 contro quei Romani che, dopo aver sottratto agli Ebrei la loro indipendenza politica stavano reprimendo ora la loro religione. La strada imboccata non poteva portare che a un'insurrezione. La rivolta ebraica del 351/352 scoppi\u00f2 in concomitanza della partenza di Costanzo per l'Occidente contro Magnenzio e l'arrivo di Gallo in Oriente; gli Ebrei, guidati da Isacco di Seffori e da un certo Patrizio massacrarono la guarnigione romana di Diocesarea e conquistarono Tiberiade e Lidda; la reazione romana fu spietata, con donne e bambini uccisi e citt\u00e0 rase al suolo.\nVita culturale.\nTra le opere letterarie prodotte sotto Costanzo va ricordato l'anonimo \"Itinerarium Alexandri\", scritto in occasione della campagna di Costanzo contro i Sasanidi, ed incentrato su due parti che descrivevano guerre vittoriose contro i predecessori dei nemici orientali dell'impero. La prima parte, l'unica pervenuta, trattava della conquista dell'Impero persiano da parte di Alessandro Magno, mentre la seconda, andata perduta, della campagna vittoriosa di Traiano contro i Parti. Sia i Persiani sia i Parti avevano regnato sulla stessa area dei Sasanidi e, come questi, erano stati acerrimi nemici dei Romani, come testimoniato dalle lunghissime guerre romano-persiane: senza dubbio il tema era molto sentito sotto il regno di Costanzo, che aveva scelto un approccio al conflitto a bassa intensit\u00e0, diverso dalle eroiche guerre del passato.\nSempre dedicato ad uno scontro militare \u00e8 la prima opera, perduta, di Faltonia Betizia Proba, un'aristocratica poetessa cristiana contemporanea di Costanzo (il marito di Proba, Clodio Celsino Adelfio, era stato \"praefectus urbi\" di Roma nel 351), che scrisse un poema epico sulla guerra tra Costanzo e Magnenzio.\nUn'opera di tutt'altro genere \u00e8 invece il \"Cronografo del 354\": si tratta di un almanacco che contiene al proprio interno anche una raffigurazione di Costanzo e del suo cesare Costanzo Gallo.\nConsiderazioni su Costanzo.\nCostanzo ha storicamente sofferto del giudizio negativo dei suoi critici, principalmente a causa dei giudizi non lusinghieri espressi da Ammiano Marcellino, che al riguardo di questo imperatore perde molta della propria obiettivit\u00e0; recentemente, per\u00f2, gli storici hanno iniziato a mettere in dubbio questa visione, fino talvolta a ribaltarla.\nCertamente uno dei problemi di Costanzo fu la sua cattiva selezione dei collaboratori pi\u00f9 stretti, in particolare quella del \"praepositus sacri cubiculi\" Eusebio, il quale esercit\u00f2 sull'imperatore una notevole influenza: Eusebio fu al centro di molti intrighi di corte, contro i quali Costanzo agiva con estrema durezza. Non \u00e8 chiaro se Ammiano dica la verit\u00e0 quando afferma che Costanzo teneva in eccessiva considerazione il parere di cortigiani e di donne, come quelli dell'imperatrice Eusebia, ma \u00e8 pur vero che, sebbene Costanzo non fosse certo una marionetta nelle mani dei propri collaboratori, la corte ebbe una notevole influenza nelle decisioni politiche; la sua pecca fondamentale fu la totale assenza di contatto con il mondo esterno, in quanto tutte le informazioni che a lui giungevano erano filtrate dalla sua corte, la quale gli offriva inevitabilmente una visione distorta e falsata della realt\u00e0. Lo stesso Ammiano dipinge Costanzo come un imperatore intento nel proprio ruolo, ma stupido e vanesio; timido, sospettoso e molto sensibile alle lusinghe, era facilmente manipolato dai suoi collaboratori, come dimostra l'episodio di Claudio Silvano.\nUn altro esempio di giudizio negativo riguarda l'accusa portata da Ammiano a Costanzo di aver aumentato le tasse, \"topos\" del tiranno, un ruolo che lo scrittore avrebbe gradito attribuire a Costanzo allo scopo di mettere in miglior luce Giuliano. Il fatto che Ammiano sia la principale fonte del regno di Costanzo non aiuta quindi a delineare correttamente il profilo di questo imperatore.\nA causa dei limitati successi militari di Costanzo in politica estera, molti dei suoi contemporanei affermavano che l'imperatore era pi\u00f9 abile contro i nemici interni che con quelli esterni. In realt\u00e0 tra i pi\u00f9 accaniti oppositori della politica militare di Costanzo vi furono i sostenitori di Giuliano: questi criticarono l'atteggiamento prudente di Costanzo, confrontandolo con le campagne offensive progettate da Giuliano e Costantino I. Tuttavia, dal punto di vista militare, il regno di Costanzo fu nel complesso positivo, in quanto riusc\u00ec a preservare e consolidare i confini orientali dell'Impero, tanto pi\u00f9 considerando che all'inizio del suo regno non aveva a disposizione le truppe della parte occidentale del regno. Evit\u00f2 accuratamente avventure militari, impostando una strategia difensiva, la cui efficacia pu\u00f2 essere constatata considerando la disastrosa pace conseguente alla campagna sasanide di Giuliano, la prima campagna offensiva in Oriente dai tempi di Costantino I.\nMalgrado il fatto che, in fin dei conti, la sua politica religiosa sia stata fallimentare, l'interpretazione del ruolo imperiale come \"Imperator christianissimus\" risale in gran parte a Costanzo, specie per quanto riguarda il cerimoniale di corte o il ruolo dell'imperatore nelle questioni religiose.\nCostanzo non fu certo un trascinatore, ma ebbe l'obiettivo di garantire l'unit\u00e0 dell'impero, sia contro i nemici interni sia sul piano religioso; sebbene non sia stato in grado di raggiungere tutti i suoi obiettivi e abbia dovuto frequentemente accettare delle sconfitte, ci\u00f2 non deve distogliere dal fatto che Costanzo fu ampiamente in grado di sostenere il proprio ruolo con dignit\u00e0 e attenzione: quando Giuliano gli si rivolt\u00f2 contro, Costanzo reag\u00ec senza farsi prendere dal panico, e non \u00e8 detto che Giuliano avrebbe avuto la vittoria assicurata contro l'esercito orientale.\nPersino Ammiano dovette ammettere che Costanzo procedette con attenzione nell'assegnazione delle cariche pubbliche, senza trascurare l'apparato militare. Anzi, nei brani che non riguardano Giuliano o la politica difensiva seguita nella guerra sasanide, Ammiano giunge ad ammettere le capacit\u00e0 militari di Costanzo, come nel caso della campagna contro i Sarmati del 358.\nAlla sua ascesa al trono, Costanzo ricevette la parte pi\u00f9 difficile dell'Impero, quella minacciata non solo dai Sasanidi, ma anche da divisioni interne: ostacolato da molti nemici esterni, usurpatori e dispute teologiche, Costanzo II non rimase senza successi, malgrado le avversit\u00e0. Imperatore durante il difficile periodo di transizione del IV secolo, durante il quale la tarda antichit\u00e0 assunse i suoi caratteri distintivi, non ebbe il fascino di un Giuliano o la statura di un Costantino; tuttavia non fu quel sovrano debole e perdente che le fonti descrivono."}
{"id": "59019", "revid": "339392", "url": "https://it.wikipedia.org/wiki?curid=59019", "title": "Apple Cinema HD Display 30", "text": ""}
{"id": "59020", "revid": "1494169", "url": "https://it.wikipedia.org/wiki?curid=59020", "title": "Alessio I", "text": ""}
{"id": "59021", "revid": "1494169", "url": "https://it.wikipedia.org/wiki?curid=59021", "title": "Alessio II", "text": ""}
{"id": "59026", "revid": "599013", "url": "https://it.wikipedia.org/wiki?curid=59026", "title": "Abante (centauro)", "text": "Abante \u00e8 un centauro, figura della mitologia greca.\nStoria.\nNelle \"Metamorfosi\" (XII, 290-326), Ovidio narra\nche Abante, ottimo cacciatore, rimase coinvolto con gli altri centauri in una lite furibonda scoppiata durante le nozze di Piritoo, re dei Lapiti, e Ippodamia causata dal tentato rapimento della sposa da parte di Euritione. Abante sopravvisse alla lotta ma dovette fuggire dal paese.\nAbante \u00e8 citato anche in una poesia di Rub\u00e9n Dar\u00edo, pseudonimo di F\u00e9lix Rub\u00e9n Garc\u00eda y Sarmiento, poeta meticcio nicaraguense considerato il fondatore del modernismo.\nLa poesia - \"Coloquio de los centauros\" (\"Colloqui dei centauri\") \u00e8 dedicata a Paul Groussac, storico e poeta franco-argentino.\nLa parte di Abante, all'interno della poesia, recita, in lingua spagnola:\n\"Himnos a la sagrada Naturaleza; al vientre\"\n\"de la tierra y al germen que entre las rocas y entre\"\n\"las carnes de los \u00e1rboles, y dentro humana forma,\"\n\"es un mismo secreto y es una misma norma:\"\n\"potente y sutil\u00edsimo, universal resumen\"\n\"de la suprema fuerza, de la virtud del Numen. \""}
{"id": "59027", "revid": "62748", "url": "https://it.wikipedia.org/wiki?curid=59027", "title": "Dessau", "text": "Dessau \u00e8, insieme a Ro\u00dflau (Elbe), una delle due parti (\"Stadtteil\") in cui si divide la citt\u00e0 tedesca di Dessau-Ro\u00dflau.\nStoria.\nDessau fu menzionata per la prima volta nel 1213. Divenne un importante centro nel 1570, quando fu fondato il Principato di Anhalt e ne divenne la capitale all'interno del Sacro Romano Impero. Nel 1603 lo stato fu diviso in quattro - in seguito cinque - stati di Anhalt e Dessau divenne la capitale del mini-stato di Anhalt-Dessau. Il 3 luglio 1673 nacque nella citt\u00e0 il futuro principe e condottiero Leopoldo I di Anhalt-Dessau, che serv\u00ec il regno di Prussia fino alla sua morte, nel 1747. Nel 1729 vi nacque il famoso filosofo Moses Mendelssohn. Nel 1806, con le guerre napoleoniche e il discioglimento del Sacro Romano Impero fu elevato a rango di ducato elettorale all'interno della confederazione del Reno. Nel 1863 due delle linee nobili si estinsero e il ducato di Anhalt si riun\u00ec. Nel 1866 entr\u00f2 a far parte della Confederazione Tedesca del Nord. Con la fine della prima guerra mondiale e con la trasformazione dell'impero tedesco in repubblica, Dessau divenne capitale dello Stato Libero di Anhalt dal 1918 al 1945.\nLa citt\u00e0 fu quasi completamente distrutta dalle incursioni aeree degli Alleati nella seconda guerra mondiale il 7 marzo 1945, sei settimane prima che le truppe americane occupassero la citt\u00e0. Successivamente fu ricostruito con l'architettura tipica della lastra di cemento armato della RDT (\"Plattenbau\") e divenne un importante centro industriale della Germania orientale. Dalla riunificazione tedesca nel 1990 molti edifici storici sono stati restaurati.\nIl compositore Kurt Weill \u00e8 nato a Dessau. Dal 1993 la citt\u00e0 ospita un festival annuale di Kurt Weill.\nDessau \u00e8 conosciuta nel mondo dell\u2019architettura e del design per avere ospitato la famosa scuola d\u2019arte del Bauhaus fra il 1926 e il 1932. Oggi si pu\u00f2 visitare la sede della scuola, le case dei professori e il nuovo museo.\nNel 2007 la citt\u00e0 di Dessau venne fusa con la citt\u00e0 di Ro\u00dflau (Elbe), formando la nuova citt\u00e0 di Dessau-Ro\u00dflau."}
{"id": "59031", "revid": "933835", "url": "https://it.wikipedia.org/wiki?curid=59031", "title": "Norimberga", "text": "Norimberga (in tedesco: \"N\u00fcrnberg\", , in francone orientale: \"N\u00e4mberch\") \u00e8 una citt\u00e0 extracircondariale tedesca situata nel Land della Baviera.\n\u00c8 il centro economico e culturale della Franconia. Come grandezza \u00e8 la seconda citt\u00e0 della Baviera, con oltre mezzo milione di abitanti. Nell'aprile del 2005 \u00e8 stata costituita l'area metropolitana di Norimberga e dintorni.\nGeografia fisica.\nLa citt\u00e0 \u00e8 situata sulle rive del fiume Pegnitz che nasce a circa a nord-est della citt\u00e0 e l'attraversa da est a ovest per circa per poi congiungersi, pochi km a nord della citt\u00e0 di F\u00fcrth con il fiume Rednitz per formare il Regnitz.\nIl territorio della citt\u00e0 comprende una superficie di , a ovest la citt\u00e0 \u00e8 praticamente unita con la citt\u00e0 confinante di F\u00fcrth. A nord di Norimberga vi \u00e8 una fertile pianura nella quale \u00e8 situato anche l'aeroporto cittadino.\nIl centro della citt\u00e0 \u00e8 delimitato a nord dalla collina sulla quale si trova il castello con la sua cinta muraria.\nStoria.\nLa prima citazione della citt\u00e0 di \"Nuorenberc\" (monte roccioso) risale al 1050 in un documento dell'imperatore Enrico III; nel 1219 l'imperatore Federico II le accorda il privilegio di intitolarsi \"libera citt\u00e0 imperiale\" e di autogovernarsi con istituzioni autonome. La citt\u00e0 si espanse dal Quattrocento al Seicento grazie ad una fiorente attivit\u00e0 commerciale sostenuta da scambi con tutta l'Europa e un'altrettanto vivace vita culturale e artistica. Storicamente, la citt\u00e0, di aspetto monumentale, faceva da sfondo tradizionale per le diete imperiali.\nLa scoperta del Nuovo Mondo (nel 1492) e l'esclusione della citt\u00e0 dalle nuove vie commerciali seguiti dalla guerra dei Trent'anni provocarono una lenta decadenza interrotta solo nel XIX secolo con la nascita e l'espansione dell'industria del giocattolo.\nLa decadenza di Norimberga fu contestuale a quella di Venezia. Con la scoperta del Capo di Buona Speranza (1497), il commercio con Venezia and\u00f2 scemando; altre vie presero le merci delle Indie; altre nazioni profittarono di un traffico s\u00ec allora esclusivo. Cessarono le importazioni da Venezia e le riesportazioni verso il Nord Europa e la Russia. Il graduale impoverimento della ricchezza dei cittadini mut\u00f2 di conseguenza la Repubblica in oligarchia, le famiglie patrizie disdgnare il lavoro commerciale, tesaurizzare i loro denari nelle rendita, bloccando l'afflusso di turisti o migranti stranieri.\nNel XVII e XVIII gli scambi erano ancora importanti: il Palazzo della Citt\u00e0 di architettura italiana, Chiese, fontane, acquedotti. La riforma protestante non fu un ostacolo agli scambi, anzi Venezia fu la prima citt\u00e0 italiana ad ospitare pastori evangelici e un luogo di preghiera, a tal punto che Strobel la elogi\u00f2 come \"l'unico esempio italiano\" di tolleranza religiosa.\nIl taglio dell'Istmo di Suez riporr\u00e0 Venezia, rispetto al commercio delle Indie, in condizioni analoghe a quelle fortunatissime, nelle quali si trovava prima della scoperta di Vasco da Gama. Norimberga quindi ritorner\u00e0 nelle felicissime relazioni dei secoli che corsero e la fecero tanto prospera e ricca.\nEntrambe le citt\u00e0 hanno ospitato una secolare, numerosa e fiorente comunit\u00e0 ebraica.\nNella storia contemporanea, Norimberga \u00e8 stata una delle roccaforti del potere nazista, le c.d. \"F\u00fchrerstadt\", insieme a Monaco di Baviera e alla capitale Berlino. La citt\u00e0 ha rivestito un ruolo importante sia come sede di raduni di propaganda hitleriana, presso lo Zeppelinwiese (le cui strutture sono ancora parzialmente visibili) in cui si teneva annualmente il Parteitag, e citt\u00e0 in cui furono emanate le leggi razziali del 1935, sia, alla fine della seconda guerra mondiale, come sede del tribunale speciale alleato che process\u00f2 i criminali di guerra nazisti.\nA Norimberga lo scrittore vicentino Antonio Fogazzaro ambient\u00f2 il romanzo \"Il mistero del poeta\".\nMonumenti e luoghi d'interesse.\nIl centro storico, che ha subito gravi danni durante i bombardamenti della seconda guerra mondiale, \u00e8 stato in parte ricostruito; presenta tuttora edifici interessanti sotto il profilo storico e artistico.\nCultura.\nIstruzione.\nUniversit\u00e0.\nA Norimberga si trova un'universit\u00e0 (Universit\u00e0 Friedrich-Alexander di Erlangen-Norimberga), due scuole d'arte e due scuole universitarie per un totale di oltre 24.000 studenti.\nEventi.\nCelebre in tutto il mondo \u00e8 il Mercatino del bambin Ges\u00f9 che si dice essere stato istituito da Martin Lutero, avviene ogni anno tra la fine di novembre e gli inizi di dicembre e coinvolge migliaia di persone provenienti da tutto il mondo.\nA Norimberga visse il filosofo Ludwig Feuerbach, radicale antimetafisico, finito in estrema povert\u00e0 e supportato dal Partito Socialdemocratico dei Lavoratori, dopo esser stato leader europeo della sinistra hegeliana per alcuni anni.\nQui Hegel insegn\u00f2 filosofia e fu rettore del ginnasio locale, e diede i natali allo storico Karl.\nEconomia.\nNel dopoguerra ha avuto un forte sviluppo economico, fondato sulla grande industria (meccanica, chimica, metallurgica ecc.). L'antica tradizione artigianale del giocattolo si \u00e8 anch'essa trasformata in industria. \u00c8 sede inoltre dell'annuale Fiera del giocattolo di Norimberga, la pi\u00f9 grande fiera di giocattoli del mondo.\nNorimberga, tra l'altro, \u00e8 famosa per le sue salsicce (\"N\u00fcrnberger Bratwurst\") e i panpepati (\"Lebkuchen\").\nI mercatini di Natale di Norimberga, che si svolgono proprio nel centro storico di aspetto medievale, sono un'antica tradizione della citt\u00e0 e costituiscono un'attrattiva turistica di livello internazionale.\nInfrastrutture e trasporti.\nA Norimberga \u00e8 in servizio una rete \"S-Bahn\" e di metropolitana. \u00c8 presente l'Aeroporto di Norimberga.\nSport.\nVi ha sede il 1. Fu\u00dfball-Club N\u00fcrnberg Verein f\u00fcr Leibes\u00fcbungen, meglio noto come 1. FC N\u00fcrnberg il club comprende, oltre a quella calcistica, squadre di pugilato, pallamano, hockey, pattinaggio in linea e su ghiaccio, nuoto, sci e tennis.\nGli sport pi\u00f9 seguiti sono il ciclismo, il tennis e automobilismo "}
{"id": "59032", "revid": "1522738", "url": "https://it.wikipedia.org/wiki?curid=59032", "title": "Sovrani del Lussemburgo", "text": "Il Lussemburgo \u00e8 una monarchia parlamentare, il cui capo di Stato \u00e8 il Granduca del Lussemburgo (o la Granduchessa del Lussemburgo nel caso che si tratti di una donna). Il figlio maggiore del Granduca \u00e8 il \"Granduca ereditario del Lussemburgo\". Dal 1890, il Granducato viene ereditato all'interno del Casato Nassau-Weilburg.\nIl Lussemburgo \u00e8 l'unico Granducato rimasto al mondo.\nIl Granduca e altri membri della famiglia granducale vengono nominati come \"Altezza Reale\". \nEssi sono inoltre Principi e Principesse di Nassau e Borbone-Parma.\nLa lista comprende anche i governanti che si sono succeduti prima che il Lussemburgo divenisse un granducato (nel 1815 con Guglielmo I).\nDuchi di Lussemburgo (1354-1815).\nDominio Austriaco, Asburgo d'Austria (1713-1780) - Asburgo-Lorena (1780-1794).\nNel 1794 il Lussemburgo fu occupato dai rivoluzionari francesi insieme al resto dei Paesi Bassi austriaci. Il Congresso di Vienna decise di assegnare l'intera regione a Guglielmo d'Orange-Nassau.\nGranduchi di Lussemburgo (1815-oggi).\nNassau-Weilburg (1890-1964).\nNel Regno dei Paesi Bassi il passaggio della corona ad una donna era consentito in assenza di eredi maschi del defunto sovrano, viceversa nel Granducato del Lussemburgo era in vigore la legge salica (poi modificata in legge semi-salica) che proibisce l'accesso al trono alle donne, pertanto Guglielmina pot\u00e9 ascendere al trono dei Paesi Bassi ma non a quello del Lussemburgo, che pass\u00f2 nelle mani del parente maschio pi\u00f9 prossimo, ovvero Adolfo di Nassau-Weilburg."}
{"id": "59035", "revid": "110157", "url": "https://it.wikipedia.org/wiki?curid=59035", "title": "Hagen", "text": "Hagen \u00e8 una citt\u00e0 extracircondariale di abitanti della Renania Settentrionale-Vestfalia, in Germania.\nAmministrazione.\nGemellaggi.\nHagen intrattiene un rapporto di \"patronato\" (\"Patenschaft\") con i profughi tedeschi della citt\u00e0 di Lyck (oggi E\u0142k, in Polonia)."}
{"id": "59038", "revid": "125351168", "url": "https://it.wikipedia.org/wiki?curid=59038", "title": "Lipsia", "text": "Lipsia (: ; in tedesco: \"Leipzig\", , ; in alto sassone: \"Leibz'sch\"; in sorabo: \"Lipsk\") \u00e8 una citt\u00e0 extracircondariale della Sassonia, in Germania. Con i suoi 605.407 abitanti (al 31 dicembre 2020) \u00e8 la citt\u00e0 pi\u00f9 popolosa della Sassonia e l'ottava dell'intera Germania.\nGrande polo commerciale nel Sacro Romano Impero, in quanto posta all'intersezione della via Regia con la via Imperii, la citt\u00e0 divenne durante il Medioevo un importante centro culturale sia con la fondazione della sua Universit\u00e0, nel 1409, che con la fondazione della Thomasschule, considerata tra le pi\u00f9 antiche scuole tedesche. In et\u00e0 contemporanea Lipsia fu al centro della battaglia delle Nazioni del 1813, che vide una delle pi\u00f9 grandi disfatte di Napoleone Bonaparte durante le guerre napoleoniche. Colpita duramente dalla seconda guerra mondiale la citt\u00e0 non perse la sua importanza nella Germania dell'Est, divenendo teatro delle manifestazioni del luned\u00ec, un movimento di protesta che negli anni port\u00f2 alla caduta del muro di Berlino e alla riunificazione tedesca.\nImportante centro economico della Germania, Lipsia \u00e8 ritenuta tra le citt\u00e0 con la pi\u00f9 alta qualit\u00e0 della vita secondo uno studio condotto da GfK. Dal punto di vista dei trasporti la citt\u00e0 si conferma come lo snodo principale della S-Bahn della Germania Centrale ed \u00e8 servita dall'aeroporto di Lipsia-Halle.\nLa citt\u00e0 ospita una delle tre sedi della Biblioteca nazionale tedesca oltre che il tribunale della Corte amministrativa federale, la corte suprema tedesca in materia di giustizia amministrativa.\nGeografia fisica.\nTerritorio.\nLipsia \u00e8 situata alla confluenza dei fiumi Plei\u00dfe, Elster Bianco e Parthe nel centro del bacino lipsiano.\nDista circa un centinaio di chilometri da altre tre grandi citt\u00e0 tedesche: Dresda (capoluogo della Sassonia), Erfurt (capoluogo della Turingia) e Magdeburgo (capitale della Sassonia-Anhalt). A circa 160 chilometri a nord-est si trova la capitale tedesca, Berlino, mentre a 195 chilometri verso sud-est \u00e8 situata la capitale ceca, Praga.\nLa cima pi\u00f9 alta della citt\u00e0 coincide col Monarchenh\u00fcgel, a . Nella parte meridionale della citt\u00e0 c'\u00e8 il Fockeberg (), collina artificiale creata con l'accumulo delle macerie di edifici distrutti dai bombardamenti durante la seconda guerra mondiale.\nOrigini del nome.\nIl nome della citt\u00e0 deriva dalla parola slava \"Lipsk\" (pol. Lipsk), (insediamento dove si trovano i tigli). La sua prima citazione risale al 1015, documentata nelle cronache del vescovo Tietmaro di Merseburgo.\nNel 1165 Ottone il Ricco, duca di Mei\u00dfen (in quel secolo citt\u00e0 pi\u00f9 importante della Sassonia), concesse a Lipsia il diritto municipale ed il diritto mercantile.\nStoria.\nPreistoria.\nI riferimenti pi\u00f9 antichi alla zona risalgono al Neolitico grazie ad alcuni ritrovamenti archeologici ricondotti alla cultura della ceramica lineare e alla cultura delle anfore globulari.\nEt\u00e0 antica.\nPoco si sa della storia dell'insediamento pre-medievale salvo per alcuni ritrovamenti riconducibili alle trib\u00f9 germaniche degli ermunduri e dei suebi. Secondo un gruppo di ricerca dell'Universit\u00e0 tecnica di Berlino, Lipsia si potrebbe identificare con la citt\u00e0 di Aregelia, citata nella \"Geografia\" di Claudio Tolomeo e situata nella Germania Magna.\nEt\u00e0 moderna.\nSede in et\u00e0 medievale di una fiera particolarmente importante nell'Europa latina, la citt\u00e0 \u00e8 storicamente importante in quanto vi fu combattuta dal 16 ottobre al 19 ottobre 1813 la Battaglia delle Nazioni, in seguito alla quale Napoleone I dovette ritirarsi in Francia. Nell'autunno del 1989 la popolazione di Lipsia ha contribuito alla caduta del muro di Berlino, manifestando pacificamente ( persone) per la riunificazione della Germania. In seguito alla riunificazione tedesca, Lipsia, al pari di molte altre citt\u00e0 dell'est, ha subito una progressiva riduzione del numero di abitanti. Le cose stanno rapidamente cambiando, la disoccupazione scende, mentre la disponibilit\u00e0 di edifici e la condizione di essere una delle citt\u00e0 meno costose d'Europa la rende appetibile agli investimenti da parte di molte grandi aziende. Tra gli altri, negli ultimi anni hanno aperto uffici e stabilimenti BMW, Porsche, e Amazon.\nLipsia, durante il regime comunista era centro scientifico di livello nella ricerca nucleare, \u00e8 oggi sede dell'importante centro di ricerca Helmholtz-Zentrum f\u00fcr Umweltforschung. Oggi la citt\u00e0 ha ristabilito la sua reputazione come ubicazione economica e politica. A causa della Rivoluzione Pacifica nell'autunno 1989 fu dichiarata \"Citt\u00e0 eroina della Repubblica Democratica Tedesca\".\nSociet\u00e0.\nEvoluzione demografica.\nLa sua popolazione oltrepassava i abitanti nel 1860, prima della II guerra mondiale se ne contavano addirittura abitanti; nell'ottobre 2019 la popolazione ha raggiunto nuovamente le unit\u00e0, dopo che a met\u00e0 degli anni '90 era scesa fino a poco meno di abitanti. Al 31 dicembre 2019 gli abitanti sono 601 668.\nCultura.\nIstruzione.\nScuole.\nA Lipsia ha sede anche la Thomasschule, che \u00e8 considerata la pi\u00f9 antica scuola tedesca, essendo stata fondata nel 1212.\nUniversit\u00e0.\nL'Universit\u00e0 di Lipsia \u00e8 stata fondata nel 1409, da essa dipendono anche i Giardini Botanici di Lipsia e l'Osservatorio astronomico di Lipsia.\nRicerca.\nFra le istituzioni di ricerca a Lipsia ha sede l'Accademia sassone delle scienze.\nBiblioteche.\nLa citt\u00e0 di Lipsia ospita numerose biblioteche ed archivi.\nA Lipsia ha sede la sezione originaria della Biblioteca nazionale tedesca, la \"Deutsche B\u00fccherei\", che era stata fondata nel 1912 a Lipsia e che dal 1913 fino alla divisione della Germania aveva servito come unico luogo di raccolta per l'intera letteratura di lingua tedesca. Nel 1990 venne integrata nella \"Deutsche Bibliothek\", mentre a partire dal 2006 \u00e8 una sezione della \"Deutsche Nationalbibliothek\" (DNB), cui appartengono anche la \"Deutsche Bibliothek\", fondata nel 1947 a Francoforte, e gli Archivi musicali tedeschi, istituiti nel 1970.\nMusica.\nLipsia, citt\u00e0 della musica e del cabaret, vanta una vivace scena culturale in ogni periodo dell'anno.\nLa Gewandhausorchester Leipzig \u00e8 una delle migliori orchestre tedesche, e ha sede nel Gewandhaus.\nAltre orchestre cittadine sono:\nLipsia \u00e8 anche la citt\u00e0 del Thomanerchor, uno dei cori pi\u00f9 famosi del mondo, fondato nel 1212, in collegamento con la Thomasschule.\nLa manifestazione principale, che ha visto la sua prima edizione nel 1908 e dal 1999 ricorre ogni anno, \u00e8 la Bachfest Leipzig, in onore del grande compositore che qui visse per ben 27 anni svolgendo la funzione di Thomaskantor (direttore artistico del Thomanerchor) dal 1723 fino alla sua morte nel 1750. Altre manifestazioni musicali di alto livello sono i Mendelssohn-Festtage Leipzig in onore di Felix Mendelssohn Bartholdy, che abit\u00f2 a Lipsia dal 1835 al 1841 e dal 1845 alla morte nel 1847, e dal 2006 i Wagner-Festtage Leipzig in onore di Richard Wagner, nato a Lipsia nel 1813.\nLipsia ospita ogni anno in occasione della Pentecoste il Wave Gotik Treffen (\"raduno wave e gotico\"), il pi\u00f9 grande festival europeo della musica \"Goth\" e della cultura Gotica.\nMedia.\nStampa.\nLa storia di Lipsia come centro di stampa risale al Cinquecento. A partire dal Seicento acquist\u00f2 importanza la Fiera del libro di Lipsia (\"Leipziger Buchmesse\"). Nel corso dell'Ottocento Lipsia si afferm\u00f2 come principale centro degli operatori tedeschi del libro: vi avevano sede circa imprese fra librai ed editori, nonch\u00e9 le principali associazioni di categoria. Di Lipsia erano Baedeker, Brockhaus, \"Hirzel\", Insel Verlag, \"Gustav Kiepenheuer Verlag\", Peters, Reclam Verlag, \"Seemann\", Teubner, \"Georg Thieme\", cos\u00ec come ditte di messaggerie librarie, di costruzione di macchine tipografiche, legatorie, studi grafici e tipografie. Di conseguenza un abitante ogni dieci lavorava nel settore librario.\nGeografia antropica.\nSuddivisioni amministrative.\nLipsia \u00e8 suddivisa in 10 distretti amministrativi (\"Stadtbezirk\"), a loro volta complessivamente suddivisi in 63 quartieri (\"Stadtteil\"):\nEconomia.\nLa citt\u00e0 \u00e8 stata centro nevralgico di commerci e fiere nell'area germanica.\nInfrastrutture e trasporti.\nFerrovie.\nAncora oggi la \"Hauptbahnhof\" di Lipsia \u00e8 una delle pi\u00f9 grandi stazioni ferroviarie d'Europa.\nTram.\nLa rete tranviaria di Lipsia consta di 13 linee. \u00c8 la maggiore in Germania dopo la rete berlinese.\nAmministrazione.\nGemellaggi.\nLipsia \u00e8 gemellata con:\nSport.\nPallamano.\nL'Handball-Club Leipzig (HCL) \u00e8 la principale squadra femminile di pallamano cittadina, nonch\u00e9 una delle pi\u00f9 titolate della Germania: annovera infatti nel suo palmar\u00e8s quattro vittorie della coppa europea, sette campionati tedeschi, tre coppe nazionali e 13 titoli del cessato campionato tedesco-orientale. Nel settore maschile la squadra principale \u00e8 il SC DHfK Lipsia, militante in Handball-Bundesliga.\nPallavolo.\nLa principale squadra pallavolistica cittadina \u00e8 il L.E. Volleys, fondato nel 2009 e militante in seconda serie nazionale.\nPallacanestro.\nIn ambito cestistico il Basketball-Verein Leipzig (BBVL) \u00e8 la principale squadra femminile, militante nel massimo campionato nazionale; minore \u00e8 il livello in ambito maschile, ove a seguito della riunificazione tedesca nessuna squadra ha pi\u00f9 conseguito risultati di rilievo.\nCalcio.\nAntica e radicata \u00e8 la tradizione cittadina nel gioco del calcio: Lipsia nel 1900 ospit\u00f2 la riunione fondativa della Deutscher Fu\u00dfball-Bund (federcalcio tedesca), presso il ristorante \"Zum Mariengarten\", al civico 10 di Karlstra\u00dfe.\nLa prima squadra cittadina per fondazione fu il VfB Leipzig, vincitore del primo campionato nazionale di massima serie (disputatosi nel biennio 1902-1903) e delle successive edizioni 1906 e 1913.\nNel secondo dopoguerra la pratica calcistica continu\u00f2 sotto l'egida della neocostituita federcalcio della Germania Est (DFV). Nel 1966 il VfB Leipzig cambi\u00f2 nome in Lokomotive Leipzig, che mantenne fino al 1991. La Lokomotive vinse quattro edizioni della coppa nazionale, si piazz\u00f2 tre volte seconda nel campionato di prima serie e nel 1987 arriv\u00f2 in finale di Coppa delle Coppe. A seguito della riunificazione tedesca il club (ridenominato VfB) fece una sporadica apparizione in Bundesliga, per poi entrare in una grave crisi finanziaria e di risultati ed infine dichiarare bancarotta nel 2004. La societ\u00e0 \u00e8 stata in seguito rifondata (ancora col nome di Lokomotive Leipzig) ed \u00e8 ripartita dalle divisioni dilettantistiche.\nLa seconda squadra cittadina \u00e8 il BSG Chemie Leipzig, fondato nel 1899 con il nome di Britannia Lipsia e capace di vincere per due volte il campionato della DDR (nel 1951 e 1964) e due edizioni della coppa nazionale (nel 1957 e nel 1966). Nel 1990, a seguito della riunificazione, il club cambi\u00f2 nome in FC Sachsen Leipzig, ma non riusc\u00ec a mantenersi ad alto livello: velocemente sprofondato nelle divisioni minori, fall\u00ec nel 2011. La tradizione di questa societ\u00e0 venne quindi portata avanti da un \"nuovo\" Chemie Leipzig, fondato nel 1997 da alcuni appassionati desiderosi di non disperdere il nome e la storia della societ\u00e0, che ripart\u00ec dalle divisioni dilettantistiche.\nUna novit\u00e0 di rilievo nel calcio cittadino fu costituita, nel 2009, dalla nascita di un nuovo club denominato RB Lipsia; finanziato dalla multinazionale austriaca Red Bull, esso debutt\u00f2 in quinta divisione (Oberliga) acquistando la licenza della squadra della cittadina limitrofa Markranst\u00e4dt e inanell\u00f2 vittorie in rapida successione, arrivando gi\u00e0 nel 2016 a disputare la Bundesliga e nel 2017 la Champions League raggiungendo la semifinale della competizione nel 2020.\nIl principale stadio calcistico cittadino \u00e8 la Red Bull Arena: costruita nel 1956 con il nome di \"Zentralstadion\", era originariamente un impianto di dimensioni colossali, capace di ospitare oltre spettatori. Caduto in rovina a seguito della riunificazione tedesca, venne integralmente ricostruito tra il 2000 e il 2004 (con una capacit\u00e0 di poco pi\u00f9 di spettatori) per ospitare alcune gare del campionato mondiale di calcio 2006. Complice lo scarso livello del calcio cittadino, l'impianto rimase sottoutilizzato per sei anni, finch\u00e9 nel 2010 non vi si stabil\u00ec il gi\u00e0 citato RB Lipsia.\nGli altri due stadi di Lipsia sono il Bruno-Plache-Stadion, \"casa\" della Lokomotive Lipsia, e l'Alfred-Kunze-Sportpark, ove invece gioca il Chemie.\nLa tabella seguente riassume le societ\u00e0 di calcio (maschile) presenti attualmente nella citt\u00e0 di Lipsia:\nNota: Il Chemie Leipzig ha iniziato ufficialmente a giocare a partire dalla stagione 2008-2009."}
{"id": "59039", "revid": "1305772", "url": "https://it.wikipedia.org/wiki?curid=59039", "title": "Freud (disambigua)", "text": ""}
{"id": "59040", "revid": "547034", "url": "https://it.wikipedia.org/wiki?curid=59040", "title": "Neurologia", "text": "La neurologia \u00e8 la branca specialistica della medicina che studia le patologie del sistema nervoso centrale (cervello, cervelletto, tronco encefalico e midollo spinale), del sistema periferico somatico (radici e gangli spinali, plessi e tronchi nervosi) e del sistema nervoso periferico autonomo (gangli simpatici e parasimpatici, plessi extraviscerali e intraviscerali).\nLe conoscenze neurologiche si basano fortemente sulle scoperte realizzate nel campo delle neuroscienze, l'insieme degli studi scientificamente condotti sul sistema nervoso.\nFino agli anni settanta in Italia la trattazione delle malattie del sistema nervoso includeva in un unico \"corpus\" sia le patologie della mente sia le patologie \"organiche\", per cui la disciplina allora professata era definita \"neuropsichiatria\".\nAnche in seguito alla riforma ispirata da Franco Basaglia, i due ambiti vennero articolati, scientificamente, clinicamente e didatticamente, in neurologia e psichiatria.\nIn tutto il mondo i due ambiti di studio sono solitamente praticati separatamente, indipendentemente dall'esperienza italiana, soprattutto per l'enorme mole di dati e conoscenze che entrambi hanno accumulato negli ultimi 50 anni, e per cui risulta ormai difficile condensarli in un solo ciclo di insegnamento.\nLe malattie del sistema nervoso vengono distinte sia in base all'anatomia sia in base all'etiopatogenesi.\nStoria.\nNel Mesolitico, intorno al 10000 a.C., veniva praticata la pratica della trapanazione del cranio.\nNel papiro egizio di Edwin Smith vi sono i pi\u00f9 antichi riferimenti alle funzioni e alle malattie del sistema nervoso.\nNella medicina indiana del periodo Vedico, il testo Ayurvedico Charaka Samhita parla dell'epilessia, con una discussione sia dei sintomi sia dei possibili trattamenti.\nNell'opera \"Il morbo sacro\" descrive l'epilessia.\nGaleno, nel II secolo d.C., descrive sette paia di nervi cranici.\nDal Medioevo al XVIII secolo.\nAndrea Vesalio, nel \"De humani corporis fabrica\" nega l'esistenza della rete mirabile e rappresenta numerose strutture tra cui il talamo e i plessi coroidei.\nNel XVII secolo Thomas Willis nel \"Cerebri Anatome\" fornisce una dettagliata descrizione del sistema nervoso.\nClassifica i nervi cranici in dieci paia e descrive l'accessorio spinale.\nIndividua le anastomosi presenti alla base cranica, che formano il poligono di Willis.\nNel XVIII secolo Domenico Mistichelli osserva l'incrocio bulbare delle vie piramidali e Giovanni Battista Morgagni descrive l'idrocefalo, i tumori cerebrali e la paralisi cerebrale.\nRobert Whytt indaga invece il riflesso pupillare alla luce.\nEt\u00e0 contemporanea.\nNel XIX secolo Paul Broca localizza il centro motorio del linguaggio (area di Broca).\nTheodor Schwann individua la guaina mielinica che riveste le cellule nervoso e Camillo Golgi introduce il metodo di colorazione mediante impregnazione argentica, che consente di visualizzare delle nitide immagini del neurone.\nJames Parkinson fornisce la prima descrizione della malattia che da lui prende il nome, la malattia di Parkinson.\nNella scuola francese Jean-Martin Charcot descrive le placche caratterizzanti la sclerosi multipla e studia la sclerosi laterale amiotrofica.\nAlois Alzheimer riporta la prima descrizione clinica della demenza presenile.\nNel XX secolo vengono introdotti i raggi X da Wilhelm Roentgen e in campo diagnostico si ha una rapida evoluzione della tecnologia terapeutica tramite l'introduzione della tomografia assiale computerizzata (TAC), della tomografia a emissione di fotone singolo (SPECT), la tomografia a emissione di positroni (PET) e la risonanza magnetica nucleare (RMN).\nMalattie neurologiche.\nLe malattie neurologiche sono di competenza della neurologia, per il loro studio e la loro diagnosi. La neurologia si interessa di queste malattie sulla base della sede della lesione al cervello e assume che le malattie neurologiche siano in stretta relazione con la sede della lesione.\nIn altri termini, ci\u00f2 significa che lesioni in sedi diverse del cervello, producano sintomi diversi - anche se le lesioni sono state provocate dalla stessa malattia o causa e che malattie neurologiche diverse, se interessano la stessa regione del sistema nervoso, possano produrre sintomi e segni simili o identici fra loro.\nAssunto ci\u00f2, bisogna tenere presente, quindi, che in ambito della neurologia non si pu\u00f2 considerare una malattia neurologica se non in stretta relazione con la sede anatomo-funzionale del sistema nervoso in cui si manifesta.\nProcedimento diagnostico.\nLa prima fase della diagnosi \u00e8 la ricostruzione della storia clinica del paziente, della registrazione dei sintomi che manifestano il disturbo, della loro modalit\u00e0 d'esordio ed evoluzione.\nOccorre dunque considerare:\nLa diagnosi deve coinvolgere oltre al paziente, anche gli informatori, quindi i parenti, e i pazienti vanno considerati anche in base alle loro terapie in atto o pregresse, considerando come eventuali farmaci (anche se non necessariamente psicotropi) possano influenzare il funzionamento del sistema nervoso centrale.\nLa diagnosi globale unisce l'anamnesi cognitivo-comportamentale all'esame neurologico obiettivo, la rivelazione di segni di un'eventuale lesione del sistema nervoso centrale, volto a indagare l'integrit\u00e0 dei sistemi funzionali (ad esempio, quelli motori o sensitivi).\nSoltanto attraverso questa integrazione si potr\u00e0 permettere la formulazione delle ipotesi localizzatorie (dove si trova la lesione nel cervello) e le ipotesi diagnostiche (qual \u00e8 la malattia o la causa che ha provocato il disturbo).\nInfine, si possono selezionare, da questo momento, le indagini diagnostiche di tipo strumentali volte a confermare o disconfermare le ipotesi diagnostiche da verificare.\nClassificazione delle patologie neurologiche.\nCome per altre patologie mediche, le patologie neurologiche vengono classificate in base al meccanismo patogenetico.\nVanno quindi distinte:\nUna considerazione a parte merita invece l'epilessia.\nMalattie cerebrovascolari.\nLe malattie cerebrovascolari sono la terza causa di morte e la prima di disabilit\u00e0 nell'adulto.\nIl quadro clinico \u00e8 caratterizzato da un'insorgenza repentina - nel giro di pochi minuti - di segni o sintomi dovuti a danno focale, cio\u00e8 limitato a un'area ben circoscritta del cervello.\nLa morte per causa neurologica avviene, nella maggior parte dei casi, in conseguenza di un disturbo cerebrovascolare, di natura repentina, che pu\u00f2 provocare immediatamente una serie di complicanze come paralisi o afasia.\nQuesta patologia si indica anche con i termini di \u201cictus\u201d o di \u201cstroke\u201d (\u201ccolpo\u201d).\nEsistono due tipi di meccanismi vascolari a provocare lo stroke, e di conseguenza, due tipi di ictus, sebbene mantengano alcune caratteristiche patogenetiche comuni: lo stroke pu\u00f2 essere ischemico o emorragico.\nEntrambi i tipi di disturbo aumentano la loro probabilit\u00e0 di insorgenza con l'avanzare dell'et\u00e0 e sono molto frequenti nelle diagnosi neuropsicologiche.\nVi sono inoltre dei fattori di rischio che rendono pi\u00f9 probabile l'insorgenza dello \u201cstroke\u201d: ipercolesterolemia, vita sedentaria, obesit\u00e0, fumo, alcol, ipertensione arteriosa.\nL'intervento clinico, in questi casi, al fine di ripristinare le funzioni psichiche \u00e8 possibile solo quando il disturbo vascolare cerebrale si \u00e8 gi\u00e0 stabilizzato, dopo circa venti giorni dopo il \u201ccolpo\u201d, e l'intervento consiste per lo pi\u00f9 in un programma riabilitativo.\nUn sintomo tipico, in seguito a \u201cstroke\u201d \u00e8 l'afasia, che tuttavia deve essere localizzata in una sede del cervello.\nLe lesioni si notano bene con la tomografia computerizzata (TC), ma solo dopo qualche giorno, e invece molto male con la risonanza magnetica: per l'appunto, tutte le malattie cerebrovascolari si possono vedere solo dopo qualche giorno il \u201ccolpo\u201d e non subito.\nInvece le malformazioni arteriovascolari possono essere evidenziate con arteriografia o angiografia (arteriografia in risonanza magnetica).\nLe arterie vertebrali confluiscono nell'arteria cerebrale, che si divide in anteriore, media e posteriore.\nLe ischemie e le emorragie possono riguardare ciascuno dei due rami: nelle ischemie un'occlusione impedisce il passaggio del sangue a tutta l'arteria (ad esempio, l'arteria cerebrale media).\nStudi epidemiologici mostrano come le malattie cerebrovascolari sono quelle a frequenza maggiore fra le malattie neurologiche.\nL'esame neurologico, che rileva i disturbi, viene poi approfondito con l'esame neuropsicologico, allorch\u00e9 i sintomi si sono stabilizzati.\nL'esame neuropsicologico consiste in una zoomata ancor pi\u00f9 specifica dell'esame neurologico, e poich\u00e9 i sintomi cambiano continuamente, \u00e8 prassi ripetere l'esame nuovamente dopo circa venti giorni, attendendo la stabilizzazione dei sintomi.\nAttacco ischemico transitorio.\nL'attacco ischemico transitorio o TIA, dall'inglese \"transient ischemic attack\", \u00e8 causato da un disturbo temporaneo di irrorazione sanguigna a una parte limitata del cervello, e si manifesta con un deficit neurologico che permane, per definizione, per un periodo inferiore alle 24 ore; se i sintomi persistono per un tempo maggiore si parla di \"ictus\" (in inglese stroke).\nI sintomi sono molto variabili da paziente a paziente, a seconda dell'area cerebrale coinvolta. I sintomi pi\u00f9 frequenti includono la cecit\u00e0 temporanea o amaurosi transitoria, l'incapacit\u00e0 di parlare o afasia, la debolezza di una met\u00e0 del corpo o emiparesi e la ipoestesia (diminuzione della sensibilit\u00e0) o il formicolio della cute, di solito ad una met\u00e0 del corpo. La perdita di conoscenza \u00e8 decisamente poco frequente.\nLa principale causa di TIA \u00e8 un embolo (piccolo coagulo) che occlude un vaso arterioso cerebrale. Esso nasce generalmente dalla rottura di una placca ateromasica o aterosclerotica in una delle arterie carotidi o da un coagulo originatosi in un atrio cardiaco in seguito a fibrillazione atriale.\nAltre cause sono il restringimento (stenosi) di grossi vasi dovuto a placche aterosclerotiche, e l'aumento di viscosit\u00e0 del sangue. Il TIA \u00e8 correlato con altre condizioni patologiche come l'ipertensione, malattie cardiache (specialmente fibrillazione atriale), ipercolesterolemia, fumo e diabete mellito.\nUn TIA pu\u00f2 essere facilitato dall'uso di farmaci usati in psichiatria come l'olanzapina.\nFondamento della terapia dopo un TIA deve essere la diagnosi ed il trattamento della causa determinante. Non \u00e8 sempre possibile distinguere subito un TIA da un ictus. La maggior parte dei pazienti ai quali viene diagnosticato in un dipartimento d'emergenza un TIA pregresso viene dimessa e inviata al medico di famiglia per procedere alle opportune indagini. Un TIA pu\u00f2 essere considerato un \"ultimo avviso\". La causa dell'evento dovrebbe essere immediatamente cercata con un esame neuroradiologico del cervello. La terapia di prima scelta \u00e8 l'acido acetilsalicilico (aspirina); di seconda indicazione il clopidogrel o la ticlopidina. In caso di TIA ricorrenti in trattamento con acido acetilsalicilico \u00e8 indicata l'associazione ac. acetilsalicilico - dipiridamolo.\nStroke emorragico.\nL'ictus emorragico (o emorragia cerebrale) consiste nella rottura di un vaso e conseguente spargimento di sangue nella zona circostante. Il tessuto nervoso va in necrosi da infarcimento emorragico.\nLe cause pi\u00f9 frequenti della rottura del vaso che provoca l'ictus sono i traumi, le crisi ipertensive, la rottura di aneurismi cerebrali e delle malformazioni artero-venose.\nIn base alla sede possiamo classificare i vari tipi di emorragie:\nLa causa di queste forme \u00e8 solitamente traumatica.\nLe manifestazioni cliniche dell'emorragia intraparenchimale non presentano caratteristiche patognomiche tali da differenziarlo con certezza da ictus ischemico: entrambe le forme sono caratterizzate da insorgenza acuta di sintomi focali dipendenti dalla sede dell'ematoma e il quadro clinico si sovrappone a quello dell'ictus ischemico, con la differenza che la patologia non \u00e8 riconducibile a un territorio vascolare definito. Inoltre, al danno focale si somma l'effetto meccanico dell'accumulo di sangue (ematoma), che agisce come una massa in espansione, comprimendo e dislocando i tessuti circostanti, e come nel caso dell'ischemia, l'aumento della massa dentro la scatola cranica induce un aumento di pressione. La sede \u00e8 infatti un indice affidabile di una causa primaria (emorragia ipertensiva, dove la rottura avviene in tipiche strutture del cervello, come i nuclei della base, il cervelletto, il ponte del tronco) o secondaria a rottura di aneurisma.\nL'emorragia subaracnoidea si manifesta con un quadro clinico patognomonico: cefalea acuta e improvvisa tipicamente nucale, possibile perdita di coscienza all'esordio, crisi epilettiche. In molti casi si associa a un danno nel parenchima circostante (per ematoma e/o per danno ischemico tardivo per successivi fenomeni di vasospasmo).\nLa causa pi\u00f9 frequente dell'emorragia subaracnoidea \u00e8 la rottura di aneurismi intracranici spesso localizzate nei punti di biforcazione delle arterie, in particolare nel circolo di Willis, una regione inferiore del cervello dove si concentrano gli aneurismi e che si vede con l'arteriografia, un esame che mette in evidenza il decorso delle arterie al cervello. La rottura dell'aneurisma dell'arteria comunicante porta poi alla sindrome frontale.\nL'aneurisma \u00e8 una deformazione di un'arteria, che pu\u00f2 rompersi se sottoposta a pressione e portare a un'emorragia.\nLe ischemie o le emorragie possono essere provocate da edema, ossia un rigonfiamento che determina una compressione (effetto massa) sulle strutture come il bulbo e il ponte, dove sono presenti i centri nervosi che controllano la respirazione e il battito cardiaco.\nLa TC \u00e8 particolarmente indicata per valutare la presenza di ictus emorragico (\u00e8 affidabile nell'evidenziare la presenza di sangue).\nMalattie infettive e infiammatorie.\nLe malattie infettive del sistema nervoso centrale possono essere classificate in base alla sede dell'infezione (come per le meningiti o le encefaliti) o in base all'agente eziologico (virus o batteri).\nIl quadro clinico, per le meningiti, \u00e8 composto da segni di irritazione alle meningi (cefalea, rigidit\u00e0 nucale, alterazione dello stato di coscienza, coma).\nTalvolta si presentano anche febbre ed epilessia.\nI sintomi sono focali e dipendono dal processo infettivo.\nDal punto di vista neuropsicologico, il quadro infettivo pi\u00f9 noto \u00e8 l'encefalite herpetica, provocato da un virus noto come herpes simplex di tipo 1.\nL'infezione causa un'elevata mortalit\u00e0, seppur ridotta rispetto a molti decenni fa grazie all'azione degli antivirali, e gravi sequele cognitive.\nL'encefalite herpetica, infatti, provocava un edema che fino agli anni novanta portava sempre alla morte.\nIl virus si localizza a livello della corteccia temporale, fronto-orbitaria e del lobo limbico.\nNella fase acuta di insorgenza, i sintomi principali sono: disorientamento, confusione virale, crisi epilettiche, demenza encefalica.\nLe cause sono ignote.\nSebbene la mortalit\u00e0 si sia ridotta grazie agli antivirali e alla diagnosi tempestiva, permangono vari residui cognitivi.\nI siti preferenziali di aggressione del virus sono i lobi temporali-mediali e temporali-inferiori.\nIl paziente ha un'amnesia anterograda e amnesia semantica, con perdita della conoscenza degli oggetti, poich\u00e9 nelle facce del lobo temporale sono contenute proprio le informazioni semantiche.\nIn particolare, della memoria semantica, \u00e8 intaccata la memoria categoriale, ovvero solo alcune categorie semantiche sono intaccate: per esempio, sa come funziona la lavatrice, ma dice che il serpente ha le zampe.\nPer questo vengono spesso indicati come \u201cpazienti bizzarri\u201d.\nL'encefalite herpetica si diagnostica con un prelievo del liquor cerebrospinale e in seguito a un esame di laboratorio di tipo neurologico, inserendo un ago fra le vertebre nello spazio extradurale, dove permane il liquor.\nSe risulta la presenza di un anticorpo contro il virus herpes simplex in quantit\u00e0 eccessive si deduce vi sia il virus.\nUn'altra malattia infettiva \u00e8 la malattia di Jakob-Creutzfeld, che provoca una demenza a sviluppo rapido.\nIl paziente si indementisce e muore nel giro di poco tempo.\nLa causa \u00e8 ignota, ma pare che la malattia sia la variante umana delle \u201csindrome della mucca pazza\u201d.\nInfine, \u00e8 nota la demenza a seguito di Aids, conosciuta con il nome di AIDS Dementia Complex, che provoca un decadimento cognitivo progressivo, seppur molto diverso dalle demenze di tipo Alzheimer.\n\u00c8 caratterizzata da disturbi attentivi e motori, con un quadro simile a quello della malattia di Parkinson, laddove i disturbi cognitivi sono secondari a quelli motori.\nLe malattie infiammatorie sono dette anche demielinizzanti, caratterizzate per questo dalla perdita di mielina, la guaina che riveste gli assoni.\nIl prototipo di queste patologie \u00e8 la sclerosi multipla, una malattia tipica dell'et\u00e0 giovanile e associata a gravi disabilit\u00e0; si caratterizza per le lesioni demielinizzanti multifocali con comparsa in tempi diversi.\nLa sintomatologia clinica riflette la sede focale di demielinizzazione, con interessamento di qualsiasi altra parte del sistema nervoso e quindi con possibile comparsa di deficit motori, sensitivi e visivi.\nLa compromissione cognitiva \u00e8 frequente, anche se un quadro demenziale si osserva solo in una piccola percentuale di pazienti.\nLa degenerazione progressiva della guaina mielinica fa s\u00ec che la malattia aggredisca per lo pi\u00f9 i neuroni lunghi.\nPoich\u00e9 gli assoni mielinizzati sono provvisti di sostanza bianca, sar\u00e0 opportuno usare la Risonanza Magnetica che \u00e8 l'unica diagnosi strumentale che pu\u00f2 separare la sostanza bianca dalla sostanza grigia.\nPi\u00f9 precoce \u00e8 il sintomo, pi\u00f9 grave \u00e8 la prognosi della malattia e con i test sui tempi di reazione ci si accorge che gli stessi sono rallentati e i sintomi che emergono sono di tipo motorio, cognitivo, attentivo, sensitivo (deficit nel campo visivo, attraverso diagnosi degli assoni del nervo ottico).\nTumori cerebrali.\nCon l'espressione \"tumori cerebrali\" si fa riferimento ad un ampio gruppo di patologie neoplastiche che possono svilupparsi nel sistema nervoso centrale, sia a livello dell'encefalo che del midollo spinale e che si dividono principalmente in tumori maligni e benigni, sebbene vi sia un'incidenza (relativamente contenuta) di manifestazioni \"borderline,\" ovvero di tumori generalmente non invasivi ma potenzialmente malignizzanti.\nNel novero dei tumori cerebrali si distinguono inoltre lesioni primarie e secondarie, rispettivamente tumori originati dal sistema nervoso centrale (gliomi, neurinomi, ependinomi, medullomi, ecc) o al di fuori di esso, ma che si manifestano sotto forma di metastasi da neoplasie primarie con sede in altri organi (come il polmone, la mammella o la tiroide)\nI tumori pi\u00f9 frequenti sono i gliomi (circa il 50%), i tumori delle cellule gliali, seguiti dai meningiomi.\nLa classificazione dei tumori cerebrali maligni \u00e8 indicata dalla scala WHO, e comprende il I\u00b0, il II\u00b0, il III\u00b0 ed il IV\u00b0 grado.\nIl glioblastoma multiforme \u00e8 la forma pi\u00f9 maligna di tumore cerebrale e comprende circa il 20% dei tumori primitivi.\nIl quadro clinico dei tumori cerebrali \u00e8 caratterizzato dai seguenti elementi, in ordine di frequenza:\na) alterazione delle funzioni cerebrali (motorie, sensitive e cognitive);\nb) crisi epilettiche;\nc) stati confusionari.\nL'esordio dei tumori cerebrali pu\u00f2 essere subdolo e progressivamente ingravescente (esordio subacuto), ma pu\u00f2 anche manifestarsi pi\u00f9 violentemente come nel caso delle crisi epilettiche.\nI sintomi pi\u00f9 frequenti sono cos\u00ec rappresentati:\nI tumori cerebrali per lo psicologo clinico, come per lo psichiatra o lo psicoterapeuta, rappresentano un serio rischio di errore professionale, che \u00e8 sempre in agguato in qualunque et\u00e0 e in qualunque situazione.\nDiagnosi e prognosi.\nSe il paziente \u00e8 sospetto \u00e8 bene inviarlo al neurologo, poich\u00e9 eccezion fatta per un riscontro diagnostico in seguito a Tc o Risonanza Magnetica, niente pu\u00f2 escludere la possibilit\u00e0 di un tumore cerebrale.\nLa diagnosi, come in tutte le altre patologie e deficit, deve sempre essere impostata su tre parametri:\n1. Parametro temporale (Quando insorge il sintomo?): i sintomi, nel tumore cerebrale, devono essere insorti in un periodo piuttosto recente (6-12 mesi). Spesso il paziente non sa rispondere sull'origine dei sintomi;\n2. Parametro evolutivo (Come evolve? Come peggiora? A quale velocit\u00e0?): i sintomi peggiorano progressivamente e sono puramente psichici.\n3. Parametro aggregativo (Come i sintomi si aggregano ad altri? Quali sono?): i sintomi tendono ad associarsi ad altri, ad esempio, prima pu\u00f2 verificarsi un disturbo alla memoria, a cui poi si aggiunge un disturbo di scrittura, poi anche di calcolo e cos\u00ec via.\nLa prognosi varia sensibilmente in base a diversi parametri, come l'istotipo della patologia, l'et\u00e0 del paziente, il suo stato di salute al momento della diagnosi, l'aggressivit\u00e0 del tumore e la risposta della patologia stessa ai protocolli terapeutici.\nTerapie per i tumori cerebrali.\nAttualmente il protocollo terapeutico prevede l'eradicazione chirurgica del tumore (se possibile e consigliabile), la radioterapia ed il trattamento tramite farmaci chemioterapici.\n\u00c8 bene ricordare che ogni situazione rappresenta un quadro clinico a s\u00e9 stante, e che i trattamenti devono essere calibrati a seconda delle esigenze del paziente anche tenendo conto del rapporto rischi/benefici. Ad esempio, per un tumore benigno riscontrato accidentalmente e che non provochi sintomi pu\u00f2 essere consigliabile la semplice osservazione tramite controlli periodici, mentre per un glioma di basso grado (specialmente se di I\u00b0) l'asportazione \u00e8 solitamente sufficiente.\nL'immunoterapia \u00e8 attualmente una nuova opzioni terapeutica dai risultati molto promettenti.\nMalattie degenerative.\nLe malattie degenerative sono malattie neurologiche contraddistinte da progressiva perdita delle funzioni motorie o di quelle cognitive, e tutte caratterizzate dall'evoluzione ingravescente nel tempo della malattia.\nNon sono del tutto noti i meccanismi patogenetici primari, e non esiste un'eziologia omogenea.\nL'esordio della malattia \u00e8 insidioso e gradualmente ingravescente, determinato da riduzione progressiva del numero dei neuroni.\nIl quadro clinico include:\nPer alcune forme si riconosce una familiarit\u00e0 o una trasmissione genetica.\nDa questa prima suddivisione \u00e8 possibile fornire una prima classificazione delle malattie degenerative.\nInfatti esistono patologie degenerative dove i sintomi mentali prevalgono su quelli motori (demenze progressive), altre dove i sintomi motori prevalgono su quelli cognitivi (parkinsonismi o malattie da disturbi motori): tuttavia sar\u00e0 utile tenere presente che i suddetti quadri, in molte tipologie di malattie, tendono a sovrapporsi.\nDemenze o deterioramento cognitivo.\nLa demenza, o \u201cdecadimento cognitivo generalizzato\u201d \u00e8 uno stato di deterioramento psichico detto \u201cgeneralizzato\u201d perch\u00e9 coinvolge tutti i processi cognitivi, ovvero, la malattia aggredisce, dunque, aree molto diverse del cervello e intacca le varie funzioni a esse corrispondenti, soprattutto la memoria, il linguaggio, le funzioni prassiche, l'attenzione, i processi di decodifica delle informazioni.\nCi\u00f2 comporta un decadimento del funzionamento cognitivo pi\u00f9 generale.\nIn altri termini, la malattia non intacca selettivamente una singola funzione, ma aggredisce diverse aree del cervello e le tante funzioni a loro corrispondenti, per lo pi\u00f9 di tipo cognitivo, contribuendo a determinare un declino del funzionamento cognitivo globale e un quadro fortemente invalidante e compromettente l'efficienza adattativa, lavorativa e sociale del paziente.\nLa demenza \u00e8 una malattia tipicamente senile, poich\u00e9 la frequenza di queste malattie aumenta in relazione all'avanzare dell'et\u00e0.\nNon di meno, la definizione di demenza viene fornita per la prima volta da un comitato di geriatria, quello del Royal College nel 1981:\n\u201cLa demenza consiste nella compromissione globale delle funzioni cosiddette corticali superiori, ivi compresa la memoria, la capacit\u00e0 di far fronte alle richieste della vita di tutti i giorni, di svolgere le prestazioni percettivo - motorie acquisite in precedenza, di conservare un comportamento sociale adeguato alle circostanze e di controllare le proprie reazioni emotive, tutto ci\u00f2 in assenza della compromissione dello stato di vigilanza\u201d\nI sintomi demenziali possono essere, tuttavia, anche un sintomo di una forma tumorale avanzata o la conseguenza di un trauma cranico.\nOccorre, inoltre, distinguere il demente dal ritardato mentale, poich\u00e9 il primo aveva in passato raggiunto un alto livello di efficienza cognitiva, che poi \u00e8 decaduto, invece il secondo \u00e8 sempre stato con un livello di efficienza cognitiva basso.\nLa diagnosi di demenza \u00e8 dunque possibile soltanto se, in seguito alle valutazioni e l'anamnesi, che il paziente manteneva precedentemente un pi\u00f9 alto livello di funzionamento cognitivo rispetto a quello attuale e si deve quindi poter dimostrare l'avvenuto peggioramento del detto funzionamento.\nIl parametro diagnostico fondamentale \u00e8 dunque il progressivo e ingravescente peggioramento dell'efficienza mentale nel tempo, poich\u00e9 non esiste nemmeno un parametro definibile come \u201cnormale\u201d o \u201canormale\u201d, allorch\u00e9 anche un paziente con ritardo mentale o un paziente con sindrome di Down, potrebbero aver incorso in demenza, sempre che l'attuale livello di funzionamento risulti ancora pi\u00f9 basso del precedente raggiunto, sebbene sotto la norma.\nLe demenze sono cos\u00ec classificate:\nUna forma di demenza irreversibile \u00e8 la demenza vascolare, provocata da lesioni sparse a varie aree cerebrali, corticali e sottocorticali, come quelle del linguaggio e del calcolo (area parietale), della lettura (area temporale), della memoria (area mediale).\nI sintomi sono da rintracciare in deficit delle varie funzioni cognitive.\nMalattia di Alzheimer.\nUna forma di demenza irreversibile, quelle pi\u00f9 nota, \u00e8 la malattia di Alzheimer, una malattia senile che ha il suo esordio in genere dopo i 65 anni di et\u00e0 (4% della popolazione generale), per moltiplicare di molte volte il rischio d'insorgenza della malattia con l'aumento dell'et\u00e0 (20% della popolazione generale dopo gli 80 anni). La malattia, come anche le malattie vascolari, \u00e8 correlata particolarmente con l'et\u00e0 avanzata.\nAltre forme demenziali.\nLe demenze pi\u00f9 note, oltre l'Alzheimer, sono:\n\"Demenza di Pick\".\nIl rapporto fra i dementi di Pick e quelli di Alzheimer \u00e8 1/20.\nL'atrofia \u00e8 presente sul lobo frontale.\nMostrano:\n\"Demenza Fronto-temporale\".\n\u00c8 una forma di demenza semantica, dove il disordine cognitivo \u00e8 pi\u00f9 marcato nella memoria semantica, rispetto a quella episodica anterograda dell'Alzheimer.\nIl rapporto fra questa forma di demenza e quella dell'Alzheimer \u00e8 1/100.\nDemenze sottocorticali.\nLa malattia di Parkinson \u00e8 il prototipo delle malattie degenerative con prevalenti disturbi del movimento.\nCome l'Alzheimer \u00e8 una patologia sporadica e non si conosce la causa.\nSintomatologia clinica:\nLa malattia \u00e8 definita \u201cextrapiramidale\u201d (il sistema piramidale controlla i movimenti volontari), perch\u00e9 sono coinvolti i gangli della base.\nI gangli della base, se lesionati, pregiudicano i sintomi, come il tremore, ma se \u00e8 impegnato in un'attivit\u00e0 finalizzata allora non trema.\nLa malattia \u00e8 legata alla riduzione della produzione di dopamina nei gangli della base (nuclei a trasmissione dopaminergica).\nL'esordio \u00e8 graduale e il decorso lentamente ingravescente e la malattia pu\u00f2 portare a gravissima disabilit\u00e0.\nLa diagnosi \u00e8 fondamentalmente clinica e gli esami strumentali servono solo a escludere altre patologie.\nIl correlato anatomo-patologico mostra la presenza di corpi eosinofili citoplasmatici (corpi di Lewy) nei neuroni dopaminergici della sostanza nera mesencefalica con successiva perdita neuronale.\nSi \u00e8 scoperto che \u00e8 proprio il deficit di dopamina \u00e8 in gran parte responsabile della patologia: la terapia per questo si basa nell'aumentare la dopamina nel cervello.\nL-dopa \u00e8 il precursore della dopamina, che aumenta la produzione di dopamina, e si \u00e8 osservato che i pazienti rispondono bene alla sua somministrazione.\nEsami con la PET mostrano che nel cervello normale si vede pi\u00f9 dopamina nei gangli della base.\nSi \u00e8 osservato che un terzo dei pazienti presenta disturbi cognitivi, fino a un quadro demenziale vero e proprio.\nLa diagnosi differenziale \u00e8 molto complessa per questi pazienti, che presentano molte similitudini con altre forme di demenze, come la demenza a corpi di Lewy, la paralisi sopranucleare progressiva e la degenerazione cortico-basale, delle quali si hanno conoscenze parziali circa la patogenesi.\nAttualmente, per distinguere le malattie si usa il criterio temporale:\nUn'altra malattia \u00e8 la sclerosi laterale amiotrofica (SLA), che comprende diverse varianti a seconda della malattia ai motoneuroni (centrali o periferici) o di gruppi di motoneuroni (come quelli che controllano, ad esempio, i muscoli degli arti o dei bulbi).\nQuadro clinico: debolezza muscolare progressivamente ingravescente, che si estende a gruppi muscolari adiacenti fino a interessare la muscolature respiratoria.\nSolo il 25% dei pazienti sopravvive dopo i 5 anni e pu\u00f2 coinvolgere un quadro demenziale con caratteristiche frontali.\nNon sempre il Parkinson diventa demente, e quando sviluppa una demenza \u00e8 una forma demenziale di tipo attentivo (ricorda poco, ha un deficit dell'attenzione e di conseguenza della memoria).\nQuesta forma demenziale \u00e8 tuttavia molto pi\u00f9 lieve di quella dell'Alzheimer.\nTerapia per il Parkinson.\nSi \u00e8 visto che per curare il Parkinson (attraverso l'aumento della dopamina) nei pazienti si \u00e8 riscontrato spesso che mostravano i sintomi tipici della schizofrenia (deliri, allucinazioni).\nL'aumento di dopamina provoca le alterazioni nel funzionamento neurochimico e non nella morfologia, e riguardano, appunto, il sistema dopaminergico, dove le connessioni nei gangli della base nella schizofrenia producono un eccesso di dopamina.\nIl Parkinson e la Schizofrenia sono due malattie, da un punto di vista biochimico, opposte: il Parkinson \u00e8 provocato da una riduzione di dopamina nei gangli della base e si cura aumentandola (attraverso l'L-dopa) e la Schizofrenia \u00e8 provocata invece da un eccesso di dopamina nei gangli della base e si cura riducendola (attraverso i neurolettici, che chiudono i recettori del neurone post-sinaptico della dopamina, oppure aumentando la decomposizione della dopamina).\n\u00c8 utile sottolineare come la neurologia o la psichiatria non guariscono definitivamente i sintomi, ma li tengono sotto controllo, quindi, per esempio, nel caso della schizofrenia, i farmaci aiutano il paziente a non vedere pi\u00f9 l'allucinazione, ma non eliminano del tutto la malattia.\nMalattie traumatiche.\nIl trauma cranico consiste in un violenti impatto del capo, che pu\u00f2 provocare vari tipi di conseguenza:\nL'ematoma subdurale, per esempio, consiste un accumulo di sangue in una zona, che per manifestarsi richiede un certo periodo di tempo.\nLe lesioni possono interessare tutto il cervello e statisticamente quelle pi\u00f9 frequenti sono alla base del lobo frontale e sul polo del lobo temporale.\nI traumi cranici rappresentano la principale causa di disabilit\u00e0 nell'et\u00e0 giovanile (fino ai 45 anni).\nIl trauma cranico pu\u00f2 causare direttamente la frattura del cranio la frattura pu\u00f2 interessare anche al dura madre.\nLa frattura ossea pu\u00f2 lacerare un vaso arterioso meningeo, provocando un'emorragia epidurale, ma anche un trauma non fratturativo pu\u00f2 essere causa di emorragia subaracnoidea o subdurale per la rottura di vene fra dura madre ed encefalo.\nIl trauma cranico pu\u00f2 produrre diversi effetti e pu\u00f2 essere:\nLa presenza e la durata della perdita di coscienza e in particolare dell'amnesia peritraumatica (retro e anterograda) sono considerati gli indici pi\u00f9 affidabili di gravit\u00e0 del trauma.\nAlcuni pazienti, dopo uno stato protratto di coma, mantengono parametri vitali normali, aprono gli occhi e sembrano apparentemente vigili, pur senza evidenza di attivit\u00e0 cognitiva o capacit\u00e0 di reagire a stimoli ambientali.\nTale stato si definisce comunemente stato vegetativo permanente e anche in persone che recuperano la vigilanza possono spesso persistere deficit cognitivi di natura e gravit\u00e0 variabile in rapporto soprattutto alla sede della lesione.\nI deficit pi\u00f9 frequenti si verificano a carico dell'attenzione e delle funzioni \u201cfrontali\u201d, talvolta con disturbi del comportamento tali da impedire la normale ripresa delle attivit\u00e0 precedenti al trauma.\nL'encefalo \u00e8 protetto e ammortizzato da tre membrane:\nI traumi dovuti a incidente stradale interessano prevalentemente soggetti giovani maschi, che fanno molti pi\u00f9 incidenti.\nSintomi del trauma cranico:\nIl traumatizzato cranico pu\u00f2 presentarsi in diversi livelli di gravit\u00e0.\nOccorre, nella diagnosi, porsi le domande riguardo alla perdita di conoscenza, al suo eventuale livello, e se \u00e8 un coma.\nScala del coma di Glasgow.\nI punteggi complessivi vanno da 3 (caso pi\u00f9 grave) a 15 (nessun danno).\nUn punteggio di circa 7-8, \u00e8 spesso associato a un quadro nel quale il paziente difficilmente non mostra dei sintomi di interesse marcato e non ritorna pi\u00f9 come prima del trauma.\nInfatti si ripresentano in seguito vari residui, che dipendono dalla gravit\u00e0 dell'evoluzione del caratteristiche del trauma.\nLe conseguenze per il traumatizzato cranico sono in genere stabili, ma possono andare dall'irreversibilit\u00e0 della coscienza all'apparente totale recupero.\nMolti sintomi sono subdoli, che possono portare a un grave disadattamento.\nDopo la fase acuta, il paziente viene considerato integro dal medico, ma in realt\u00e0 ha ancora molti sintomi subdoli e residui che si manifestano solo pi\u00f9 tardi.\nStato di morte cerebrale.\nLa lesione cerebrale fa scomparire l'attivit\u00e0 cerebrale (che si rileva con l'EEG).\nLo stato di morte cerebrale pu\u00f2 avvenire, per esempio, a seguito di:\nIn tutti questi casi, il sangue ossigenato non affluisce pi\u00f9 al cervello per diversi minuti.\nLo stato vegetativo persistente \u00e8 caratterizzato da un periodo di almeno un anno dove il paziente non risponde pi\u00f9 a nessuna stimolazione esterna, ma mantiene alcuni automatismi motori (ad es. beve).\nI suoi movimenti sono casuali, poich\u00e9 non ha coscienza.\n\u00c8 stata fatta una ricerca a pazienti in stato vegetativo persistente unitamente a un gruppo di pazienti di controllo ai quali veniva chiesto di giocare a tennis.\nSi osservava nel frattempo l'attivit\u00e0 mentale di entrambi i gruppi di pazienti tramite risonanza funzionale ed \u00e8 emerso che 15 su 60 pazienti in stato vegetativo persistente rispondevano con un'attivit\u00e0 mentale simile a quella del gruppo di controllo.\n\u00c8 stato per questo costruito un sistema per valutare le risposte del soggetto sulla base del quale (cio\u00e8 attraverso l'attivit\u00e0 cerebrale) egli poteva rispondere a domande semplici (si/no) e coloro che rispondevano in maniera corretta erano del 20%.\nUn'altra tecnica, quella del \"Mind Driving\", rileva i ricordi e gli stati mentali corrispondenti ad attivit\u00e0 cerebrale.\nBibliografia.\nG. Vallar, C. Papagno \"Manuale di Neuropsicologia\", cap. IV. Ed. Il Mulino (2007)."}
{"id": "59043", "revid": "486946", "url": "https://it.wikipedia.org/wiki?curid=59043", "title": "Studio Display 17", "text": ""}
{"id": "59045", "revid": "486946", "url": "https://it.wikipedia.org/wiki?curid=59045", "title": "Studio Display 21", "text": ""}
{"id": "59046", "revid": "486946", "url": "https://it.wikipedia.org/wiki?curid=59046", "title": "Studio Display 17 (ADC)", "text": ""}
{"id": "59047", "revid": "486946", "url": "https://it.wikipedia.org/wiki?curid=59047", "title": "Studio Display LCD", "text": ""}
{"id": "59048", "revid": "486946", "url": "https://it.wikipedia.org/wiki?curid=59048", "title": "Studio Display 17 (LCD)", "text": ""}
{"id": "59049", "revid": "1543377", "url": "https://it.wikipedia.org/wiki?curid=59049", "title": "Base ortonormale", "text": "In matematica, e pi\u00f9 precisamente in algebra lineare, una base ortonormale di uno spazio vettoriale munito di prodotto scalare definito positivo \u00e8 una base composta da vettori di norma unitaria e ortogonali tra loro, ossia una base ortogonale di vettori di norma uno.\nUna base ortogonale \u00e8 una base di vettori ortogonali rispetto al prodotto scalare definito sullo spazio vettoriale, non necessariamente definito positivo. Si tratta di una condizione meno restrittiva rispetto a quella di ortonormalizzazione, e solitamente si costruiscono basi ortonormali a partire da basi ortogonali.\nI concetti di base ortonormale e ortogonale generalizzano la nozione di sistema di riferimento nel piano cartesiano, e rendono possibile definire degli assi perpendicolari, e quindi un sistema di riferimento che assegna ad ogni punto delle coordinate su uno spazio vettoriale con dimensione arbitraria.\nDefinizione.\nSia formula_1 uno spazio vettoriale di dimensione finita sul campo formula_2, nel quale sia definito un prodotto scalare. Una base ortogonale per formula_1 \u00e8 una base composta da vettori formula_4 a due a due ortogonali, cio\u00e8 tali che:\nSi ponga il prodotto scalare definito positivo. Una base ortonormale \u00e8 una base ortogonale in cui ogni vettore ha norma uno, cio\u00e8 tale che:\ndove formula_7 indica il delta di Kronecker.\nQuesta nozione si generalizza ad uno spazio di Hilbert formula_1 (che pu\u00f2 essere reale o complesso, e con dimensione finita o infinita) nel modo seguente: una base ortonormale \u00e8 un insieme di vettori indipendenti, ortogonali e di norma 1, che generano un sottospazio denso in formula_1. Una tale base \u00e8 spesso detta \"base hilbertiana\", ed \u00e8 numerabile se e solo se lo spazio \u00e8 separabile.\nSe formula_10 \u00e8 una base ortogonale di formula_1, ogni elemento formula_12 di formula_1 pu\u00f2 essere scritto in maniera unica come:\ned il numero:\n\u00e8 detto \"coefficiente di Fourier\" di formula_12 rispetto al vettore di base formula_17.\nSe formula_10 \u00e8 una base ortonormale si ha:\nLa norma di formula_12 \u00e8 quindi data da:\nSe formula_10 \u00e8 una base ortonormale di formula_23, allora formula_1 \u00e8 isomorfo a formula_25 nel senso che esiste una mappa lineare e biunivoca formula_26 tale che:\nper ogni coppia di vettori formula_12 e formula_29 di formula_1.\nSe la base di vettori ortonormali formula_4 considerata non \u00e8 contenuta in alcun altro sistema ortonormale, allora si ha un sistema ortonormale completo.\nPropriet\u00e0.\nOgni spazio vettoriale di dimensione finita, dotato di un prodotto scalare, possiede basi ortogonali grazie al teorema di Sylvester. In particolare, ogni spazio euclideo possiede basi ortonormali che si possono ottenere grazie all'algoritmo di ortogonalizzazione di Gram-Schmidt. Da ogni base ortogonale si pu\u00f2 infatti ottenere una base ortonormale normalizzando (dividendo) i componenti della base per la loro norma. Ad esempio, se la base formula_32 \u00e8 ortogonale la base formula_33 \u00e8 ortonormale.\nUna matrice di cambiamento di base fra basi ortonormali \u00e8 una matrice ortogonale.\nSe formula_10 \u00e8 una base ortonormale di uno spazio di Hilbert formula_23, ogni elemento formula_36 di formula_23 si scrive in modo unico come:\ne la norma di formula_39 \u00e8 data dall'identit\u00e0 di Parseval:\nInoltre il prodotto scalare fra due vettori \u00e8 dato da:\nQueste espressioni hanno senso anche se formula_10 \u00e8 non numerabile: in questo caso solo un insieme numerabile di addendi \u00e8 non-nullo. Le serie di Fourier sono un esempio."}
{"id": "59050", "revid": "986213", "url": "https://it.wikipedia.org/wiki?curid=59050", "title": "Papa Innocenzo VII", "text": "Biografia.\nCosimo Migliorati proveniva da una nobile famiglia della cittadina di Sulmona in Abruzzo, figlio di Gentile Migliorati e di Mascia Oderisi. Era zio del cardinale Giovanni Migliorati.\nFormazione e carriera ecclesiastica.\nSi distinse per i suoi studi sia nel diritto civile che nel diritto canonico, che insegn\u00f2 per un certo periodo nelle Universit\u00e0 degli studi di Perugia e di Padova. Il suo insegnante, Lignano, lo prese sotto la sua protezione e lo port\u00f2 a Roma. Entrato nella Curia grazie a Urbano VI, trascorse dieci anni in Inghilterra come collettore pontificio; successivamente fu nominato arcivescovo di Ravenna (4 novembre 1387), consacrandolo vescovo il 5 dicembre del medesimo anno, ma Cosimo non pot\u00e9 mai insediarsi per l'opposizione del signore di Ravenna, Guido III da Polenta, che era seguace dell'antipapa Clemente VII. Nel giugno del 1389 fu trasferito alla sede di Bologna.\nPapa Bonifacio IX lo rese cardinale con il titolo di Santa Croce in Gerusalemme e lo impieg\u00f2 come legato pontificio in diverse missioni importanti e delicate, fra le quali quella della pacificazione fra Gian Galeazzo Visconti e le citt\u00e0 di Firenze e Bologna.\nNel 1396 divenne Camerlengo di Santa Romana Chiesa, carica che mantenne fino all'elezione al Soglio pontificio.\nL'elezione al Soglio.\nQuando Bonifacio IX mor\u00ec, erano presenti a Roma alcuni delegati dell'antipapa Benedetto XIII. I cardinali romani tentarono di ricomporre lo scisma con Avignone. Nel caso Benedetto XIII avesse abdicato, essi non si sarebbero riuniti in conclave. I cardinali chiesero dunque ai delegati se il loro signore avrebbe voluto abdicare, ma gli fu risposto che Benedetto non avrebbe mai accettato (e infatti non lo fece mai). I cardinali dunque procedettero all'elezione, prestando tutti il giuramento solenne di non lasciare niente d'intentato.\nIn un conclave di otto cardinali, il 17 ottobre 1404 venne scelto all'unanimit\u00e0 Cosimo Migliorati, che prese il nome di Innocenzo VII. Quando si diffuse nell'Urbe la notizia della sua elezione, il partito ghibellino romano insorse, ma la pace venne mantenuta con l'aiuto di re Ladislao di Napoli, che corse a Roma con un gruppo di soldati per assistere il Papa nel sopprimere l'insurrezione.\nIl pontificato.\nRelazioni con il papa rivale di Avignone.\nPoco dopo la sua elezione, Innocenzo si mosse per mantenere il suo giuramento proclamando un concilio per sanare lo scisma che perdurava da lungo tempo. La convocazione veniva richiesta con urgenza da Carlo VI di Francia, da Roberto del Palatinato, Re di Germania e da teologi dell'Universit\u00e0 di Parigi come Pierre d'Ailly e Jean Gerson, che stavano sviluppando una teoria secondo la quale i Papi erano assoggettati ai concili. Ma i problemi che si crearono a Roma tra le varie fazioni cittadine fornirono al pontefice il pretesto, del quale non manc\u00f2 di usufruire, per rimandare il concilio. Nelle condizioni del momento, Innocenzo afferm\u00f2 di non poter garantire l'incolumit\u00e0 a Benedetto, nel caso avesse deciso di recarsi personalmente a Roma per il concilio. Il suo rivale ribatt\u00e9 che l'unico ostacolo che impediva la fine dello scisma fosse la mancanza di volont\u00e0 di Innocenzo. Innocenzo non mostr\u00f2 alcun interesse alla proposta che lui e Benedetto abdicassero insieme nell'interesse della pace.\nRelazioni con i monarchi cristiani.\nIl principale protettore del pontefice era il re di Napoli Ladislao. Per i suoi servigi il Re pretese diverse concessioni, tra queste la promessa che Innocenzo VII non avrebbe raggiunto nessun accordo n\u00e9 con il Papa rivale di Avignone n\u00e9 con Luigi II d'Angi\u00f2, che gli aveva contestato il trono di Napoli fino a poco tempo prima. Il pontefice, che non aveva alcun'intenzione di stringere patti con Avignone che compromettessero le sue rivendicazioni sugli Stati Pontifici, acconsent\u00ec. Innocenzo venne cos\u00ec a trovarsi costretto a obblighi imbarazzanti, dai quali si liber\u00f2 alla prima occasione.\nInnocenzo aveva commesso il grave errore di elevare al cardinalato un suo nipote decisamente inadatto al ruolo, Ludovico Migliorati, un pittoresco condottiero, in precedenza al soldo di Giangaleazzo Visconti di Milano: un atto di nepotismo che avrebbe pagato caro. Nell'agosto 1405 egli, che non aveva mai abbandonato le armi, tese un agguato a undici rappresentanti della fazione romana avversa al Papa, che erano di ritorno da una conferenza col Pontefice. Li fece assassinare nella sua casa, facendone poi gettare i corpi in strada, dalle finestre dell'ospedale di Santo Spirito. Ci fu una sollevazione. Papa, corte e cardinali, assieme alla fazione di Migliorati, fuggirono verso Viterbo. Ludovico colse l'occasione per portare via del bestiame che pascolava fuori dalle mura, e il partito del Papa venne inseguito dai romani inferociti, perdendo trenta membri, i cui corpi vennero abbandonati nella fuga. Tra questi vi era l'abate di Perugia, colpito a morte sotto gli occhi del Papa.\nRe Ladislao invi\u00f2 una squadra di soldati a sedare la rivolta: nel gennaio del 1406 i romani accettarono nuovamente l'autorit\u00e0 papale e Innocenzo si sent\u00ec in grado di fare ritorno a Roma. In marzo Innocenzo nomin\u00f2 il nipote Ludovico Marchese e Conte di Fermo. Re Ladislao, non contento delle concessioni fattegli in precedenza, desiderava estendere la sua autorit\u00e0 su Roma e sugli Stati Pontifici. Per ottenere i suoi scopi aiut\u00f2 la fazione ghibellina di Roma nei suoi tentativi rivoluzionari. Un contingente di truppe mandato da Ladislao in aiuto della fazione dei Colonna occup\u00f2 nuovamente Castel Sant'Angelo, in apparenza per proteggere la Santa Sede, ma compiendo anche frequenti sortite su Roma e sul territorio circostante. Solo dopo che Ladislao venne scomunicato, cedette alle richieste del Papa di ritirare le sue truppe.\nSi disse che Innocenzo avesse progettato la restaurazione dell'universit\u00e0 romana, ma la sua morte pose fine a quelle voci. Lo storico Luigi Crisostomo Ferrucci, nel saggio \"Investigazioni storico-critiche sul Pontificato e la Persona di Bonifacio VII\" (1856), sostiene che gli avessero donato una scultura raffigurante l'antipapa Bonifacio VII, ma non fu mai trovata traccia di quest'opera.\nInnocenzo VII mor\u00ec a Roma, il 6 novembre 1406.\nDalla sua famiglia, discender\u00e0, per parte di madre, papa Benedetto XV (1914-1922).\nConcistori per la creazione di nuovi cardinali.\nPapa Innocenzo VII durante il suo pontificato ha creato 11 cardinali nel corso di un solo concistoro.\nSuccessione apostolica.\nLa successione apostolica \u00e8:"}
{"id": "59051", "revid": "767487", "url": "https://it.wikipedia.org/wiki?curid=59051", "title": "Fuori di testa (film 1987)", "text": "Fuori di testa (\"Bad Taste\") \u00e8 un film splatter del 1987 diretto da Peter Jackson, primo lungometraggio del regista neozelandese.\nIl film usc\u00ec nelle sale neozelandesi il dicembre 1987, mentre nelle sale italiane usc\u00ec il 26 ottobre 1989.\nTrama.\nGli abitanti della citt\u00e0 neozelandese Kaihoro spariscono misteriosamente dopo avere dato l'allarme per un avvistamento di UFO. Sul posto viene inviata la scalcagnata unit\u00e0 speciale detta \"The Boys\", che scopre con orrore che gli alieni hanno installato la loro navicella in una casa nelle vicinanze e che tutta la popolazione \u00e8 stata macellata per essere utilizzata per la catena di fast food spaziali di Mister Crumb. Riusciranno i nostri eroi a fermare l'invasione degli alieni antropofagi?\nProduzione.\nIl film nasce come un cortometraggio di dieci minuti che si sarebbe dovuto intitolare \"Roast of the Day\", le cui riprese iniziarono nel 1981.\nIl film \u00e8 girato per la maggior parte nella citt\u00e0 natale di Jackson, Pukerua Bay, a nord di Wellington, in Nuova Zelanda. Originariamente pensato come corto, fu girato principalmente nei fine settimana nel corso di quattro anni, con costo di circa 25.000 dollari. Quando le riprese erano quasi terminate, la New Zealand Film Commission invest\u00ec nel cortometraggio altri 235.000 dollari neo-zelandesi per trasformarlo in un film vero e proprio.\nProprio come accade per \"La Casa\", molte delle ardite inquadrature e dei bizzarri effetti speciali splatter del film furono realizzati con \"mezzi di fortuna\". Inoltre, Peter Jackson interpreta ben 2 personaggi, il folle Derek dei \"boys\" e l'alieno Robert. Inoltre Peter Jackson realizz\u00f2 personalmente le maschere indossate dagli alieni, nella cucina della casa di sua madre.\nDistribuzione.\nIl film si assicur\u00f2 la distribuzione internazionale dopo essere stato proiettato al Festival di Cannes."}
{"id": "59052", "revid": "1442080", "url": "https://it.wikipedia.org/wiki?curid=59052", "title": "Stanis\u0142aw Lem", "text": "Uno dei suoi romanzi pi\u00f9 celebri \u00e8 \"Solaris\". Nel 1972 il regista sovietico Andrej Arsen'evi\u010d Tarkovskij ne ha tratto l'omonimo film, il cui grande successo lo ha reso popolare al di fuori della sua patria.\nI suoi libri, alla sua scomparsa nel 2006, erano stati tradotti in almeno 41 lingue e avevano venduto oltre 27 milioni di copie, facendone uno degli scrittori europei di fantascienza pi\u00f9 letti al mondo.\nBiografia.\nNato in Polonia a Leopoli (citt\u00e0 facente oggi parte del territorio dell'Ucraina) il 12 settembre 1921 in una famiglia ebraica, inizialmente si dedic\u00f2 agli studi di filosofia, ma successivamente intraprese medicina all'universit\u00e0 di Leopoli, seguendo le orme del padre; costretto ad interrompere gli studi a causa dell'occupazione nazista, durante la seconda guerra mondiale lavor\u00f2 come meccanico. Al termine della guerra si trasfer\u00ec a Cracovia dove riprese gli studi medici e si laure\u00f2 nel 1946 all'Universit\u00e0 Jagellonica.\nNel 1950 abbandon\u00f2 la medicina e si dedic\u00f2 alle scienze biologiche e cibernetiche, \nNel 1951 pubblic\u00f2 \"Il pianeta morto\" (\"Astronauci\"), il suo primo romanzo di fantascienza, ma presto si scontr\u00f2 con l'ordinamento politico sovietico, anche in seguito a numerosi saggi ed articoli scientifici; smise di scrivere e per vivere lavor\u00f2 come assistente di laboratorio.\nNel 1953, dopo la caduta di Trofim D. Lysenko (1898-1976), presidente dell'Accademia delle Scienze Agrarie in Unione Sovietica, ricominci\u00f2 a pubblicare romanzi di fantascienza e scrivere saggi ed articoli scientifici. Nel 1955 scrisse \"La nube di Magellano\" (\"Ob\u0142ok Magellana\"), dove parla della vita di astronauti a bordo di una gigantesca astronave. Seguirono \"Pianeta Eden\" (1959), che introduce il tema dell'incomunicabilit\u00e0 tra intelligenze aliene, e \"Ritorno dall'Universo\" (\"Powr\u00f3t z gwiazd\", 1961), e il suo romanzo pi\u00f9 celebre \"Solaris\" (1961), il culmine dell'originalit\u00e0 letteraria di Lem. Nel 1963 l'adattamento cinematografico de \"La nube di Magellano\", realizzato in Cecoslovacchia con il titolo Ikarie XB 1 (titolo internazionale \"Icarus XB1\") ottiene un successo internazionale e fa conoscere lo scrittore anche Europa e America. Nel 1972 il regista russo Andrej Arsen'evi\u010d Tarkovskij porta sullo schermo \"Solaris\" con il film omonimo, premiato a Cannes, che suggell\u00f2 la popolarit\u00e0 di Stanislaw Lem in Europa e in tutto l'occidente.\nNel 1973 ricevette in Polonia il prestigioso Premio di Stato, mentre nel 1976 ricevette il Grand Prix al terzo Congresso Europeo di Fantascienza tenutosi a Pozna\u0144. Lem era talmente stimato e amato in patria che nel 1977 fu candidato dalla Polonia al premio Nobel per la letteratura e riconosciuto cittadino onorario dalla citt\u00e0 di Cracovia.\nNel 1987 smise di scrivere. Mor\u00ec a Cracovia nel 2006.\nL'opera.\nLa sua preparazione e la capacit\u00e0 di grande speculazione filosofica ha permesso a Stanis\u0142aw Lem di scrivere romanzi di grande spessore ed originalit\u00e0, che, nella loro complessit\u00e0 e rigorosit\u00e0 scientifica, immergono il lettore in contesti decisamente plausibili ma appartenenti alla pi\u00f9 tipica tradizione fantascientifica. L'intento \u00e8 quello di mantenere una costante sensazione di accuratezza scientifica e non lasciare mai troppo spazio all'aspetto puramente fiabesco della fantascienza, considerato quest'ultimo un aspetto pi\u00f9 commerciale che creativo; proprio in questo senso Lem lancia forti critiche a gran parte degli autori occidentali, in particolare americani, e a buona parte della fantascienza, che considera mal concepita e scritta, interessata pi\u00f9 all'avventura che alle idee o nuove forme di letteratura, tanto che nel 1976 viene rimosso da membro onorario dalla Science Fiction and Fantasy Writers of America (SFWA) dopo che aveva ottenuto questo riconoscimento nel 1973.\nLem costringe i suoi personaggi ad affrontare delle profonde riflessioni introspettive, unitamente ad una critica etica e morale della societ\u00e0, nel momento in cui si vengono a trovare in situazioni che sono del tutto estranee alla normalit\u00e0 e lontane da tutto ci\u00f2 che, per l'uomo, \u00e8 consueto e conoscibile.\nNei suoi romanzi trovano spazio riflessioni sia filosofiche che religiose fino a considerazioni di carattere puramente politico, a volte velate, a volte decisamente esplicite. Ne \u00e8 un esempio una forte critica al sistema sociale capitalista nel suo primo romanzo di fantascienza, \"Il pianeta morto\" (\"Astronauci\", 1951), dove pone l'accento sul carattere autodistruttivo di un'ipotetica societ\u00e0 basata sull'egoismo e sul desiderio di predominio, che prima di riuscire a procedere con i propri intenti di conquista, implode in se stessa. Tuttavia non risparmia critiche al socialismo sovietico quando in \"Eden\" (1959), dove alcuni uomini, a seguito di un naufragio in un pianeta sconosciuto, sperimentano, a causa dell'incolmabile distanza culturale, l'incomunicabilit\u00e0 e l'incomprensione con la forma di vita (vagamente umanoide) predominante, esprime tutto il suo dissenso verso qualsiasi tentativo di controllo dell'informazione.\nNon a caso questo spirito critico, che determina una sottile ambiguit\u00e0 politica, ha procurato a Lem pesanti ripercussioni e accuse di vario genere, sia in patria che in occidente.\nTuttavia la caratteristica pi\u00f9 importante di Stanislaw Lem \u00e8 la profonda riflessione esistenziale che \u00e8 centrale in quasi tutte le sue opere, dove l'uomo \u00e8 costretto a confrontarsi con se stesso, sia nella sua individualit\u00e0 che nella sua appartenenza ad una societ\u00e0, una cultura od un contesto, alternando realt\u00e0 oggettive a realt\u00e0 soggettive. L'uomo di Lem affronta l'incomprensibile attraverso un viaggio interiore che lo porta a delle scelte rassegnate, dove prevalgono emozioni e valori soggettivi, quando, ad esempio, in \"Solaris\" (1961), un \"Dio bambino\" (cos\u00ec definito perch\u00e9 sembra non aver ancora preso coscienza di essere tale), gioca con degli esseri umani trasformando i loro ricordi in persone reali.\nLe opere di Lem stimolano molteplici riflessioni, e per questo i suoi romanzi sono continuamente riscoperti e valorizzati, ma non \u00e8 secondario che la rigorosa accuratezza scientifica renda la sua produzione (anche quella realizzata tra gli anni cinquanta e settanta) fortemente realistica ed attuale.\nFilmografia.\n\"(elenco parziale)\""}
{"id": "59053", "revid": "287204", "url": "https://it.wikipedia.org/wiki?curid=59053", "title": "Stanislaw Lem", "text": ""}
{"id": "59055", "revid": "768068", "url": "https://it.wikipedia.org/wiki?curid=59055", "title": "Tabasco (stato)", "text": "Tabasco \u00e8 uno Stato del Messico situato nella parte meridionale del paese e affacciato sulla baia di Campeche del Golfo del Messico a settentrione. Confina a ovest con lo Stato messicano di Veracruz, a sud con il Chiapas, a nord est con lo Stato di Campeche.\nLa sua capitale \u00e8 Villahermosa. Gran parte del territorio \u00e8 situato su un bassopiano sull'estuario del fiume Grijalva. L'attivit\u00e0 economica prevalente \u00e8 l'estrazione di petrolio.\nLa localit\u00e0 di La Venta nella parte occidentale dello Stato era (1200-600 a.C.) uno dei centri pi\u00f9 importanti della cultura olmeca.\nNella parte orientale dello Stato si trovano anche alcune rovine Maya. Hern\u00e1n Cort\u00e9s sbarc\u00f2 sulle coste di questo Stato nel marzo 1519. I capi locali gli offrirono 20 giovani tra cui vi era la Malinche denominata successivamente donna Marina, che fu insieme a Cort\u00e9s l'artefice della conquista dell'impero azteco.\nDal nome di questa regione deriva sia la variet\u00e0 \"tabasco\" di peperoncino, \"Capsicum frutescens\", sia il nome dell'omonima salsa.\nStoria.\nNella era preistorica Tabasco fu, come Veracruz, la patria dei misteriosi Olmechi. Successivamente fu popolata dagli indios Chontal, che ebbero un importante ruolo in epoca preispanica nelle migrazioni tra il Messico centrale e meridionale e lo Yucat\u00e1n. Juan de Grijalva nel 1518 e Hern\u00e1n Cort\u00e9s nel 1519 furono i primi europei a sbarcare su queste coste, ma vennero presto scacciati. Solo Francisco de Montejo riusc\u00ec dopo il 1540 a conquistare una parte del territorio.\nTabasco divenne uno stato federale della Repubblica messicana nel 1824. Negli anni '60 del XIX secolo il Tabasco fu teatro di scontri con le truppe francesi, che occupavano parti del paese per sostenere l'imperatore Massimiliano. Negli anni '20 e '30 del XX secolo, all'epoca della Guerra cristera, il governatore radicale Tom\u00e1s Garrido Canabal intraprese un'esasperata lotta contro la Chiesa cattolica. La maggior parte dei luoghi di culto fu distrutta, i preti cacciati e le messe proibite. Questi avvenimenti ispirarono Graham Greene per la sua opera \"Il potere e la gloria\"\nSociet\u00e0.\nEvoluzione demografica.\nLa popolazione del Tabasco \u00e8 cresciuta in maniera rapida: \u00e8 passata dai del 1990 ai del 2005. La popolazione del Tabasco \u00e8 in gran parte giovane, con una et\u00e0 media di 19 anni e con oltre il 38% sotto i 15 anni d'et\u00e0.\nSuddivisione amministrativa.\nLo Stato di Tabasco \u00e8 suddiviso in 17 comuni (\"Municipalidades\"):"}
{"id": "59057", "revid": "1305772", "url": "https://it.wikipedia.org/wiki?curid=59057", "title": "Tessuto (disambigua)", "text": ""}
{"id": "59071", "revid": "1305772", "url": "https://it.wikipedia.org/wiki?curid=59071", "title": "Germanico", "text": ""}
{"id": "59077", "revid": "508036", "url": "https://it.wikipedia.org/wiki?curid=59077", "title": "Acido cloridrico", "text": "L'acido cloridrico \u00e8 un idracido di formula HCl. Essendo comunemente utilizzato in soluzioni acquose, spesso il nome \"acido cloridrico\" si riferisce a tali soluzioni, mentre per HCl anidro viene usato il nome cloruro di idrogeno.\n\u00c8 un acido minerale forte (ovvero si ionizza completamente in soluzione acquosa) monoprotico (cio\u00e8 ogni sua molecola, dissociandosi, libera un solo ione idrogeno), ed \u00e8 il principale costituente del succo gastrico, oltre a essere un reagente comunemente usato nell'industria. L'acido cloridrico, in soluzione acquosa, \u00e8 un liquido fortemente corrosivo, che deve essere maneggiato con attenzione. Si presenta gassoso a temperatura ambiente, incolore, dall'odore e dall'azione irritante. Presenta un TLV-C (ACGIH) pari a 2 p.p.m.. La produzione di acido cloridrico \u00e8 stimata intorno a 20 milioni di tonnellate annue.\nMerceologicamente al nome di \"acido muriatico\" corrisponde una soluzione di HCl a concentrazione 10%, spesso di colore giallo per via della presenza di ioni di ferro(II).\nStoria.\nL'acido cloridrico fu scoperto nel IX secolo dall'alchimista Persiano Jabir ibn Hayyan, che lo ottenne mescolando il salgemma (NaCl) con del vetriolo verde (acido solforico H2SO4 in soluzione acquosa). Jabir scopr\u00ec molti composti chimici e scrisse pi\u00f9 di venti opere sull'argomento, permettendo cos\u00ec la diffusione delle sue conoscenze sull'acido cloridrico e altri acidi, come quello solforico. Sempre di sua invenzione fu l'acqua regia, miscela di acido cloridrico e acido nitrico, in grado di sciogliere l'oro; nel Medioevo anche questo acido, che a quei tempi era conosciuto come \"spirito di sale\" o \"acidum salis\", fu preso in considerazione per la ricerca della pietra filosofale.\nLavoisier lo battezz\u00f2 \"acido muriatico\", dal latino \"muria\" (salamoia), che significa \"del sale\" o \"acqua marina\", e tale nome \u00e8 rimasto in uso, in ambito commerciale, fino a oggi.\nUn'altra versione del nome viene ricondotta a Berthollet, che facendo reagire HCl con diossido di manganese (ossido di manganese IV) vide svilupparsi un gas verdastro (cloro molecolare). Erroneamente a quei tempi si pensava che tutti gli acidi contenessero ossigeno e quindi ipotizz\u00f2 che quel gas fosse l'ossido (o meglio l'anidride) di un elemento non metallico ancora da individuare e che chiam\u00f2 \"murio\".\nNel XV secolo Basilius Valentinus, un abate-alchimista dell'abbazia di Erfurt, ne produsse una gran quantit\u00e0 facendo reagire il salgemma con il vetriolo verde.\nNel XVII secolo, Johann Rudolph Glauber di Karlstadt utilizz\u00f2 sale da cucina (NaCl) e acido solforico per preparare solfato di sodio (Na2SO4), ottenendo come sottoprodotto acido cloridrico gassoso. Anche Joseph Priestley a Leeds nel 1772 produsse acido cloridrico e nel 1790 Humphry Davy (Regno Unito), producendo l'acido cloridrico (HCl) a partire da idrogeno molecolare (H2) e cloro molecolare (Cl2), dimostr\u00f2 che questo prodotto chimico \u00e8 costituito da idrogeno e cloro.\nDurante la rivoluzione industriale, la richiesta di sostanze alcaline, e soprattutto di carbonato di sodio, aument\u00f2 fortemente in Europa. Si deve a Nicolas Leblanc (originario d'Issoudun) la messa a punto di un processo di produzione di tale sostanza. Nel processo Leblanc, il sale \u00e8 trasformato in carbonato di sodio utilizzando acido solforico come reagente, insieme con il solfato di calcio (CaSO4) e carbone (C), con una produzione secondaria di acido cloridrico. Considerando che l'acido cloridrico era molto richiesto dal mercato, i produttori non gradivano che venisse liberato come \"scarto\" nell'aria, quindi decisero di recuperare l'acido cloridrico prodotto e venderlo su scala industriale.\nL'acido cloridrico divenne una sostanza di notevole importanza quando si cominci\u00f2 a trattare sostanze organiche per ottenere composti sintetici, come il cloruro di vinile e il cloruro di polivinile, o come la miscela di difenilmetano diisocianato e diisocianato di toluene (4,4'-MDI/TDI) per la produzione di poliuretano, ma anche per applicazioni secondarie come la produzione di gelatine o per il trattamento del cuoio.\nPropriet\u00e0 chimiche.\nL'acido cloridrico \u00e8 un acido forte e monoprotico (ossia la dissociazione completa di una molecola di acido fornisce uno ione idrogeno); in acqua infatti si dissocia completamente (si ionizza), rilasciando uno ione H+ (un protone) e uno ione cloro Cl-. In soluzione acquosa lo ione H+ si lega all'acqua (Base di Br\u00f8nsted) per dare uno ione idronio H3O+.\nL'acido cloridrico pu\u00f2 essere anche utilizzato per preparare dei sali contenenti almeno uno ione Cl- chiamati \"cloruri\", come ad esempio il cloruro di sodio (NaCl). I suoi sali vengono chiamati \"cloruri\" e sono quasi tutti solubili in acqua. Un'eccezione (comunemente sfruttata in analisi chimica) \u00e8 il cloruro d'argento che forma un .precipitato bianco caseoso. Il cloruro pi\u00f9 universalmente noto \u00e8 il cloruro di sodio, il normale sale da cucina.\nGli acidi monoprotici possiedono un'unica costante di dissociazione acida Ka, che \u00e8 legata al tasso di dissociazione acida in soluzione. Per un acido forte come l'acido cloridrico, la Ka \u00e8 molto elevata (&gt;1). tentarono di assegnare una Ka all'HCl, ma \u00e8 impossibile, poich\u00e9 si tratta di un numero troppo elevato. Per scoprire che si trattava di una Ka elevata, fecero questa osservazione: un cloruro come NaCl deve avere una costante simile all'acido cloridrico; si speriment\u00f2 una rilevazione del pH su una soluzione salina, ma \u00e8 praticamente neutra, ci\u00f2 dimostra che lo ione Cl- \u00e8 una base estremamente debole, si deduce quindi che l'acido coniugato, cio\u00e8 l'acido cloridrico, sia un acido estremamente forte.\nPer le soluzioni di acido cloridrico concentrate o diluite, l'ipotesi che la molarit\u00e0 degli ioni H+ sia uguale alla molarit\u00e0 di HCl \u00e8 ottima, attraverso l'accordo di quattro cifre significative.\nTra gli acidi forti \u00e8 l'acido monoprotico che risente meno delle reazioni parassite di ossidoriduzione. \u00c8 uno degli acidi meno pericolosi: a parte la sua acidit\u00e0, produce degli ioni cloruro quasi inerti e non tossici. Le soluzioni acquose di acido cloridrico di media concentrazione sono stabili e il rapporto tra acido e acqua non varia nel tempo. Queste propriet\u00e0, sommate al fatto che esso pu\u00f2 essere un reagente puro, fanno dell'acido cloridrico un ottimo reagente per svariati usi, anche per le titolazioni acido-base. Gli acidi forti sono utilizzati per le titolazioni poich\u00e9 danno dei punti di equivalenza pi\u00f9 marcati rendendo pi\u00f9 accurata l'analisi.\nPu\u00f2 essere utilizzato per sciogliere alcuni metalli formando i cloruri e idrogeno gassoso. \u00c8 anche utilizzato come catalizzatore acido in alcune reazioni chimiche.\nPropriet\u00e0 fisiche e reattivit\u00e0.\nLe propriet\u00e0 fisiche delle soluzioni acquose di acido cloridrico, come il punto di fusione o di ebollizione, dipendono dalla concentrazione.\nLa massima concentrazione ottenibile in acqua \u00e8 il 37% w/w (circa 12 M), in queste condizioni dalla soluzione si sprigionano vapori di acido, per questo viene detto \"acido cloridrico fumante\".\nL'acido cloridrico ha una elevata solubilit\u00e0 in acqua; a 0\u00a0\u00b0C un litro d'acqua scioglie fino a 525 litri di HCl gassoso, pari a 825 grammi.\nA temperatura ambiente (20\u00a0\u00b0C) la solubilit\u00e0 \u00e8 inferiore, 485 g/litro (pari al 40,4%). La densit\u00e0 di tale soluzione \u00e8 circa 1,200 g/cm\u00b3.\nLa miscela binaria di HCl e H2O possiede un azeotropo con punto di ebollizione di 108,6 \u00b0C con una frazione di HCl del 20,17%.\nNella cristallizzazione, possiede quattro eutettici per formare i cristalli di HClxH2O (68% HCl), HClx2H2O (51% HCl), HClx3H2O (41% HCl), HClx6H2O (25% HCl) e ghiaccio d'acqua (0% HCl).\nLa relazione tra densit\u00e0 e concentrazione delle soluzioni di acido cloridrico \u00e8 riassunta nella tabella a fianco; esiste inoltre tra le due una correlazione empirica approssimata dalla formula\nEssendo un acido forte, il pH delle sue soluzioni diluite pu\u00f2 essere facilmente calcolato assumendo che la concentrazione di ioni H+ sia praticamente uguale a quella della concentrazione nominale dell'acido. Una soluzione 0,1 M ha quindi pH uguale a 1.\nUna soluzione acquosa di acido cloridrico \u00e8 un buon conduttore elettrico, dato che tutto l'acido risulta dissociato in ioni H+ e Cl-.\nL'acido cloridrico attacca e scioglie la maggior parte dei metalli, dato che i cloruri che si vengono a formare, essendo solubili, non riescono a passivare il metallo. Fanno eccezione, oltre ai metalli nobili, il tantalio, il germanio, il rame e il mercurio (quest'ultimo resiste all'azione dell'acido cloridrico solo in assenza di ossigeno). In miscela 3:1 con l'acido nitrico forma la cosiddetta \"acqua regia\", uno dei pochi reattivi capaci di intaccare oro e platino per via della sinergia tra l'azione ossidante dell'acido nitrico e quella complessante del cloruro.\nLa reazione con un metallo produce il corrispondente cloruro e idrogeno gassoso, ad esempio\nProduzione.\nLa stima della produzione annua di acido cloridrico si attesta intorno ai 20 milioni di tonnellate, per cui l'acido cloridrico fa parte degli \"High Volume Chemicals\" (o HVC) e pertanto viene classificato in base alla matrice di Kline tra le commodity.\nSi sfruttano diversi metodi di produzione dell'acido cloridrico, a seconda della disponibilit\u00e0 dei reagenti, della necessit\u00e0 dei sottoprodotti o delle esigenze sulla purezza di HCl. I pi\u00f9 importanti sono:\nSintesi diretta.\nLa preparazione per reazione diretta tra cloro (Cl2) e idrogeno (H2) gassosi \u00e8 il processo preferito per ottenere un prodotto a elevato grado di purezza. La reazione \u00e8 fortemente esotermica e pu\u00f2 anche essere esplosiva, richiedendo quindi impianti speciali con assorbitori di calore molto efficienti. Altro svantaggio \u00e8 costituito dall'elevato costo dei reagenti.\nLa produzione di acido cloridrico su scala industriale \u00e8 strettamente legata alla produzione di altri composti chimici. Per esempio, nella produzione di cloro gassoso, una soluzione salina (NaCl) viene sottoposta a elettrolisi, ottenendo anche idrossido di sodio diluito e idrogeno. Il cloro e l'idrogeno ottenuti possono essere cos\u00ec fatti reagire per la produzione di HCl gassoso puro:\nL'acido cloridrico che si forma, non pu\u00f2 essere commercializzato allo stato gassoso, infatti, viene disciolto in acqua distillata per ottenere HCl puro in soluzione acquosa; ci\u00f2 consente di regolare a proprio piacimento la concentrazione mediante diluizione o concentrazione.\nReazione di spostamento di NaCl con acido solforico.\nIl processo era gi\u00e0 noto alla fine del XVIII secolo, veniva usato nel processo Leblanc per la produzione di solfato di sodio, di cui costituiva il primo stadio. La reazione ha luogo in due stadi, il primo condotto a una temperatura intorno ai 150-250\u00a0\u00b0C, il secondo in un intervallo compreso tra 500 e 600\u00a0\u00b0C:\nSi ha quindi la seguente reazione globale:\nL'equilibrio di reazione di entrambe le reazioni \u00e8 spostato verso destra a causa dell'allontanamento di HCl gassoso. Nella prima, in cui si usa un acido di forza confrontabile con il cloridrico, si opera a temperatura relativamente bassa, nella seconda \u00e8 indispensabile aumentare notevolmente la temperatura poich\u00e9 l'idrogenosolfato di sodio \u00e8 un acido molto pi\u00f9 debole sia del solforico sia del cloridrico. Questo metodo permette di ottenere un prodotto con buon grado di purezza e viene quindi usato anche in laboratorio.\nQuesto \u00e8 un processo non percorribile industrialmente (ovvero \u00e8 antieconomico), in quanto l'acido solforico costa pi\u00f9 di quello cloridrico.\nProcesso Hargreaves.\nIl processo Hargreaves risale al XIX secolo e non si discosta molto dal precedente, in questo caso il cloruro di sodio viene fatto reagire con diossido di zolfo, aria e acqua. La reazione questa volta \u00e8 esotermica e viene condotta intorno ai 450\u00a0\u00b0C:\nAnalogamente alla reazione di spostamento, la convenienza del metodo \u00e8 legata alla disponibilit\u00e0 di NaCl e alla richiesta di solfato di sodio, che viene usato nell'industria cartaria e del vetro.\nRecupero da processi di sintesi organica.\nLa diffusione su scala mondiale dell'industria chimica organica e l'impiego in essa del cloro, in particolar modo nella sintesi dei polimeri, ha reso disponibile una grande quantit\u00e0 di acido cloridrico come sottoprodotto. Tale via di produzione rende ormai conto di oltre il 90% dell'HCl in commercio.\nLa maggior parte della produzione di acido cloridrico viene ottenuta dal trattamento di composti organici clorurati o fluorati, per esempio il teflon, il freon o altri CFC, il cloruro acilico derivato dell'acido acetico o il PVC.\nSpesso si tratta di una produzione con un riutilizzo del primo composto, per ottenere due molecole di HCl. Durante la reazione, l'atomo di idrogeno del composto organico \u00e8 rimpiazzato da un atomo di cloro di una molecola e va a ricombinarsi con l'altro atomo di cloro con formazione di acido cloridrico.\nAlcune tra le reazioni principali sono:\nQuelli anzidetti non sono i metodi preferiti se si vuole ottenere un prodotto a elevato grado di purezza, l'acido cloridrico pu\u00f2 essere contaminato con cloro non reagito, composti organici clorurati e residui di catalizzatori. Il cloruro di idrogeno gassoso ottenuto viene disciolto in acqua per dare acido cloridrico alle concentrazioni volute.\nGran parte dell'acido cloridrico ottenuto dall'industria organica viene riutilizzato nello stesso impianto di produzione, ad esempio rigenerando dicloroetano secondo la reazione:\nMercato industriale.\nL'acido cloridrico \u00e8 prodotto in soluzioni di concentrazione fino al 38% HCl. Preparare delle soluzioni con concentrazioni pi\u00f9 elevate \u00e8 possibile dal punto di vista chimico (1 litro di acqua a 25\u00a0\u00b0C scioglie fino a 700 g di cloruro di idrogeno gassoso), ma al di sopra del 38% HCl l'evaporazione diventa considerevolmente elevata, quindi si ha una perdita di HCl puro e servono maggiori precauzioni per maneggiare tale sostanza, come ad esempio conservarla a basse temperature e ad alte pressioni. Le soluzioni prodotte dalle industrie hanno concentrazioni vicine al 30-34% HCl, per evitare perdite per evaporazione, ma vendere alla massima concentrazione possibile. Le soluzioni per uso domestico (principalmente prodotti per le pulizie) contengono circa il 10-12% HCl, per cui \u00e8 raccomandato diluire queste soluzioni prima dell'uso per evitare rischi e ulteriori complicazioni.\nI principali produttori di acido cloridrico a livello mondiale sono la Dow Chemical con 2 milioni di tonnellate annue, ma anche industrie come Formosa plastics, Georgia gulf corporation, Tosoh corporation, AkzoNobel e Tessenderlo con delle produzioni annue comprese tra 0,5 e 1,5 milioni di tonnellate. La produzione mondiale totale \u00e8 stimata sui 20 milioni di tonnellate annue, di cui 3 milioni di tonnellate per sintesi diretta, il resto viene invece quasi interamente prodotto mediante sintesi organica. La maggior parte dell'acido cloridrico prodotto \u00e8 utilizzata dagli stessi produttori come reagenti per i loro scopi industriali: il mercato mondiale \u00e8 stimato intorno ai 5 milioni di tonnellate annue, solo un quarto della produzione effettiva.\nUtilizzi.\nL'acido cloridrico \u00e8 un acido inorganico forte utilizzato in una moltitudine di processi industriali. La qualit\u00e0 dell'HCl dipende dall'applicazione per cui viene adoperato.\nViene ad esempio impiegato nel trattamento di minerali e di fosfati grezzi, compare nei processi industriali organici in veste di reagente o di sottoprodotto, viene usato nel decapaggio e nel trattamento superficiale dei metalli.\nL'acido cloridrico \u00e8 anche un reagente importante nell'analisi chimica. Nell'analisi qualitativa consente il riconoscimento della presenza degli ioni di argento, piombo e mercurio (I) (\"primo gruppo analitico\", o \"gruppo dei cloruri\"). \u00c8 il pi\u00f9 usato titolante per le misure di alcalinit\u00e0.\nCome additivo alimentare, \u00e8 classificato col numero E 507.\nProduzione di composti inorganici.\nCloro.\nI primi processi si basavano sull'ossidazione sotto pressione con ossigeno e catalizzatori a base di azoto:\nil gas veniva seccato con acido solforico. Oggi questi processi hanno scarsissima valenza industriale.\nAttualmente si opera mediante elettrolisi:\nmediante una ddp di 2 V. La cella elettrolitica \u00e8 simile a quella a membrana per la produzione di idrossido di sodio, in questo caso la membrana \u00e8 in cloruro di polivinile. Gli elettrodi sono di grafite e si ha una sovratensione catodica che pu\u00f2 essere ridotta per aggiunta di piccole quantit\u00e0 di metalli nobili. Generalmente l'acido cloridrico utilizzato \u00e8 quello proveniente dai recuperi dall'industria dei composti organici; l'acido viene fatto assorbire adiabaticamente in soluzioni diluite e il calore sviluppato serve per eliminare i composti organici volatili eventualmente presenti.\nDiossido di cloro.\nPer reazione di clorato di sodio e acido cloridrico si forma diossido di cloro:\nLa resa del processo pu\u00f2 essere diminuita dalla reazione parassita:\nche pu\u00f2 essere minimizzata mediante diluizione (il ClO2 \u00e8 molto pi\u00f9 solubile in acqua che Cl2). Attualmente gli impianti industriali hanno rese di circa il 90%.\nSali.\nL'acido cloridrico viene anche impiegato nella produzione di molti sali con reazioni acido-base per ottenere cloruri vari. Tra questi i pi\u00f9 importanti sono il cloruro di ferro(III) e cloruro d'alluminio usati nella depurazione delle acque.\nIl cloruro di ferro(III) e il cloruro d'alluminio vengono anche usati come agenti coagulanti, ma anche per la potabilizzazione dell'acqua e nell'industria della carta.\nTra gli altri composti inorganici, i pi\u00f9 importanti sono il cloruro di calcio (CaCl2) per le salature delle strade per evitare che l'acqua ghiacci, il cloruro di nichel (NiCl2) utilizzato per la nichelatura dei metalli mediante galvanostegia e il cloruro di zinco (ZnCl2) utilizzato per la zincatura e la produzione di batterie e vai altri cloruri utilizzati per le galvanostegie dei metalli.\nProduzione di composti organici.\nLa maggior parte dell'acido cloridrico \u00e8 utilizzato per la produzione di composti organici sintetici come il cloruro di vinile per la sintesi del PVC o il 4,4'-MDI/TDI per il poliuretano. Per produrre questo composto, le aziende producono in loco la quantit\u00e0 di acido cloridrico che serve per le proprie applicazioni, senza cos\u00ec doverlo acquistare da altre aziende. Anche molti altri composti organici necessitano, durante il loro trattamento, di acido cloridrico, come ad esempio il bisfenolo A per la sintesi dei policarbonati, il carbone attivo e l'acido ascorbico (vitamina C), ma anche numerosi prodotti farmaceutici.\nRigenerazione degli scambiatori di ioni.\nUn utilizzo importante dell'acido cloridrico di alta qualit\u00e0 \u00e8 la rigenerazione delle resine a scambio ionico. Lo scambio dei cationi viene utilizzato per eliminare ioni come Na+ o Ca2+ da soluzioni acquose per produrre acqua demineralizzata:\nLe resine scambiatrici di ioni e l'acqua demineralizzata sono molto utilizzate nell'industria chimica, nella produzione di acqua potabile (filtri dell'acquedotto) e nell'industria agroalimentare.\nNeutralizzazione e controllo del pH.\nL'acido cloridrico \u00e8 spesso usato per regolare l'acidit\u00e0 (pH) delle soluzioni acquose:\nPoich\u00e9 l'anione Cl- \u00e8 una base trascurabile, nel caso specifico il pH della soluzione risulter\u00e0 neutro.\nNelle industrie che necessitano di un elevato grado di purezza (industrie farmaceutiche, agroalimentari e produzione di acqua potabile), il controllo del pH dell'acqua viene effettuato con acido cloridrico proveniente da sintesi diretta di altissima qualit\u00e0. Nelle altre industrie, viene adoperato acido cloridrico di minore purezza, anche per neutralizzare le acqua di scarico, o per il trattamento delle acque delle piscine.\nDecapaggio dell'acciaio.\nIl decapaggio \u00e8 una tappa essenziale del trattamento superficiale di un metallo, in particolar modo dell'acciaio, per eliminare la pellicola di ossido prima di sottoporlo a procedure di estrusione, galvanizzazione e altre lavorazioni. Il reagente pi\u00f9 utilizzato per le operazioni di decapaggio \u00e8 l'acido cloridrico di media qualit\u00e0, di concentrazione circa 18%.\nIl prodotto della reazione in passato veniva riutilizzato poich\u00e9 si otteneva una soluzione di cloruro di ferro(II), ma la scoperta di una concentrazione considerevole di metalli pesanti non consente pi\u00f9 tale utilizzo.\nL'industria metallurgica ha sviluppato un processo di rigenerazione di acido cloridrico permettendo il riutilizzo della stessa sostanza del decapaggio, senza produrne di nuova. Il processo maggiormente utilizzato \u00e8 il processo Dependeg:\nIn questo modo, l'acido cloridrico segue un circuito chiuso, e non viene quindi pi\u00f9 acquistato. L'ossido ferrico prodotto costituisce un sottoprodotto pregiato, soprattutto utilizzato nei processi all'altoforno.\nL'acido cloridrico non viene per\u00f2 utilizzato come agente di decapaggio per gli acciai inossidabili (\u00e8 preferibile usare in quel caso una soluzione a base di acido fluoridrico).\nPulizie.\nNel campo delle pulizie trova utilizzo in svariate applicazioni:\nTuttavia il suo utilizzo \u00e8 sempre sconsigliato visto il suo potere molto corrosivo ed \u00e8 preferibile utilizzare detergenti acidi specificatamente studiati per tali impieghi.\nSempre nel campo delle pulizie risulta particolarmente dannoso se utilizzato su marmi e pietre calcaree (le rovina irrimediabilmente).\nDeve sempre e comunque essere utilizzato da solo e mai mescolato con altre sostanze con le quali potrebbe reagire producendo sostanze molto nocive; il caso pi\u00f9 frequente \u00e8 l'avvelenamento da cloro causato dal mescolamento di acido muriatico con la varechina.\nAltri utilizzi.\nL'acido cloridrico \u00e8 un prodotto chimico fondamentale utilizzato in moltissime applicazioni su grande e piccola scala, come il trattamento del cuoio e per prodotti di uso domestico. Anche la produzione di petrolio \u00e8 agevolata dall'iniezione di acido cloridrico nelle rocce che costituiscono la trappola, poich\u00e9 ne corrode parzialmente la struttura rendendola porosa. Questo processo viene utilizzato soprattutto per l'estrazione petrolifera nel Mare del Nord, ove le trappole sono costituite da rocce estremamente dure, molto difficili da penetrare, per cui diviene quasi obbligatorio acidificarle.\nL'acido cloridrico ha una funzione di rilievo nella produzione di ingredienti culinari o di additivi alimentari. I pi\u00f9 importanti di questi prodotti sono l'aspartame, il fruttosio, l'acido citrico, la lisina, le proteine idrolizzate e la gelatina. L'acido cloridrico utilizzato \u00e8 rigorosamente di qualit\u00e0 extra-puro.\nL'acido cloridrico e gli esseri viventi.\nFisiologia.\nL'acido cloridrico \u00e8 il principale componente del succo gastrico (in particolare, \u00e8 presente in concentrazioni dello 0,3-0,5% nel succo gastrico umano). \u00c8 quindi presente nello stomaco, ove contribuisce alla digestione degli alimenti. Viene secreto dalle cellule parietali con un meccanismo molto complesso e con un gran dispendio di energia. Queste cellule contengono una riserva di succo nei canalicoli, dai quali il secreto viene riversato nello stomaco. Queste cellule fanno parte del sistema delle ghiandole epiteliali gastriche. Il corpo umano produce circa 1,5 litri 1 M di acido cloridrico al giorno, tuttavia tiene sotto controllo il pH sanguigno mediante efficaci sistemi tampone (proteine, bicarbonato, nitrato), la respirazione e la filtrazione renale.\nPatologia.\nI meccanismi che proteggono l'epitelio gastrico dalla potente azione corrosiva dell'acido cloridrico sono:\nQuando questi meccanismi non funzionano adeguatamente, possono svilupparsi delle erosioni o delle ulcerazioni. Dei particolari farmaci, chiamati \"inibitori della pompa protonica\" (omeprazolo, esomeprazolo, pantoprazolo) permettono di evitare un'eccessiva produzione di acido cloridrico e una cura di antiacidi (idrossido di magnesio, idrossido di alluminio) aiuta a neutralizzare l'eccesso di acidi presenti nel succo gastrico. Ulteriori farmaci, come il misoprostolo che mima l'azione delle prostaglandine e gli inibitori del recettore H2 per l'istamina (ranitidina) possono essere utili come protettori gastrici in corso di terapia con FANS e nella terapia delle ulcerazioni gastriche. Esiste inoltre una patologica chiamata sindrome di Zollinger-Ellison caratterizzata da una massiccia produzione di acido cloridrico in seguito alla presenza di una neoplasia secernente gastrina (gastrinoma), un ormone in grado di stimolare la secrezione acida gastrica.\nPu\u00f2 presentarsi per\u00f2 una patologia opposta quando le ghiandole epiteliali secernono troppo poco acido cloridrico. Questo stato patologico \u00e8 conosciuto con il nome di ipocloridria o acloridria; la mancanza della barriera difensiva acida porta a una maggiore predisposizione a sviluppare infezioni del tratto gastroenterico. Ad esempio, in presenza di normale secrezione acida gastrica, occorre ingerire circa 108 batteri del genere \"Vibrio\" per sviluppare il colera; viceversa, in presenza di acloridria, la carica necessaria per sviluppare colera si abbassa a 103-105.\nArmi chimiche.\nDurante la prima guerra mondiale venne spesso utilizzato come arma chimica il fosgene (COCl2). Il principale effetto di quest'arma \u00e8 la dissoluzione del gas nella pleura, ove viene idrolizzato in acido carbonico e acido cloridrico. Quest'ultimo rompe le sottili membrane alveolari e i polmoni si riempiono di acido carbonico, procurando la morte per edema polmonare acuto.\nL'acido cloridrico \u00e8 ritenuto responsabile degli effetti del gas mostarda, ove in presenza di acqua (nei polmoni o sugli occhi), reagisce formando acido cloridrico che ne corrode i tessuti.\nAnalisi.\nLa presenza di acido cloridrico pu\u00f2 essere rilevata mediante semplici saggi qualitativi:\nQuantitativamente viene misurato con titolazione acido-base.\nSicurezza.\nReferenza UN per il trasporto di sostanze pericolose.\nEcco le referenze UN per il trasporto dell'acido cloridrico (UN significa United Nations, le norme in materia di trasporto di materie pericolose derivano dall\"'Orange Book\" di fonte ONU):\nPrecauzioni.\nL'acido cloridrico, oltre a essere corrosivo se concentrato, \u00e8 molto solubile in acqua con reazione esotermica; in forma concentrata pu\u00f2 causare gravi ustioni per contatto con la pelle, specie se quest'ultima presenta lesioni.\nL'acido cloridrico a elevate concentrazioni forma dei vapori acidi. Sia la soluzione sia i vapori hanno effetti di corrosione notevole sui tessuti e possono danneggiare l'apparato respiratorio, gli occhi, la pelle e l'apparato digerente.\nIl cloro, un gas estremamente tossico, viene prodotto quando l'acido cloridrico \u00e8 mescolato con prodotti chimici ossidanti, come ipoclorito di sodio (NaClO) o permanganato di potassio (KMnO4).\nPer minimizzare i rischi che potrebbe procurare la manipolazione in laboratorio dell'acido cloridrico, bisogna prendere le opportune precauzioni. Per esempio, mai versare acqua nell'acido per evitare schizzi acidi, ma sempre versare l'acido nell'acqua. \u00c8 comunque raccomandato portare occhiali protettivi, un camice abbottonato, guanti di sicurezza e stivali in gomma.\nIn caso di contatto con la pelle o con gli occhi, \u00e8 necessario immergere immediatamente e completamente la parte che \u00e8 venuta a contatto con l'acido cloridrico in acqua abbondante.\nRilascio nell'ambiente.\nNell'ambito della Toxics Release Inventory (TRI), \u00e8 stato stimato che negli Stati Uniti il rilascio totale (in aria, nell'acqua, nel sottosuolo, ecc.) di acido cloridrico ammonti a pi\u00f9 di 270 milioni di chilogrammi all'anno. Sempre secondo la stessa fonte, la maggior parte dell'acido cloridrico rilasciato (circa l'88,5%) riguarda i servizi elettrici."}
{"id": "59078", "revid": "18397", "url": "https://it.wikipedia.org/wiki?curid=59078", "title": "Epitelio", "text": ""}
{"id": "59091", "revid": "287204", "url": "https://it.wikipedia.org/wiki?curid=59091", "title": "Apparato", "text": ""}
{"id": "59094", "revid": "1305772", "url": "https://it.wikipedia.org/wiki?curid=59094", "title": "Tabasco", "text": ""}
{"id": "59095", "revid": "24258", "url": "https://it.wikipedia.org/wiki?curid=59095", "title": "Apparato reticolare del Golgi", "text": ""}
{"id": "59096", "revid": "37401", "url": "https://it.wikipedia.org/wiki?curid=59096", "title": "Iperbole (figura retorica)", "text": "L'iperbole () \u00e8 una figura retorica che consiste nell'esagerare la descrizione della realt\u00e0 tramite espressioni che l'amplifichino, per eccesso o per difetto. \nEsempi.\nTroviamo numerose iperboli in \"Arietta\", un poema di Arnaut Daniel:\nUn esempio \u00e8 nel brano di Ariosto che parla di come Angelica fugge da Rinaldo:\nIn \"Nan\u00e0\", Delacorta inserisce questa metafora iperbolica:\nUtilizzo.\nL'iperbole presuppone la \"buona fede\" di chi la usa: non si tratta infatti di un'alterazione della realt\u00e0 al fine di ingannare ma, al contrario, allo scopo di dare credibilit\u00e0 al messaggio attraverso un eccesso nella frase che imprima nel destinatario il concetto che si vuole esprimere \nDifferenze.\nUn'iperbole che ha forma di paradosso \u00e8 l'adynaton. La figura retorica contraria dell'iperbole \u00e8 l'understatement."}
{"id": "59097", "revid": "84548022", "url": "https://it.wikipedia.org/wiki?curid=59097", "title": "Tmesi", "text": "In metrica la tmesi (dal greco \"tm\u00easis\", \u00abtaglio\u00bb) consiste nella divisione di una parola in due parti, delle quali una conclude un verso, l'altra inizia quello successivo.\nIl seguente esempio, tratto da Pascoli, testimonia l'uso che alcuni poeti italiani di fine Ottocento fecero della tmesi in poesia:\nPer tmesi si intende anche la separazione di una parola in due componenti morfologiche, con l'interposizione di elementi lessicali fra la prima e la seconda parte. Comune nelle lingue classiche, questo tipo di tmesi \u00e8 praticamente assente nella poesia italiana."}
{"id": "59099", "revid": "1982", "url": "https://it.wikipedia.org/wiki?curid=59099", "title": "Domanda retorica", "text": "L'interrogazione retorica o domanda retorica \u00e8 una figura retorica che consiste nel fare una domanda che non rappresenta una vera richiesta di informazione, ma implica invece una risposta predeterminata, e in particolare induce a eliminare tutte le affermazioni che contrasterebbero con l'affermazione implicita nella domanda stessa.\n\u00c8 tipica della retorica classica, ereditata dal linguaggio giuridico nella conduzione di interrogatori e processi.\nEsempi.\nUn esempio \u00e8 riscontrabile nell\"'Antico Testamento\", \"Salmi\", 18, 32:\nAnche Alessandro Manzoni ha usato questa figura retorica nei suoi \"Inni sacri\":\nInfine, Umberto Eco, nei suoi \"38 consigli di buona scrittura\", pone ironicamente una interrogativa retorica:"}
{"id": "59101", "revid": "466539", "url": "https://it.wikipedia.org/wiki?curid=59101", "title": "Prolessi", "text": "Il termine prolessi (dal latino tardo \"prol\u0113psis\", gr. \u03c0\u03c1\u03cc\u03bb\u03b7\u03c8\u03b9\u03c2 \"pr\u00f3l\u0113psis\" \u00abanticipazione\u00bb, derivato di \u03c0\u03c1\u03bf\u03bb\u03b1\u03bc\u03b2\u03ac\u03bd\u03c9 (prolamb\u00e1n\u014d) \u00abanticipare, prendere prima\u00bb) \u00e8 utilizzato per indicare sia una figura retorica sia un elemento narrativo\nProlessi sintattica.\nEsempio:\nQuando riguarda un periodo (come ipotassi e paratassi) e non una singola parola, \u00e8 una figura retorica impropria. Si verifica questo caso quando una subordinata viene collocata prima della sovraordinata nella costruzione del periodo per porre in evidenza la subordinata stessa o la frase principale.\nEsempi:\nLa subordinata \"quello che volevo dire\" anticipa la principale \"\u00e8 questo\". In tale caso \u00e8 per evidenziare ci\u00f2 che verr\u00e0 detto dopo, in modo ridondante.\nAnche \"questo\" \u00e8 in funzione prolettica: si poteva tranquillamente dire \"volevo dire che...\" invece che \"volevo dire questo, che...\"\nLa subordinata causale anticipa la principale \"cominciai a leggere\", in questo caso per porre in risalto non ci\u00f2 che segue (come nell'esempio di prima con la relativa) ma la causa dell'azione, ossia la subordinata causale stessa.\nProlessi narrativa.\n\u00c8 l'opposto dell'analessi o \"flashback\". Un esempio di una narrazione basata sulla prolessi \u00e8 \"La morte di Ivan Il'i\u010d\" di Lev Tolstoj: il primo capitolo di quest'ultimo racconto si apre annunciando la morte del protagonista, l'epilogo cio\u00e8 della storia. La prolessi \u00e8 una modifica della fabula, cio\u00e8 dell'ordine logico e cronologico del racconto. Un altro famosissimo esempio di prolessi narrativa \u00e8 l'incipit di \"Cent'anni di solitudine\" di Gabriel Garc\u00eda M\u00e1rquez.\nProlessi di una datazione.\nQuando un calendario viene applicato anche per date antecedenti la sua introduzione ufficiale viene definito \"prolettico\", in quanto appunto estende a un passato il proprio sistema di misurazione del tempo. Cos\u00ec, ad esempio, il calendario gregoriano si definisce \"prolettico\" quando con esso si misura anche il tempo antecedente il 15 ottobre 1582."}
{"id": "59102", "revid": "400518", "url": "https://it.wikipedia.org/wiki?curid=59102", "title": "Metallicit\u00e0", "text": "In astronomia, la metallicit\u00e0 di un oggetto \u00e8 la quantit\u00e0 adimensionale indicante la frazione in massa di elementi di materia diversi da idrogeno o elio. Tutti gli elementi pi\u00f9 pesanti sono definiti in astronomia metalli.\nMetallicit\u00e0, popolazioni stellari ed et\u00e0.\nLa metallicit\u00e0 di un oggetto pu\u00f2 fornire indicazioni sulla sua et\u00e0. Secondo le attuali teorie cosmologiche, quando l'universo si form\u00f2, era composto quasi completamente da idrogeno ed elio, e cos\u00ec le stelle pi\u00f9 vecchie (quelle di popolazione II e di popolazione III) hanno metallicit\u00e0 molto basse. Crescendo l'et\u00e0 dell'universo cresce anche il contenuto di metalli, a causa della nucleosintesi stellare e dell'arricchimento di metalli che il mezzo interstellare subisce attraverso le nebulose planetarie e le supernovae.\nDefinizione operativa e misura della metallicit\u00e0.\nLa metallicit\u00e0 del Sole \u00e8 circa 1,6% della massa. \nPer le altre stelle della galassia, la metallicit\u00e0 \u00e8 espressa come [Fe/H], che rappresenta il logaritmo del rapporto dell'abbondanza di ferro della stella rispetto a quella del Sole.\nLa metallicit\u00e0 di una stella si misura dallo spettro di assorbimento degli elementi contenuti nell'atmosfera stellare.\nEsistono vari formalismi matematici per esprimere la metallicit\u00e0:\nformula_2\nL'indice di metallicit\u00e0 del Sole sar\u00e0 formula_3. Gli oggetti con meno metalli del Sole possiedono un indice di metallicit\u00e0 negativo mentre gli altri oggetti ricchi in metalli possiedono un indice positivo. Poich\u00e9 la scala \u00e8 logaritmica, una metallicit\u00e0 di \"-1\" equivale a una abbondanza dieci volte minore a quella del Sole, \"-2\" ad una abbondanza cento volte minore a quella solare e cos\u00ec via. Analogamente, un indice di valore \"+1\" corrisponde ad una abbondanza dieci volte maggiore, \"+2\" cento volte maggiore e cos\u00ec via.\nMetallicit\u00e0 nella Via Lattea e nelle altre galassie.\nNella galassia, la metallicit\u00e0 \u00e8 pi\u00f9 alta nel centro e pi\u00f9 bassa all'esterno. Questo perch\u00e9 verso il centro della galassia ci sono molte pi\u00f9 stelle, e durante la propria esistenza pi\u00f9 metalli sono ritornati al mezzo interstellare.\nIn modo simile, le galassie pi\u00f9 grandi tendono ad avere metallicit\u00e0 pi\u00f9 alte. Nel caso delle Nubi di Magellano, due piccole galassie irregolari che orbitano attorno alla Via Lattea, la Grande Nube di Magellano ha una metallicit\u00e0 di circa il 40% del valore galattico, mentre la Piccola Nube di Magellano ha una metallicit\u00e0 approssimativa del 10%."}
{"id": "59103", "revid": "2207", "url": "https://it.wikipedia.org/wiki?curid=59103", "title": "Classe spettrale", "text": ""}
{"id": "59106", "revid": "529717", "url": "https://it.wikipedia.org/wiki?curid=59106", "title": "Remscheid", "text": "Remscheid \u00e8 una citt\u00e0 extracircondariale di abitanti della Renania Settentrionale-Vestfalia, in Germania.\nEconomia.\nFra le aziende con sede a Remscheid una delle pi\u00f9 note \u00e8 la B\u00f6ker, fondata nel 1898, che realizz\u00f2 veicoli e componenti tranviari per citt\u00e0 europee e sudamericane, e la Vaillant, fondata nel 1874. Molte altre aziende hanno sede a Remschied come Wabeco o Intercable Germania.\nAmministrazione.\nGemellaggi.\nRemscheid intrattiene \"legami d'amicizia\" (\"Freundschaftliche Verbundenheit\") con:"}
{"id": "59107", "revid": "119527091", "url": "https://it.wikipedia.org/wiki?curid=59107", "title": "Regola di Cavalieri-Simpson", "text": "Per regola di Cavalieri-Simpson o regola di Cavalieri o regola di Simpson si intende un metodo per il calcolo numerico approssimato di integrali definiti della forma:\nCome tutti i procedimenti per il calcolo approssimato di integrali definiti e per altri calcoli approssimati a partire da funzioni di variabile reale, tale metodo si utilizza per funzioni formula_2 delle quali non si conosce la funzione primitiva, oppure della cui primitiva si conoscono solo caratteristiche dalle quali non si riesce a ricavare un'espressione tramite funzioni elementari che possa essere ragionevolmente utilizzata per i calcoli richiesti.\nQuesti metodi approssimati si utilizzano inoltre nei casi in cui non \u00e8 nota un'espressione analitica della funzione da integrare, ma si conoscono soltanto alcuni suoi valori (ottenuti sperimentalmente o ricavati da altre fonti), oppure quando \u00e8 noto soltanto il suo diagramma (tracciato con l'ausilio di appositi strumenti o ricavato dalla letteratura).\nLa formula di quadratura o metodo delle parabole.\nLa regola di Cavalieri-Simpson prevede la suddivisione dell'intervallo di integrazione in sottointervalli e la sostituzione in questi sottointervalli della funzione integranda mediante archi di parabola, cio\u00e8 mediante polinomi quadratici.\nConsideriamo dunque formula_3 Per semplicit\u00e0 supponiamo formula_4 in tutto l'intervallo di integrazione formula_5\nSuddividiamo formula_6 in un numero pari formula_7 di sottointervalli ciascuno di ampiezza formula_8 Poniamo:\nper gli estremi dei successivi sottointervalli e per i valori che la funzione assume in loro corrispondenza.\nConsideriamo anche l'intervallo parziale formato da due sottointervalli consecutivi avente come estremi formula_10 e formula_11 Oltre a questo consideriamo anche i successivi formula_12 intervalli parziali aventi come estremi rispettivamente formula_13 e formula_14 e formula_15\nIn ciascuno di questi intervalli parziali ci proponiamo di sostituire formula_16 con una funzione razionale intera di secondo grado.\nCominciamo dal primo intervallo parziale e scegliamo un polinomio della forma\nin modo che il suo integrale tra formula_10 e formula_13 differisca da quello della funzione originale di una quantit\u00e0 che possa risultare trascurabile.\nL'espressione polinomiale sostitutiva rappresenta una generica parabola con asse di simmetria verticale. Per determinare il valore delle costanti formula_20 e formula_21 si impone il passaggio della parabola per i punti di coordinate:\nIn questo modo la parabola \u00e8 univocamente determinata dal seguente sistema di equazioni lineari:\nda cui risulta:\nPer il valore dell'integrale di questo polinomio formula_25 si ha:\nSostituendo i valori di formula_20 e formula_21 ricavati dal sistema, si ottiene il valore approssimato\nOperiamo in modo analogo per il calcolo degli integrali dei polinomi nei successivi formula_12 intervalli parziali. Successivamente si sommano i valori ottenuti sugli formula_32 intervalli parziali e per l'intero intervallo d'integrazione e si ottiene un valore approssimato formula_33 per l'integrale da calcolare:\nDunque:\nTale formula prende il nome di \"formula di Cavalieri-Simpson\" o \"formula di quadratura delle parabole\".\nGli errori.\nIl metodo di quadratura di Cavalieri-Simpson, come ogni metodo di approssimazione numerica, \u00e8 suscettibile di errori. Oltre all'errore dovuto alla sostituzione della funzione integranda con una successione di funzioni approssimanti, i polinomi quadratici, intrinseco al metodo utilizzato, si riscontrano anche errori dovuti all'arrotondamento dei valori formula_36 che vengono concretamente calcolati con strumenti che inevitabilmente operano con precisione limitata.\nPer ridurre al minimo questi ultimi, \u00e8 consigliabile:\nIndicando l'errore intrinseco al metodo formula_38, si pu\u00f2 dimostrare che:\ndove formula_40 \u00e8 una costante che dipende dalla funzione integranda e dall'intervallo d'integrazione. La regola di Cavalieri-Simpson \u00e8 dunque un metodo del quarto ordine. \nDi questo errore pu\u00f2 essere molto utile conoscere una maggiorazione. La valutazione accurata di tale maggiorazione non \u00e8 semplice, poich\u00e9 richiede di calcolare la derivata quarta della funzione integranda. Per molte funzioni integrande date analiticamente il calcolo della derivata quarta risulta molto oneroso; per funzioni note empiricamente la stessa valutazione della derivata quarta costituisce di per s\u00e9 un problema di calcolo numerico tendenzialmente oneroso. Di conseguenza in genere per la valutazione dell'errore si preferisce ricorrere a metodi empirici: il pi\u00f9 noto e utilizzato \u00e8 il \"metodo del dimezzamento del passo\".\nDa quanto osservato precedentemente segue che, applicando il metodo di Cavalieri-Simpson con un passo di integrazione formula_41 si ottiene l'approssimazione che ora indichiamo con formula_42 affetta da un errore che scriviamo formula_43\nUtilizzando il passo di integrazione formula_44, si otterr\u00e0 il valore approssimato formula_45 con errore: formula_46\nDa tali relazioni segue\nda cui risulta:\nPoich\u00e9, trascurando le approssimazioni da arrotondamento, l'approssimazione migliore \u00e8 data da formula_49 sostituendo il valore di formula_40 in formula_51 si ottiene:\nda cui\nSi pu\u00f2 quindi assumere il valore assoluto di formula_54\ncome maggiorazione dell'errore assoluto \n\u00c8 interessante osservare che, se le approssimazioni formula_42 e formula_45 coincidono per le prime formula_59 cifre decimali, risulta:\nda cui segue\nil che equivale a dire che le prime formula_59 cifre decimali non sono affette da errore.\nSi pu\u00f2 quindi concludere che se due approssimazioni di un integrale, di cui la seconda ottenuta dimezzando il passo di integrazione utilizzato per calcolare la prima, coincidono per le prime formula_59 cifre decimali, tali cifre si possono ritenere esatte.\nPi\u00f9 in generale se si vuole conoscere un'approssimazione di un integrale con la garanzia dell'esattezza per un determinato numero formula_64 di cifre decimali, si deve calcolare un certo numero di approssimazioni successive, dimezzando di volta in volta il passo, fino a ottenerne due che coincidono per formula_64 cifre.\nOsserviamo che pu\u00f2 accadere di arrivare alla prima coppia di valori approssimati soddisfacenti che presentano pi\u00f9 di s cifre coincidenti. Osserviamo anche che procedendo con la riduzione dell'ampiezza dei sottointervalli, oltre al maggior tempo di calcolo richiesto, si possono avere errori di arrotondamento tutt'altro che trascurabili a causa dell'aumento del numero di operazioni richieste; si pu\u00f2 anche arrivare a situazioni che vedono aumentare l'errore complessivo con il ridursi del passo di integrazione. Per tale motivo sono stati concepiti dei metodi di integrazione numerica \"adattivi\" (o adattativi) che aumentano il numero dei sottointervalli solo nelle zone indicate da un apposito test di errore.\nNota storica.\nLa regola \u00e8 uno dei migliori esempi della legge dell'eponimia di Stigler: pare che questa regola fosse nota gi\u00e0 a Torricelli, mentre per certo Cavalieri aveva gi\u00e0 dimostrato nel 1635 la sua formulazione geometrica. Anche Keplero l'aveva trattata: infatti molti testi tedeschi la chiamano \"Keplersche Fassregel\" 100 anni prima di Simpson. Ciononostante a livello internazionale oggi \u00e8 riportata secondo la designazione anglosassone come \"regola di Simpson\": anche in questo ambiente era gi\u00e0 stata utilizzata per esempio da Gregory. D'altra parte, al contrario dei predecessori, Thomas Simpson oggi \u00e8 conosciuto essenzialmente per questa regola nonostante ebbe solo il merito di formalizzare un metodo gi\u00e0 ampiamente noto."}
{"id": "59108", "revid": "9", "url": "https://it.wikipedia.org/wiki?curid=59108", "title": "Regola di Simpson", "text": ""}
{"id": "59112", "revid": "1934238", "url": "https://it.wikipedia.org/wiki?curid=59112", "title": "Rapid eye movement", "text": "Il movimento oculare rapido, dall'inglese rapid eye movement, indicato pi\u00f9 di frequente con l'acronimo REM, \u00e8 il nistagmo che avviene durante una fase del sonno, accompagnato da altre alterazioni corporali fisiologiche come irregolarit\u00e0 cardiaca, respiratoria e variazioni della pressione arteriosa.Durante lo studio di questa caratteristica fisiologica del sonno, si \u00e8 notato che la fase REM del sonno (detta anche \"sonno paradosso\" o \"sonno paradossale\") \u00e8 accompagnata dai sogni.\nIl sonno REM rappresenta, secondo i criteri internazionali della divisione tra i vari stadi del sonno (Rechtschaffen e Kales, 1968), l'ultima delle 5 fasi macroscopiche in cui \u00e8 diviso il sonno stesso.\nStoria.\nNel 1913 Henri Pi\u00e9ron, scienziato francese, fu il primo ad affrontare il problema della fisiologia del sonno, ma la coniazione del termine \"sonno REM\" fu descritto per la prima volta nel 1953 da Eugene Aserinsky nel laboratorio di ricerca di Nathaniel Kleitman, a Chicago, e in seguito William Dement estese la ricerca descrivendo la natura ciclica del sonno. Un ciclo circadiano dura di norma 40 primi\nDement e Kleitman hanno constatato sperimentalmente, svegliando i soggetti durante le varie fasi del sonno, che solo nel periodo di sonno REM si ha attivit\u00e0 onirica con allucinazioni e autorappresentazioni, nelle quali il soggetto aveva esperienza di vissuti percettivi, assimilabili ad una forma di funzionamento psichico consono alle caratteristiche del , mentre il risveglio in fase non REM indicava esperienze mentali di tipo simile al pensiero del .\nDement ha dimostrato che la privazione della possibilit\u00e0 di sognare, attraverso la privazione delle fasi REM, provoca l'insorgenza rapida di sintomi ansiosi, irritabilit\u00e0, difficolt\u00e0 di concentrazione, disturbi mnemonici, e se protratta a lungo, di sintomi psicotici come spunti di depersonalizzazione e di valenze paranoidi.Tutto ci\u00f2 indica come sia indispensabile, per una sana integrazione psicologica, sognare.\nI REM sono normali attivit\u00e0 oculari della veglia, insieme ad altri parametri come i \"blink\" (traducibile come ammiccamenti spontanei) e attivit\u00e0 spurie contribuiscono largamente nella polisonnografia ad identificare lo stato di veglia di un individuo. Nei REM sono inclusi anche i movimenti saccadici.\nPsiconeurologia del sonno.\nL'avanzata tecnologia nel campo della fisiologia ha portato i ricercatori a compiere studi anche sul sonno e sull'attivit\u00e0 nervosa ad esso correlata.\nLa registrazione dei potenziali nervosi applicata ai processi di attivazione cerebrale corticale che si verificano durante lo stato di veglia, compiuta da Berger nel 1929, ha condotto Kleitman a ricerche sulla registrazione di un'attivit\u00e0 elettrica corticale notturna.\nUtilizzando la tecnica di elettroencefalografia (EEG) si \u00e8 visto che quando un individuo si assopisce e i suoi pensieri tendono \"ad andare alla deriva\", che in termini tecnici si dice fase ipnagogica del sonno, le onde cerebrali cominciano a rallentare.Quando un individuo comincia a sonnecchiare compaiono i \"fusi del sonno\" (\"spindles\").Quando infine cade in \"sonno profondo\" il cervello produce le ampie \"onde delta\".\nIl sonno REM \u00e8 caratterizzato da una spiccata attivit\u00e0 cerebrale che sul tracciato elettroencefalografico si traduce nella presenza di onde cerebrali a frequenza mista di basso voltaggio, con movimenti oculari rapidi e riduzione del tono muscolare antigravitario.\nAttivit\u00e0 di ricerca sul sonno REM.\nAttraverso ricerche di elettroencefalografia del sonno REM, Mauro Mancia nel 1980 \u00e8 arrivato a formulare un'ipotesi etologica del sonno e del sogno.L'ipotesi etologica \u00e8 che il sonno rappresenti una forma particolare d'istinto, in cui si alternano ritmicamente fasi appetitive e fasi consumatorie in una successione caratteristica e regolare per ogni individuo che inizia all'addormentamento e finisce al risveglio.In questa teoria la fase non REM del sonno sarebbe la fase appetitiva del comportamento istintivo mentre il sonno REM sarebbe la fase consumatoria dell'istinto.Si configura cos\u00ec una conferma alle intuizioni pi\u00f9 originali di Sigmund Freud, 1900, in cui il sonno rappresenterebbe una catena di fasi legate al comportamento istintivo dove le pulsioni si possono esprimere e alla sua evoluzione teorica nel 1920 dove si dice che nel sogno si realizza, sotto la spinta del principio del piacere, una fusione pulsionale con soddisfazione allucinatoria dei desideri istintuali indispensabili per la crescita e l'economia della mente.\nQuesta tesi \u00e8 confermata dal fatto che le fasi REM sono molto pi\u00f9 frequenti e prolungate in tutti gli animali la cui prole risulta nei primi anni di vita inadatta alla libera sopravvivenza. Al contrario, gli animali che nascono gi\u00e0 in grado di procacciarsi il cibo e di trovare un rifugio hanno fasi REM estremamente brevi."}
{"id": "59122", "revid": "5", "url": "https://it.wikipedia.org/wiki?curid=59122", "title": "Sistema circolatorio", "text": ""}
{"id": "59123", "revid": "339392", "url": "https://it.wikipedia.org/wiki?curid=59123", "title": "Sistema digestivo", "text": ""}
{"id": "59128", "revid": "480457", "url": "https://it.wikipedia.org/wiki?curid=59128", "title": "Kiel", "text": "Kiel (: ) \u00e8 una citt\u00e0 della Germania nel Land dello Schleswig-Holstein, di cui \u00e8 capoluogo e citt\u00e0 pi\u00f9 popolosa.\nGeografia fisica.\nKiel \u00e8 situata sul fiume Eider, nei pressi del Mar Baltico ed in particolare su una stretta baia (Kieler F\u00f6rde) a cuneo (in basso sassone \"kiel\") del pi\u00f9 ampio golfo di Kiel. \nLa grande citt\u00e0 pi\u00f9 vicina \u00e8 Amburgo, a circa a sud-ovest, mentre Lubecca dista in direzione sud-est.\nStoria.\nKiel fu fondata tra il 1233 e il 1242 dal conte Adolfo IV di Holstein della casata dei Schauenburg: la citt\u00e0 era l'unico sbocco sul mare del territorio sassone, a nord vi era la Danimarca e ad est i territori slavi, ed era anche una delle citt\u00e0 pi\u00f9 a nord del Sacro Romano Impero. L'antico nome era \"Holstenstadt tom Kyle\" (\"la citt\u00e0 di Holsten sul fiordo\"); nel tempo il nome venne abbreviato a \"tom Kyle\" e infine a Kiel. Nel 1242 divenne citt\u00e0 libera, cui si applicava il cosiddetto diritto di Lubecca e nel 1283 entr\u00f2 nella Lega Anseatica, dalla quale fu per\u00f2 esclusa nel 1518. Al 1665 risale la fondazione dell'universit\u00e0, la pi\u00f9 settentrionale del Sacro Romano Impero.\nNel 1773 l'intero ducato di Holstein, di cui Kiel era la capitale, pass\u00f2 sotto il dominio danese e nel 1813 sotto quello svedese, per tornare alla Danimarca l'anno successivo. Nel 1815, insieme al ducato di Lauenburg, entr\u00f2 nella Confederazione germanica pur continuando a trovarsi in unione personale con il regno danese, il cui monarca si forgiava del titolo di duca di Holstein.\nNel 1844 venne collegata via ferrovia con Amburgo e nel 1850 il pi\u00f9 antico sommergibile della storia giunto fino a noi, il \"Brandtaucher\", venne costruito in un cantiere della citt\u00e0 dall'inventore Wilhelm Bauer allo scopo di effettuare incursioni contro le navi danesi che bloccavano il porto. In seguito alla Seconda guerra dello Schleswig vi fu un periodo di amministrazione congiunta tra Prussia e Austria, terminato nel 1867 con l'integrazione della citt\u00e0 nel regno di Prussia. Nel 1865 il re di Prussia ordin\u00f2 lo spostamento dei quartieri generali della marina da Danzica a Kiel; la citt\u00e0 crebbe rapidamente e furono costruiti cantieri navali e fabbriche di armi.\nNel 1895 apr\u00ec al traffico il Canale di Kiel, che collega il Baltico con il Mare del Nord, in breve divent\u00f2 il canale artificiale pi\u00f9 trafficato del mondo e Kiel divent\u00f2 il porto principale della flotta tedesca. Il 3 novembre 1918 a Kiel vi fu un'insurrezione di marinai, dalla quale prese avvio la rivoluzione di novembre, che in pochi giorni coinvolse tutto il paese e port\u00f2 l'imperatore Guglielmo II all'abdicazione e alla costituzione della Repubblica di Weimar.\nDurante la seconda guerra mondiale Kiel sub\u00ec pesanti danni, quasi l'80% della citt\u00e0 fu raso al suolo. L'integrazione di moltissimi esuli dai territori dell'ex Prussia pose ulteriori problemi. Nel 1946 divenne sede del governo del Land e nel 1952 venne nominata capitale a tutti gli effetti. Nel dopoguerra la citt\u00e0 fu ricostruita secondo criteri pi\u00f9 moderni e torn\u00f2 ben presto ad essere il centro culturale e socio-economico pi\u00f9 importante della regione, oltre a ospitare uno dei cantieri navali pi\u00f9 grandi della Germania.\nCultura.\nNella citt\u00e0 e nei suoi dintorni sono presenti diversi musei, la maggior parte dei quali dedicati al tema navale:\nKunsthalle.\nIl pi\u00f9 grande museo della citt\u00e0 \u00e8 la \"Kunsthalle\", un edificio di stile Art Nouveau costruita nel 1909 con una superficie d'esposizione di circa .\nLa \"Kunsthalle\" ospita la collezione delle opere d'arte, quadri, scultura e fotografie con particolare riguardo all'arte del Ottocento e del primo Novecento.\nEconomia.\nTurismo.\nLa citt\u00e0 non registra un particolare sviluppo per quanto riguarda il turismo, al contrario della vicina citt\u00e0 di Lubecca. In ogni caso offre una suggestiva passeggiata tra le vie della citt\u00e0 e nel centro storico, alcuni musei e il parco comunale.\nL'attivit\u00e0 economica con la pi\u00f9 elevata percentuale di occupati \u00e8 il terziario (78%). Per quanto riguarda il settore industriale l'attivit\u00e0 principale \u00e8 la cantieristica navale. Molto importante \u00e8 il porto e le attivit\u00e0 ad esso correlate, in particolare il trasporto passeggeri su traghetti e navi da crociera. Per queste ultime Kiel \u00e8 il pi\u00f9 importante porto d'attracco tedesco.\nInfrastrutture e trasporti.\nKiel \u00e8 uno snodo fondamentale per le linee di traghetti da e verso Oslo (Norvegia), G\u00f6teborg (Svezia), Klaip\u0117da (Lituania), Tallinn (Estonia), Turku (Finlandia) e Kaliningrad e San Pietroburgo in Russia. Nei pressi di Kiel si trova uno dei due sbocchi del Canale di Kiel. I due estremi della baia di Kiel (Kieler F\u00f6rde) che divide la citt\u00e0 sono collegati con un servizio di traghetti. La citt\u00e0 \u00e8 inoltre collegata via treno ad Amburgo e a Lubecca.\nSport.\nLa citt\u00e0 \u00e8 sede del \"Kieler Yacht-Club\", erede dello storico \"Kaiserlicher Yacht-Club\", il pi\u00f9 prestigioso circolo velico tedesco. I due circoli organizzano dal 1882 la \"Kieler Woche\", la pi\u00f9 grande manifestazione velica del mondo per numero di partecipanti.\nPer ben due volte, nel 1936 e nel 1972 Kiel \u00e8 stata sede delle competizioni olimpiche di vela. Negli archivi del Land esiste un filmato girato da Leni Riefenstahl sulle gare del 1936.\nLa locale squadra di football americano, i Kiel Baltic Hurricanes, ha vinto una volta il German Bowl e due volte l'EFL Bowl.\nIl THW Kiel \u00e8 la pi\u00f9 titolata squadra di pallamano maschile della Germania e una delle pi\u00f9 blasonate d'Europa, avendo vinto 21 titoli tedeschi e 4 Champions League.\nLa principale squadra di calcio cittadina \u00e8 l', militante in 2. Bundesliga."}
{"id": "59129", "revid": "1118", "url": "https://it.wikipedia.org/wiki?curid=59129", "title": "Commercio equo", "text": ""}
{"id": "59130", "revid": "120533100", "url": "https://it.wikipedia.org/wiki?curid=59130", "title": "Krefeld", "text": "Krefeld \u00e8 una citt\u00e0 extracircondariale della Germania nel Land della Renania Settentrionale-Vestfalia. Sotto l'Impero romano venne fondato l'accampamento di Gelduba per le legioni romane, ora corrispondente al quartiere di Gellep.\nStoria.\nI quartieri di Krefeld, vale a dire Bockum, Elfrath, Fischeln, Gartenstadt, H\u00fcls, Linn, Traar e Uerdingen, hanno ciascuno una propria storia. Cos\u00ec divisa, Krefeld era anticamente annoverata nella contea di Moers e venne elevata al rango di citt\u00e0 nel 1373 mentre Linn e la relativa fortezza, come pure Uerdingen, si trovavano sotto la dominazione del Principe Elettore di Colonia. Uerdingen, che si trovava accanto all'enclave di Rheinberg, era l'area pi\u00f9 settentrionale del principato di Colonia.\nGellep, che oggi appartiene al territorio del porto renano di Krefeld, venne menzionato, per la prima volta, dallo storico romano Tacito nel 69 d.C. L'accampamento di Gelduba, che risaliva all'epoca romana, venne in seguito fortificato e trasformato in castello. Ad epoche successive risalgono le estese necropoli franche gi\u00e0 citate nel I secolo d.C. I numerosi reperti l\u00e0 ritrovati, tra cui un elmo dorato proveniente dalla tomba di un principe franco del VI secolo, sono esposti al Niederrheinmuseum di Burg Linn.\nNel XIII secolo Krefeld venne assegnata ai conti di Moers \u2013 che risiedevano nella fortezza Cracau \u2013 e ricevette nel 1373 lo status di citt\u00e0 dall'imperatore Carlo IV. Nell'anno 1600, assieme a Moers, Krefeld divenne orangista e il principe Moritz d'Orange-Nassau le assicur\u00f2 la neutralit\u00e0 durante la guerra dei trent'anni. La tolleranza religiosa della casa regnante orangista rese possibile l'immigrazione dei Mennoniti, i quali introdussero il commercio della seta. In questo periodo ebbe luogo la prima espansione della citt\u00e0.\nDopo la morte di Guglielmo III d'Orange, avvenuta nel 1702, Krefeld venne a far parte della Prussia che, tramite l'eredit\u00e0 dei territori di J\u00fclich e Kleve, venne accolta sotto il dominio del Principe Grande Elettore del Niederrhein. Krefeld apparteneva, con M\u00f6nchengladbach, Aquisgrana e Wuppertal, alla cinta tessile renana, nella quale fior\u00ec soprattutto l'industria tessile. Come a M\u00f6nchengladbach, venne privilegiata la coltivazione del lino ancor prima della tessitura, che gi\u00e0 nel XVI secolo aveva ottenuto una particolare importanza. In seguito venne avviata la produzione della seta grazie all'affluenza di tessitori setaioli mennoniti provenienti da J\u00fclich e Berg, che dovettero abbandonare la loro Patria a causa della loro religione e che posero le basi per la ricchezza della citt\u00e0.\nLa famiglia von der Leyen acquis\u00ec rapidamente fama mondiale grazie alla tessitura della seta; da quel momento Krefeld inizi\u00f2 il commercio di stoffe raffinate. I signori dell'industria tessile esibirono la loro ricchezza facendo costruire degli edifici. Konrad von der Leyen si fece costruire da Martin Leydel un castello in citt\u00e0; Johann von der Leyen la Flohsche Haus. L'incremento della popolazione rese necessari quattro allargamenti della citt\u00e0: Nel 1819 venne realizzato il rettangolo dei quattro argini; nel 1901 il paese di Linn venne incorporato nel Comune; nel 1929 si un\u00ec a Krefeld la citt\u00e0 industriale di Uerdingen con il suo porto sul Reno.\nDopo la Seconda Guerra mondiale, l'esercito statunitense affid\u00f2 la riorganizzazione della cittadina, allo sbando dopo la sconfitta in guerra, all'allora soldato semplice Henry Kissinger, scelto grazie alla sua brillantezza ed al suo bilinguismo.\nMonumenti e luoghi d'interesse.\nKrefeld \u00e8 circondata da ampie zone verdi, boschi e paesaggi, interrotti da spazi da tempo poveri d'acqua i quali, cos\u00ec come parchi e giardini edificati dall'uomo, arrivano fino al centro della citt\u00e0. Oggi Krefeld \u00e8 una citt\u00e0 sede di numerose attivit\u00e0 economiche e punto di attrazione per il circondario. Come citt\u00e0 \"Del velluto e della seta\", Krefeld possiede, in Andreasmarkt a Linn, il Museo Tessile Tedesco, un museo di importanza internazionale: espone un'ampia raccolta di tessili di culture europee ed extraeuropee. Al museo \u00e8 annesso un centro di ricerca per il restauro dei\ntessuti antichi.\nLa citt\u00e0 di Krefeld presenta un'abbondanza di monumenti architettonici che documentano la sua origine e la sua storia. Per la sua agiatezza e la sua ascesa a citt\u00e0 tessile della seta, Krefeld \u00e8 debitrice nei confronti della famiglia von der Leyen che, come altre famiglie di commercianti, abbracci\u00f2 la fede mennonita. Gli splendidi palazzi gi\u00e0 menzionati rimangono ad esempio della loro ricchezza. Cos\u00ec come il Municipio, la Flohsches Haus al 27 della Friedrichstra\u00dfe testimonia ancora oggi l'agiatezza dei baroni della seta. Johann von der Leyen la fece erigere nel 1766 come Residenza Cittadina a tre piani. In seguito divenne propriet\u00e0 della famiglia Floh. Da allora viene chiamata Flohsches Haus. Il Kaiser-Wilhelm-Museum venne edificato su ordine di Hugo Koch in stile rinascimentale italiano. Oggigiorno ospita soprattutto arte moderna e contemporanea e ha raggiunto rinomanza internazionale grazie ad una significativa raccolta di oggetti cinetici.\nAll'incrocio della parte meridionale e orientale dell'antica cerchia di mura si trova il monumento al tessitore della seta Maestro Ponzelar, a ricordo dei tessitori domestici di Krefeld. Rappresenta il prototipo del tessitore domestico di Krefeld con il suo strumento di lavoro in spalla, che si reca al negozio per consegnare il proprio lavoro finito. La stazione centrale di Krefeld viene considerata, grazie al tipico Jugendstil, una delle pi\u00f9 belle stazioni ferroviarie della Renania. La casa Leyental all'angolo fra la Leyental e la Cracauer Stra\u00dfe \u00e8 una delle ville di campagna costruite dalla famiglia von der Leyen verso la fine del XVIII secolo. La Philadelphiastra\u00dfe ricorda, col suo nome, i primi tedeschi emigrati in America, coloro che, nel 1683, si trasferirono da Krefeld nel Nuovo Mondo. Accanto alla casa Sch\u00f6nwasser si trova l'omonimo parco con il suo orto botanico allestito nel 1913. Alcuni edifici rappresentano il tipico stile architettonico di quel secolo, come la casa Buschh\u00fcter al 124 della Westwall, un edificio Jugendstil dell'architetto Carl Buschh\u00fcter nativo di Krefeld. Le case Lange ed Esters poste ai numeri 91 e 97 della Wilhelmshofallee, progettate da Ludwig Mies van der Rohe, servono da museo e luogo di mostre itineranti d'arte moderna e contemporanea.\nZoo.\nIn direzione di Uerdingen si trova il celebre zoo di Krefeld, dove \u00e8 esposta una notevole variet\u00e0 di animali esotici. Le principali attrazioni sono il padiglione delle scimmie tropicali, il recinto dei grandi animali, la voliera degli uccelli tropicali e la serra tropicale. Ai visitatori \u00e8 permesso portare con s\u00e9 cani al guinzaglio ed intrattenersi in un dehor posto nel piccolo castello di Grotenburg.\nResidenza Sollbr\u00fcggen.\nLa residenza Sollbr\u00fcggen, una costruzione rettangolare del 1832 a due piani e ammezzato, si trova in un bel parco all'inglese. La residenza venne costruita al posto dell'edificio medievale Haus Bockum del XII secolo. Come architetto venne chiamato Adolph von Vagedes.\nIppodromo.\nL'ippodromo per il galoppo nello Stadtwald (foresta comunale) \u00e8 annoverato fra i pi\u00f9 belli della Renania. Gi\u00e0 nel 1911 venne fondato il \u201cKrefelder Rennclub (associazione ippica di Krefeld) e l'11 giugno del 1913 venne inaugurato l'ippodromo. Il complesso \u00e8 stato restaurato in modo eccellente. Nella zona pi\u00f9 recente della Stadtwald si trova il Gro\u00dfh\u00fcttenhof. La fattoria di un tempo e la tenuta padronale sono oggi un luogo per il commercio agricolo.\nFischeln.\nLa chiesa parrocchiale cattolica S.Clemens a Fischeln, menzionata per la prima volta nel 1150, risale ad epoche diverse: la torre di tufo a tre piani del lato occidentale risale al XII secolo; la navata centrale e la parte settentrionale della navata laterale al 14\u00b0 e la navata meridionale al 17\u00b0. L'architetto Vincenz Statz, attivo del Niederrhein, ingrand\u00ec la chiesa negli anni 1867-68 con una navata trasversale e cinque cori.\nHohenbudberg.\nLa chiesa cattolica parrocchiale di S. Matthias \u00e8 la chiesa pi\u00f9 antica di Krefeld. Venne menzionata per la prima volta nel 1150 e nel 1250 inaugurata come chiesa parrocchiale. Il diritto di patronato spett\u00f2 all'abazia Werden e ai rispettivi proprietari della corte Budberg. Negli anni 1852-54 la chiesa medioevale venne sostituita, dall'architetto di chiese Vincenz Statz, con una basilica neogotica a tre navate: venne conservata solo la torre romanica in tufo della met\u00e0 del XII secolo. L'altare mariano in stile tardogotico Westfalico in S.Matthias venne realizzato alla fine del XV secolo; uno scrigno intagliato, con predella intagliata ed ali dipinte, venne acquisito nel 1852 a Lippstadt. Il crocifisso ligneo tardo romanico proviene dalla Westfalia.\nH\u00fcls.\nAl mercato di H\u00fcls, il pi\u00f9 antico centro di queste interessanti localit\u00e0, e nelle strade adiacenti, si trovano alcuni rilevanti edifici. S. Cyriakus, un tempo chiesa conventuale \u2013 la costruzione medievale venne sostituita nel 1868-69 da Heinrich Wiethase con un edificio neogotico \u2013 possiede un matroneo artisticamente intagliato e stalli del coro. Ancora ben conservati sono i monasteri delle francescane del 1398 ed il convento di Santa Cecilia del 1422, i conventi di clausura di H\u00fcls. Il castello di H\u00fcls nella Herrenweg, che veniva menzionato gi\u00e0 nel 1144, fu inizialmente sede dei Signori di H\u00fcls, e dal 1689 ne sono rimaste solo alcune vestigia.\nLinn.\nLinn, un tempo un insediamento fortificato a difesa dei castelli della regione del Kurk\u00f6ln, \u00e8 una destinazione importante, poich\u00e9 l'antica struttura muraria del borgo \u00e8 rimasta in gran parte ben conservata. L'intero centro storico, con le sue case, si trova dal 1987 sotto tutela dei beni culturali. Uno storico castello posto al centro di un parco incantevole, angoli pittoreschi e antiche trattorie, invitano a una sosta. Il quartiere \u00e8 diventato, con i suoi musei, un punto di attrazione per un visitatore interessato agli aspetti storici. La parte pi\u00f9 antica del borgo di Linn, risale agli anni intorno al 1200. Nel 1392 il conte Adolf von Kleve rinunci\u00f2 a Linn e la fortezza fu destinata all'arcivescovado di Colonia. Friedrich von Saarwerden si fece erigere nel XIV secolo una costruzione a sei lati, la quale venne trasformata in un castello nel XV secolo. Nel XVI secolo la parte anteriore del castello e la citt\u00e0 vennero sviluppate in una struttura difensiva ben fornita di bastioni. Nel 1702, distrutto in seguito alla guerra di successione spagnola, del castello rimasero solo alcune rovine, finch\u00e9 non venne acquisito nel 1926 dalla citt\u00e0 di Krefeld. Ora completamente rifatto, rende l'idea di quello che era il suo precedente aspetto gotico. La storia della sua costruzione \u00e8 stata analizzata e descritta efficacemente da Albert Steeger.\nNel 1741 il Principe Elettore di Colonia Clemens August eresse, nello spazio antistante il castello un casino di caccia. Comprende stanze del XVIII e XIX secolo in stile cittadino tipico di Krefeld ed una cucina contadina caratteristica del Niederrhein.\nAll'ingresso del centro abitato si trova anche l'interessante Museo regionale del Niederrhein, nel quale sono sistemati significativi oggetti dell'epoca romana e franca, particolarmente del vicino castello romano di Gelduba, l'odierna Gellep. Degne di nota sono anche le raccolte del folclore e della storia regionale del Niederrhein, con i suoi oggetti di terracotta ed una vasta raccolta di storiche riproduzioni di citt\u00e0 risalenti al 1650 in buono stato di conservazione. Il museo tessile tedesco sulla Andreasmarkt raffigura lo splendido ruolo di Krefeld nella storia del tessile in Germania. L'ampia raccolta di tessili di culture europee ed extraeuropee comprende circa 25000 pezzi esposti e venne istituita nel 1880 come \u201cRaccolta di tessuti della Corona\u201d.\nLa chiesa cattolica parrocchiale di Santa Margaretha \u00e8 la terza chiesa costruita a Linn. La precedente sull'attuale Margarethenplatz, and\u00f2 in rovina; la nuova chiesa, una semplice sala in mattoni, sorse nel 1819-20. Dalla prima provengono il cancello barocco ed entrambi i confessionali. Notevole \u00e8 il crocifisso risalente al XII secolo che appartiene alla tradizione dei crocefissi di Colonia.\nAnche qui a Linn le antiche pompe idrauliche \u201cdi quartiere\u201d ricordano la tradizione basso renana. Le pompe sono state per secoli punto nevralgico delle comunit\u00e0 cittadine e paesane ed hanno garantito un reciproco aiuto di importanza vitale. Le pompe provvedevano non solo all'acqua fresca o alla manutenzione delle fontane, ma anche allo spegnimento del fuoco, oppure ad altre situazioni di emergenza in svariati aiuti alla collettivit\u00e0. Le pompe \u201cdi quartiere\u201d, diventate obsolete con l'introduzione delle tubature per l'acqua, hanno riavuto impulso dopo la seconda guerra mondiale e, nel pi\u00f9 recente passato, sono state pi\u00f9 volte restaurate. Per San Giovanni, il 24 giugno, hanno luogo le sagre dedicate alle pompe idrauliche \u201cdi quartiere\u201d. In questa occasione le pompe vengono riverniciate e decorate con fronde di betulle e gli abitanti di ogni quartiere si prendono cura dei buoni rapporti col vicinato offrendo caff\u00e8, torte e bevande. Attraverso il Burgpark, numerosi sentieri ideali per passeggiate conducono, fra tortuose strade con le loro antiche abitazioni e lungo antichi canali fluviali, al parco Greiffenhorst con l'omonimo casino di caccia. Nel giardino panoramico allestito dall'architetto di esterni Maximilian Friedrich Weyhe, il barone della seta Cornelius della famiglia patrizia benestante de Greiff di Krefeld che, insieme a von der Leyen, veniva annoverato fra i pi\u00f9 influenti della citt\u00e0, si fece costruire negli anni 1838-43 un giardino e un casino di caccia secondo un abbozzo di Adolph von Vagedes in stile classico berlinese: un corpo centrale ottagonale a tre piani si innalza sopra quattro ali frontali a due piani. I tetti del corpo centrale e le ali frontali sono circondati da inferriate in ferro battuto, sostenute da montanti angolari in pietra con applicati rivestimenti. Lo spazio verde venne risistemato nell'ambito della esposizione regionale di giardini denominata \u201cEuropa 2002 plus\u201d a seguito di progetti riguardanti gli aspetti storici.\nUerdingen.\nVanto principale della Markplatz sono le neoclassiche Herbertzh\u00e4user, con le caratteristiche inferriate a rosetta poste sopra un cornicione chiuso, nel modo in cui Balthasar Herbertz costru\u00ec per s\u00e9 e per i suoi due figli Jacob e Josef nel 1832. Oggi vi si trovano alloggiati il Municipio e una farmacia. Accanto alle Herbertzh\u00e4user, gioiello e richiamo della deliziosa Markplatz, si possono ammirare altre case cittadine risalenti al periodo che va dal XVII al XIX secolo.\nL'antico Municipio nella zona sud \u00e8 una costruzione a cinque piani intonacata del 1725. Lo stemma sulla porta testimonia dei tempi in cui Uerdingen era ancora patrimonio della regione del Kurk\u00f6ln. A nord della Markplatz si trova l'antica locanda B\u00fcgeleisen. Di quella che era la Gasthauskapelle, risalente al XIV secolo, \u00e8 stata rifatta la facciata nel XVIII secolo. La chiesa cattolica di San Pietro venne elevata a chiesa parrocchiale nel 1285. Quella che era la costruzione gotica precedente venne distrutta nel 1799 limitatamente alla torre occidentale, eretta separatamente negli anni 1381-83, e negli anni 1800-1803 sostituita con una sala in cotto. Questa venne rinnovata dopo pesanti distruzioni subite durante la guerra. Dell'antica fortificazione cittadina si sono conservate finora la parte meridionale e, di fronte al Reno, ancora una torre circolare a cinque piani risalente al XIV secolo presso il fossato interno, oltre ad una torretta sulla via della stazione. L'antico borgo arcivescovile, posto a sud ovest delle antiche mura cittadine, venne modificato nel 1839 in stile classicheggiante.\nNel 1877 venne costruita una piccola fabbrica di colori da Edmund Ter Meer, figlio di una famiglia di tessitori della seta di Krefeld, dalla quale deriva l'odierno stabilimento della Bayer-Werke. Tramite la Rheinpromenade di Uerdingen si lascia l'ansa del Reno della stessa Uerdingen con le fabbriche Bayer che si affacciano sul ponte inaugurato nel 1936 e sulla riva opposta di Duisburg con le sue industrie di altiforni.\nDintorni.\nNei pressi dell'autostrada, all'altezza del quartiere di Oppum, si trova il mulino Geis. \u00c8 stato costruito presumibilmente fra il 1400 ed il 1450; la prima testimonianza documentata risale tuttavia al 1575. Il mulino possiede ancora i suoi antichi strumenti di lavoro e rimane aperto ai visitatori dietro richiesta alla associazione Geism\u00fchle.\nLa Haus Traar \u00e8 stata per secoli sede dell'Ordine dei Cavalieri Germanici. La cappella risale all'anno 1669. La residenza \u00e8 del XIX secolo, ma \u00e8 posta su fondamenta pi\u00f9 antiche. Sulla Egelsberg, presso Traar, si trova, al margine di una pietra a forma di vela, l'omonimo mulino a vento, il quale inizi\u00f2 la sua attivit\u00e0 nel 1802. Di fianco ad esso vi \u00e8 ora un aeroporto per alianti. Vicino ad Elfrath si trova, dal XIII secolo, la Haus Rath, antica sede di cavalieri e, sulla strada per Traar, all'interno di un campo di golf, il mulino a vento di Elfrath, costruito nel 1823.\nA nord di Krefeld si \u00e8 formata, grazie alla rottura e al disboscamento di un antico braccio del Reno, la zona del Niepkuhlen, la cui foresta costeggia il fiume estendendosi da Verberg attraverso Traar e l'apertura di H\u00fcls, fino in direzione di Neukirchen-Vluyn. L'area, soggetta a vincoli paesaggistici dei Niepkuhlen e dell'H\u00fclser Bruch, con la visuale della collina di H\u00fcls.\nSport.\nHockey su ghiaccio.\nI Krefeld Pinguine \u00e8 la locale squadra di hockey su ghiaccio, fondata nel 1936 a Krefeld da Willi M\u00fcnstermann, che port\u00f2 anche alcuni atleti dal Canada. Alla sua fondazione il club era nominato \"Krefelder EV\", poi \"EHC Krefeld\" (1978-1981), \"Krefelder EV\" (1981-1995) e \"Krefeld Pinguine\" dal 1995. La squadra ha vinto il titolo nazionale nel 1952 e nel 2003. Il KEV \u00e8 stato anche vicecampione nel 1977, e dopo la 2\u00aa Guerra Mondiale nel 1946 ha vinto il titolo di Campione interzonale renano.\nCalcio.\nLa citt\u00e0 \u00e8 sede del Krefelder Fu\u00dfballclub Uerdingen 05 che con il nome di \"Bayer 05 Uerdingen\" si aggiudic\u00f2 la Coppa di Germania 1984-1985.\nAmministrazione.\nGemellaggi.\nKrefeld \u00e8 gemellata con:"}
{"id": "59132", "revid": "1762097", "url": "https://it.wikipedia.org/wiki?curid=59132", "title": "Scarface", "text": ""}
{"id": "59133", "revid": "125322279", "url": "https://it.wikipedia.org/wiki?curid=59133", "title": "Morgoth", "text": "Morgoth Bauglir, originariamente chiamato Melkor (in dizione pi\u00f9 antica Melko), \u00e8 un personaggio di Arda, l'universo immaginario creato dallo scrittore inglese J. R. R. Tolkien. \u00c8, alla pari di Manw\u00eb, il pi\u00f9 potente dei Valar alla creazione di E\u00e4 e di Arda ed il primo a sfidare Eru (il Creatore) durante la Musica degli Ainur. Morgoth Bauglir \u00e8 il primo in Arda e nella Terra di Mezzo a portare il titolo di Oscuro Signore, ed \u00e8 il principale antagonista nel libro \"Il Silmarillion\". Essendo una sorta di creatura \"angelica\" caduta, Morgoth \u00e8 largamente ispirato alla religione cristiana, in particolare a Satana; \u00e8 simile anche al dio della mitologia norrena Loki. \u00c8 anche colui che port\u00f2 al male altri Ainur di rango inferiore (i Maiar), come Sauron e i Balrog.\nStoria.\nPrima della creazione di E\u00e4, Melkor era assieme a Manw\u00eb il pi\u00f9 potente tra gli Ainur creati da Eru Il\u00favatar. Melkor voleva creare cose di sua immaginazione, cos\u00ec come faceva Eru, e pass\u00f2 dunque molto tempo, da solo, alla ricerca della Fiamma imperitura, senza capire che questa non era un artefatto materiale ma, semplicemente, rappresentava la potenza creativa di Eru. Stando da solo ottenne una ben scarsa comprensione degli altri Ainur e di Eru, e col tempo prese a concepire dei pensieri diversi dai loro e a provare dei sentimenti mai provati prima da nessun altro Ainur: divenne invidioso del suo creatore e, dal momento che non poteva creare cose sue come faceva Eru, concep\u00ec l'idea della sottomissione degli altri a se stesso, idea che divenne un desiderio cardine della sua vita.\nA un certo momento Eru convoc\u00f2 tutti gli Ainur allo scopo di far loro intonare in coro la Musica degli Ainur, che avrebbe creato il mondo. Nel momento in cui questa fu pronta, venne intonata, ma durante il canto Melkor devi\u00f2 dal tema predisposto da Eru. Le idee di Melkor entrarono a far parte della Musica, arricchendola ma originando il Male nel Mondo. In seguito al suo ingresso nel Canto, molti Ainur rimasero confusi e cessarono di cantare, mentre alcuni altri presero a modificare il loro canto iniziale, adattandolo a quello di Melkor.\nQuando poi Eru rivel\u00f2 agli Ainur il risultato delle loro musiche, ossia E\u00e4, Melkor fu il primo ad entrarvi, a causa del suo desiderio di sottomettere interamente E\u00e4 stessa.\n, Melkor ed i Maiar che era riuscito ad accattivarsi lottarono per la prima volta e per molto tempo contro di essi per il controllo di Arda stessa.\nMelkor venne sconfitto in questa guerra solo in seguito all'arrivo di Tulkas, il Campione dei Valar, che giunse per ultimo in Arda proprio per combatterlo. Melkor allora fugg\u00ec oltre le \"Mura della Notte\", che segnano il confine di Arda, e cos\u00ec i Valar poterono ordinare Arda a loro piacimento. Melkor comunque aspettava e, quando i Valar (incluso Tulkas) finalmente si riposarono ad Almaren, egli torn\u00f2 in Arda e con i suoi seguaci attacc\u00f2 e distrusse le Due Lampade, Illuin ed Ormal, causando cos\u00ec la fine dell'era della perfezione in Arda.\nI Valar si ritirarono dunque all'ovest, a Valinor in Aman, e Melkor stabil\u00ec il proprio dominio sulla Terra di Mezzo, il continente orientale di Arda, dove eresse la sua prima fortezza, Utumno, al nord. In questo periodo inizi\u00f2 a spargere i propri semi di corruzione e avvelenamento, riuscendo cos\u00ec a guastare quasi tutte le cose con la propria essenza, corrompendo Arda. Questo lo rese per\u00f2 meno potente: i suoi poteri venivano consegnati all'universo in modo da poterlo corrompere, diminuendo cos\u00ec in lui. Il primo regno di Melkor fin\u00ec dopo il risveglio degli Elfi nell'est della Terra di Mezzo, quando i Valar decisero di sottrarli alle sofferenze a cui sarebbero andati incontro se fossero rimasti l\u00ec. Mossero una tremenda guerra contro di lui, imprigionandolo e costringendolo a servire nelle Aule di Mandos per un periodo di tre ere, legato alla catena Angainor, l'oggetto pi\u00f9 resistente mai creato. Durante questa guerra gran parte del nord della Terra di Mezzo venne distrutta. All'insaputa dei Valar, per\u00f2, Melkor aveva catturato degli Elfi e, per mezzo di torture e malvagi artifici, aveva generato l'orrenda razza degli Orchi \u2014 un processo che continu\u00f2 anche durante la sua cattura grazie a Sauron, suo principale servitore.\nDopo che ebbe scontato la pena, il Vala sfrutt\u00f2 la sua ritrovata libert\u00e0 per corrompere i Noldor (un popolo degli Elfi che si era stanziato in Valinor) e rubare i Silmaril, creati da F\u00ebanor dei Noldor. E fu proprio F\u00ebanor, che, saputo che Melkor gli aveva ucciso il padre (Finw\u00eb) e rubato i Silmaril, alz\u00f2 la mano destra al cospetto di Manw\u00eb e maledisse Melkor, chiamandolo Morgoth, cio\u00e8 \"Nero Nemico del Mondo\". Con l'aiuto di Ungoliant, Morgoth distrusse anche i Due Alberi, gettando Valinor nell'ombra.\nScappato da Aman e ritornato nella Terra di Mezzo, riprese il potere al Nord, nel Beleriand settentrionale, questa volta ad Angband, che non era stata distrutta dai Valar come Utumno. Ma stavolta c'erano gli Elfi, e pi\u00f9 avanti gli Uomini e i Nani, a combatterlo e quindi non pot\u00e9 essere l'unico a comandare nella Terra di Mezzo. Melkor divenne anche ulteriormente pi\u00f9 debole a causa della distribuzione che fece dei suoi poteri ai suoi servitori, e come Morgoth, anche se di gran lunga pi\u00f9 potente delle forze di Elfi, Uomini e Nani messi insieme, non disponeva pi\u00f9 della potenza distruttiva di un tempo.\nDopo la costruzione delle sue armate (principalmente costituite dai suoi Orchi, che ora superavano di numero i Noldor e i Sindar), presto sconfisse i suoi nemici, e rimasero solo pochi avamposti contro la sua minaccia (come le roccaforti dei Nani sui Ered Lindon, e i rifugi degli Elfi presso le bocche del Sirion e l'isola di Balar). Il suo predominio era stavolta completo. Per tutta la Prima Era infuriarono le battaglie, dette le cinque battaglie del Beleriand, e molte roccaforti degli Elfi caddero; Morgoth diede vita ai Draghi e riusc\u00ec a corrompere alcuni Uomini, sebbene altri, quelli giunti per primi nel Beleriand, rimanessero fedeli agli Elfi (furono per questo chiamati Edain).\nMa non tutto era perduto. E\u00e4rendil, discendente da Elfi, Maiar e Uomini, per amore delle due stirpi (Elfi e Uomini) navig\u00f2 fino in Aman e supplic\u00f2 i Valar di salvare i figli di Il\u00favatar distruggendo le armate di Morgoth. Molti dei Maiar e dei Calaquendi (gli Elfi cos\u00ec antichi da aver visto la luce dei Due Alberi) mossero verso Est con le navi dei Teleri (un popolo degli Elfi lontanamente imparentato coi Sindar), guidati da E\u00f6nw\u00eb, araldo di Manw\u00eb. E\u00e4rendil navig\u00f2 oltre le Porte della Notte e giunse nei Mari del Cielo, portando in fronte il Silmaril sottratto a Morgoth da Beren, che, sempre visibile durante la notte della Terra di Mezzo, divennne cos\u00ec la Stella del Vespro.\nDurante la seguente guerra d'Ira, Morgoth dispieg\u00f2 tutte le sue forze, ma non pot\u00e9 resistere alla furia dell'esercito dell'Ovest. Liber\u00f2 anche i draghi alati, ma E\u00e4rendil subito discese dal cielo con la sua nave Vingilot e uccise Ancalagon il Nero, il pi\u00f9 potente di tutti i draghi, facendolo precipitare sulle torri di Thangorodrim. A causa della violenza delle battaglie, il Beleriand e gran parte del nord della Terra di Mezzo furono distrutti e sommersi e la geografia del mondo ne usc\u00ec profondamente cambiata, ma alla fine Morgoth rimase indifeso e si rifugi\u00f2 nelle prigioni pi\u00f9 remote di Angband. Allora la sua fortezza venne distrutta e molti esseri malefici (come i Balrog ancora rimasti) si rifugiarono nelle profondit\u00e0 di Arda. Morgoth fu ancora una volta legato ad Angainor e il suo destino finale fu deciso da tutti i Valar in consiglio: gli vennero tagliate le gambe e, oltre che con Angainor, fu incatenato con quella che un tempo era stata la sua Corona Ferrea, trasformata in un collare. Infine fu gettato fuori dei confini del Mondo, nel Vuoto dove era stato creato, cos\u00ec da non poterne pi\u00f9 uscire. Il suo Male rimase per\u00f2 presente in Arda Corrotta, e non se ne andr\u00e0 fino alla fine di Arda stessa.\nIl Vala Mandos nel \"Silmarillion\" pronuncia due profezie, la seconda delle quali afferma che ci sar\u00e0 un'ultima battaglia, la Dagor Dagorath, in cui Morgoth torner\u00e0 e tutte le armate, del Bene e del Male, torneranno in vita per combattere, fino alla sconfitta di Morgoth sui campi di Valinor da parte di T\u00farin Turambar, che pi\u00f9 di tutti soffr\u00ec le sue ingiustizie.\nCaratteristiche.\nMorgoth inizialmente poteva assumere qualsiasi forma, rendersi invisibile, volare sotto forma di vento, e all'inizio aveva un bell'aspetto, come i suoi compagni Valar. In ogni caso, dopo che riusc\u00ec ad allontanare i Noldor da Valinor e a sottrarre i Silmaril, discese nelle profondit\u00e0 di Angband, e la sua forma divenne l'aspetto dell'Oscuro Signore, descritto come un gigante in armatura nera terribile a vedersi. Durante questo tempo perse l'abilit\u00e0 di cambiare forma, e in effetti rimase confinato in questo terribile aspetto. Le sue mani erano state ustionate dal fuoco dei Silmaril, che bruciavano ci\u00f2 che era corrotto, e mai guarirono. La prima volta che usc\u00ec allo scoperto per combattere col Re Supremo Fingolfin, fu ferito al piede e da allora in poi dovette per sempre camminare zoppicando.\nI poteri di Melkor erano inizialmente immensi, maggiori (seppur di poco) di quelli di suo fratello minore Manw\u00eb. Condivideva una parte del potere di tutti i Valar, ma diversamente da loro li us\u00f2 esclusivamente per il suo guadagno. Tuttavia, come Morgoth, disperse i propri poteri sul mondo, impregnandone la terra stessa di Arda e perdendone cos\u00ec la maggior parte (come accadde anche al suo servo Sauron quando cre\u00f2 l'Unico Anello). Quando, alla fine della Prima Era, Morgoth fu trascinato fuori da Angband in catene, non pot\u00e9 resistere all'esercito di Valinor.\nMorgoth era molto esigente ed egoista e covava il desiderio di distruggere tutto ci\u00f2 che non poteva sottomettere al proprio servizio, come il mare di Ulmo, e tutto quello che considerava una minaccia al proprio dominio. La piet\u00e0 era al di l\u00e0 della sua comprensione, come il coraggio, dato che egli, unico tra i Valar, conobbe la paura.\nA differenza del successivo Oscuro Signore Sauron, il desiderio di Morgoth non era di dominare le genti e le terre e di sottometterle al proprio potere, ma di possedere tutto il mondo e, pi\u00f9 avanti, di distruggerlo, perch\u00e9 non poteva controllarlo tutto; vedeva i figli di Il\u00favatar (Uomini ed Elfi) come una diretta minaccia, poich\u00e9 erano indipendenti e non poteva dominarli tutti facilmente. Questa sua strategia contribu\u00ec al suo fallimento e alla dispersione del suo potere nella Terra stessa, divenuta \u201cL\u2019Anello di Morgoth\u201d. Al contrario, Sauron non voleva distruggere: il suo vero scopo era conquistare il mondo intero e governarlo col pugno di ferro come un Dio Re (per questo si proclam\u00f2 \u201cRe del Mondo\u201d e pretese che gli fosse tributato onore divino). Sauron arriver\u00e0 addittura a spingere le armate di N\u00famenor ad attaccare Valinor, sapendo che in caso di vittoria questo gli avrebbe garantito il dominio del mondo, mentre in caso di insuccesso i suoi avversari sarebbero stati distrutti.\nAlleanze e inimicizie.\nI pi\u00f9 terribili abitanti di Arda erano i capi dei servi di Morgoth: Sauron, pi\u00f9 tardi Oscuro Signore di Mordor, il suo luogotenente capo Gothmog, signore dei Balrog e supremo comandante di Angband, Glaurung, il padre dei draghi e Ancalagon il Nero, il pi\u00f9 grande dei draghi alati.\nAd un certo punto, durante la formazione di Arda, Morgoth strinse alleanza con Ungoliant, uno spirito maligno dalla forma di un enorme ragno femmina. Fu lei a causare la morte dei Due Alberi quando Valinor venne oscurata.\nQuando vennero i primi della razza degli Uomini, si dice che Morgoth si allontan\u00f2 temporaneamente dalla fortezza di Angband e abit\u00f2 tra loro: antiche leggende dicono che gli Atanat\u00e1ri (\"padri degli uomini\") provarono a dimenticare le parole di un Oscuro Signore, che li guid\u00f2 verso l'odio per Il\u00favatar e l'adorazione di Morgoth. Gli Atanat\u00e1ri furono quegli uomini che non lo seguirono e fuggirono, ma Morgoth ebbe pi\u00f9 avanti molte legioni di Uomini caduti al suo servizio.\nEgli tratt\u00f2 sempre con crudelt\u00e0 anche i suoi stessi servitori: quando i Noldor vennero sconfitti, confin\u00f2 tutti gli Uomini al suo servizio nelle terre dello Hithlum, vietando loro di muoversi da l\u00ec. Sembra che, una volta vittorioso, egli li avesse distrutti.\nIl ruolo di Morgoth.\nMorgoth ebbe una grande importanza nella creazione di Arda: fin dall'inizio combatt\u00e9 contro i suoi compagni Valar, anche se tutti i suoi schemi fallirono. Il suo liberare terribile freddo sulle acque di Ulmo non fece altro che creare ghiaccio e neve; i suoi potenti fuochi non prosciugarono i mari, ma crearono le nubi. Fu comunque parzialmente vittorioso: distrusse le Due Lampade e ruppe l'originale perfetta simmetria di Arda.\nMorgoth cre\u00f2 anche la razza degli Orchi mutando malvagiamente gli Elfi, allev\u00f2 i Draghi e diede vita ai Troll, come brutta copia degli Ent; il suo male poteva solamente rovinare e distruggere, mai creare: i suoi servi erano anch'essi ombre corrotte delle nobili creazioni degli altri Valar. Egli corruppe molti dei Maiar, tra i quali gli spiriti di fuoco che vennero conosciuti come Valaraukar o Balrog.\nForse la sua opera pi\u00f9 nefasta fu lo scatenare la ribellione dei Noldor contro Valinor, insieme alla distruzione dei Due Alberi e al ratto dei Silmaril. Questo port\u00f2 al disastroso Giuramento di F\u00ebanor, che annient\u00f2 gran parte della stirpe dei Noldor.\nLe leggende tra gli Uomini lo accusano anche della loro caduta, di aver strappato loro l'immortalit\u00e0, anche se questo non \u00e8 in realt\u00e0 vero, visto che la morte \u00e8 il dono di Eru agli Uomini, come sanno gli Elfi. Ma certamente Morgoth cre\u00f2 la paura dell'ombra e della morte tra di essi, facendo loro credere che la mortalit\u00e0 fosse un fardello pesante da sopportare e a cui rassegnarsi per la malvagit\u00e0 dei Valar (tra l'altro una simile menzogna fu diffusa tra i Numenoreani da Sauron ai tempi della Seconda Era).\nSiccome Morgoth disperse la sua malvagit\u00e0 in Arda stessa, si \u00e8 detto che tutte le terre, al di fuori del Reame Beato, abbiano della malvagit\u00e0 in esse, a causa della presenza del Male Supremo.\nProbabilmente la pi\u00f9 diretta di tutte le realizzazioni di Morgoth fu la corruzione di Sauron, in origine un Maia di Aul\u00eb. Sauron divent\u00f2 col tempo il pi\u00f9 grande servitore del Male, e dopo la caduta del suo padrone divenne a sua volta Oscuro Signore, completando le malvagit\u00e0 nei confronti di Uomini ed Elfi che Morgoth aveva iniziato.\nNomi e titoli.\nIl suo nome fra gli Ainur (usato sia dai servi che dal Nemico) viene ricordato come Melkor, in una forma arcaica Melk\u00f3r\u00eb, che \u00e8 la forma Quenya per \"colui che si leva in Possanza\". Il suo originale nome Valarin non si ricorda. La forma Sindarin era Belg\u00fbr, ma non fu mai usata, tranne che nel suo derivato Belegurth, \"grande morte\". Il suo nome pi\u00f9 antico conosciuto, dall'Eldarin comune, \u00e8 *mbelek\u00f4ro. Assunse in seguito anche il soprannome di Bauglir, \"il Costrittore\".\nDopo l'Oscuramento di Valinor non fu pi\u00f9 chiamato con questo nome dagli Elfi, ma sempre e solo Morgoth, \"lo scuro nemico\". Altri titoli gli vennero dati in seguito, come \"il Nemico\", \"l'Avversario\", \"l'Oscuro Signore\", \"il Grande Nemico\", \"l'Oscura Potenza del Nord\" e \"il Signore dell'Ombra\" ecc. Il suo pi\u00f9 antico nome tra questi era \"il Nero Cacciatore\", da una leggenda attribuitagli quando cattur\u00f2 degli Elfi per creare la razza degli Orchi e tent\u00f2 di umiliare Orom\u00eb.\nGli Uomini lo chiamavano \"l'Oscuro Re di Angband\" o \"l'Oscuro Re\". Il nome datogli dai Nani \u00e8 sconosciuto, e gli Hobbit, presenti solo nella Terza Era, non sembra che sapessero della sua esistenza.\nVersioni precedenti del personaggio.\nLe versioni precedenti del suo nome, nei lavori precedenti di Tolkien, comprendono Melko, Belcha, Melegor, Meleko e altri, come si legge nei \"Racconti ritrovati\" e nei \"Racconti perduti\" (primi volumi di \"The History of Middle-earth\")."}
{"id": "59136", "revid": "2567", "url": "https://it.wikipedia.org/wiki?curid=59136", "title": "Melkor", "text": ""}
{"id": "59138", "revid": "9", "url": "https://it.wikipedia.org/wiki?curid=59138", "title": "Pellerossa", "text": ""}
{"id": "59143", "revid": "1711941", "url": "https://it.wikipedia.org/wiki?curid=59143", "title": "Aul\u00eb", "text": ""}
{"id": "59147", "revid": "9", "url": "https://it.wikipedia.org/wiki?curid=59147", "title": "Indiani d'America", "text": ""}
{"id": "59148", "revid": "712828", "url": "https://it.wikipedia.org/wiki?curid=59148", "title": "Seconda Era", "text": ""}
{"id": "59155", "revid": "712828", "url": "https://it.wikipedia.org/wiki?curid=59155", "title": "Valmar", "text": ""}
{"id": "59156", "revid": "712828", "url": "https://it.wikipedia.org/wiki?curid=59156", "title": "Valimar", "text": ""}
{"id": "59157", "revid": "590", "url": "https://it.wikipedia.org/wiki?curid=59157", "title": "Giovanni Guareschi", "text": ""}
{"id": "59158", "revid": "53508", "url": "https://it.wikipedia.org/wiki?curid=59158", "title": "Radioascolto", "text": "Il termine radioascolto identifica la tecnica della ricezione di segnali radio pi\u00f9 o meno distanti dei servizi di radiodiffusione.\nLe attivit\u00e0 di radioascolto vengono tradizionalmente classificate in tre principali categorie:\nNon \u00e8 infrequente il caso che il radioascolto faccia capo a due o pi\u00f9 categorie di radioascolto.\nLa legge e il radioascolto.\nLa regolamentazione dell'intero spettro elettromagnetico viene coordinata a livello mondiale dall'ITU, agenzia delle Nazioni Unite, nel corso di periodiche World Radio Conference e applicata dalle amministrazioni di ogni Stato appartenente all'ITU con proprie leggi e regolamenti. Per i dettagli della regolamentazione nello Stato italiano emanati dal Ministero dello sviluppo economico si consultino i documenti ufficiali indicati nelle note e.\nL'intero spettro delle onde radio prevede perci\u00f2 opportune suddivisioni destinate alla radiodiffusione circolare, a quella amatoriale, alla ISM, a dispositivi a breve raggio (SRD=\"Short Range Devices\") e, inoltre, a tutta una serie di servizi pubblici e privati che non sono destinati all'ascolto pubblico, in quota parte afferenti al Ministero della difesa e al Ministero dell'interno, impropriamente definiti col termine accomunante di \"stazioni di utilit\u00e0\" e in inglese con la locuzione \"Utility stations\".\nRadioascolti permessi e vietati dalle leggi degli Stati.\nQuegli ascoltatori che si dedicano all'intercettazione di trasmissioni dei cosiddetti servizi \"utilitari\" senza averne titolo (ovvero ascoltatori privi di specifiche autorizzazioni rilasciate dalle autorit\u00e0 competenti), l'intercettazione \u00e8 definibile come \"volontaria\" (cio\u00e8 compiuta con lo scopo esplicito di captare \"di fatto\" le trasmissioni) e la eventuale divulgazione dei contenuti da parte dei non autorizzati, pu\u00f2 prefigurare un illecito di natura penale. Per tali motivi l'ascolto delle \"stazioni di utilit\u00e0\" trova punibilit\u00e0 ai sensi delle vigenti leggi in vari Stati.\nAnche sull'intercettazione avvenuta in modo \"casuale e involontario\", vale a dire per cause fortuite non intenzionali, le disposizioni dell'ITU prescrivono che si debba mantenere l'assoluto segreto sia sui contenuti e sia sull'esistenza delle stazioni radio emittenti. A tal proposito il Regolamento delle radiocomunicazioni approvato nella Conferenza UIT del 1979 riguardante la ricezione, trascrizione e/o registrazione di trasmissioni radio recita all'Art 23:\nLe uniche \"stazioni di utilit\u00e0\" che possono essere ascoltate senza tema di incorrere in sanzioni, in quasi tutti gli Stati, sono quelle adibite ai servizi di diffusione del tempo e frequenza campione.\nLimitatamente al territorio della Repubblica italiana si segnala che l'Art.134, Quarto comma, Capo VII del Decreto legislativo 1\u00ba agosto 2003 (\"Codice delle comunicazioni elettroniche\") recita testualmente: \"\u00c8 libera l'attivit\u00e0 di solo ascolto sulla gamma di frequenze attribuita al servizio di radioamatore\".\nA seconda dello Stato nel quale il radioascoltatore effettua i propri ascolti, questi sono regolamentati dalle leggi locali. Per esempio in Italia \u00e8 legalmente permesso solo l'ascolto delle stazioni commerciali e di quelle di tempo e frequenza campione distribuite sul globo terrestre in modo da garantirne la fruibilit\u00e0 su scala mondiale: l'ascolto di stazioni di tipo diverso da quelle indicate pu\u00f2 dar luogo a una denuncia penale per il reato di intercettazione e cognizione abusiva di comunicazioni secondo il dispositivo dell'art. 617 Codice penale italiano (cognizione, interruzione o impedimento illeciti di comunicazioni o conversazioni telegrafiche o telefoniche) punito con la reclusione da 6 mesi a 4 anni di carcere. Salvo che il fatto costituisca pi\u00f9 grave reato, la stessa pena si applica a chiunque rivela, mediante qualsiasi mezzo di informazione al pubblico, in tutto o in parte, il contenuto delle comunicazioni o delle conversazioni. e per spionaggio politico o militare secondo l'art. 257 del Codice Penale con la pena di reclusione non inferiore a 15 anni ovvero con l'ergastolo se il fatto \u00e8 commesso nell'interesse di uno Stato in guerra con lo Stato italiano oppure se il fatto ha compromesso la preparazione o la efficienza bellica dello Stato, ovvero le operazioni militari.\nAlcuni articoli del Codice penale italiano che potrebbero applicarsi a taluni radioascolti non autorizzati o vietati:\nPer il traffico ricevuto tramite dispositivi radiofax (immagini, disegni, testi) si applica anche l'istituto giuridico del Diritto d'autore. A titolo esemplificativo la pubblicazione, anche senza finalit\u00e0 di lucro, di un'immagine meteorologica, necessita dell'autorizzazione scritta dell'Autore dell'immagine.\nIn alcuni Stati il radioascoltatore \u00e8 libero di ascoltare sulle frequenze di radiodiffusione tramite l'uso della sola ed esclusiva sezione ricevente delle apparecchiature ricetrasmittenti anche se esse non sono necessariamente adibite per usi radioamatoriali. La \"ratio\" dei disposti di legge trae forza dalla libera detenzione e con relativa diffusione, per scopi collezionistici e museali, di apparati d'epoca i quali abbisognano di periodici controlli, verifiche e accensioni per preservarne nel tempo le loro funzionalit\u00e0, altrimenti compromesse dall'inusabilit\u00e0. Altro punto di forza \u00e8 tipicamente legato al lavoro dei radio-tecnici che sarebbero impossibilitati a svolgere le mansioni tipiche della loro professione.\nIn Italia per cui vi sarebbero spazi di discrezionalit\u00e0 da parte delle Autorit\u00e0 preposte a eventuali controlli (verifiche e controlli che sono di regola espletati dalla Polizia postale e delle comunicazioni).\nMarcature di legge sugli apparecchi riceventi o trasmittenti.\nLe apparecchiature per il radioascolto devono essere provviste di marcatura CE. Per le apparecchiature prodotte nel, oppure destinate al mercato statunitense vi \u00e8 l'obbligo della certificazione FCC (\"Federal Communications Commission\") per la prevenzione di interferenze radioelettriche. Tuttavia IMQ, (Istituto italiano del marchio della qualit\u00e0) opera come \"Telecommunication Certification Body\" (TCB) in reciproco accordo con la FCC statunitense.\nApparati di ricezione e accessori.\nLo strumento di lavoro del radioascoltatore \u00e8 il ricevitore, un dispositivo commerciale o autocostruito, capace di sintonizzarsi sulle stazioni radio di proprio interesse. Anche una semplice radio a transistor pu\u00f2 consentire l'ascolto di emittenti lontane, in particolare in orari serali sulla gamma delle onde medie (MF, da 300 a 3.000 kHz).\nTaluni esperti radioascoltatori usufruiscono di ricevitori con buone caratteristiche di sensibilit\u00e0 (capacit\u00e0 di ricevere segnali molto deboli) e di selettivit\u00e0 (capacit\u00e0 di isolare un segnale rispetto alle interferenze). Esistono inoltre ricevitori per usi speciali ma il loro impiego \u00e8 praticamente sconosciuto fra i dilettanti sia per mancanza delle prescritte autorizzazioni di legge per l'ascolto su frequenze extra radioamatoriali, sia per i costi elevatissimi: in tali sporadici casi ci si riferisce al possesso di strumenti per radiomisure civili professionali e militari.\nUn secondo elemento assolutamente indispensabile \u00e8 l'antenna, ovvero una struttura metallica che agisce come intermediario, o \"trasduttore\", tra il campo elettromagnetico generato dal trasmettitore e l'ingresso del ricevitore. L'antenna ricevente usata dal radioascoltatore pu\u00f2 essere una semplice antenna telescopica a stilo, incorporata nel ricevitore oppure esterna ad esso, oppure un cavetto in rame isolato, un'asta monolitica metallica o una configurazione pi\u00f9 complessa.\nOltre al ricevitore e all'antenna, alcuni radioascoltatori si dotano di accessori atti a migliorare la forza e la qualit\u00e0 del segnale ricevuto. Un primo tipo di accessori lavora solo in radiofrequenza e comprende tutti quei circuiti elettronici attivi o passivi che possono servire per aumentare la sensibilit\u00e0 e la selettivit\u00e0 della radio. Un secondo tipo riguarda invece i dispositivi agenti solo sulla audio frequenza.\nIl registratore a cassetta o il minidisc sono altri utili accessori perch\u00e9 oltre a consentire il riascolto di segnali particolarmente disturbati servono anche a costituire un archivio delle stazioni ricevute e identificate. Oggi sono sempre pi\u00f9 diffusi i sistemi di trattamento del segnale basati su personal computer.\nNumerosi programmi amatoriali consentono per esempio di ottimizzare la resa qualitativa del suono registrato o di rallentare o accelerare la riproduzione audio per facilitare il riconoscimento di termini non perfettamente comprensibili. Il computer svolge un ruolo sempre pi\u00f9 importante in ogni aspetto del monitoraggio delle frequenze radio fino al punto di rimpiazzare interi stadi di ricezione e decodifica dei segnali prima realizzati con componenti elettronici discreti.\nRicevitori civili e militari per radioascolto.\nI ricevitori di tipo militare si distinguono da quelli civili in primo luogo perch\u00e9 sono apparati progettati e costruiti in base a specifiche caratteristiche fisiche, meccaniche ed elettriche richieste dalle Forze armate e, in secondo luogo, per le speciali gamme e modalit\u00e0 operative.\nNelle immagini sotto riportate vi figurano alcuni ricevitori militari dismessi dalle Forze armate in quanto tecnicamente superati la cui vendita al pubblico \u00e8 limitata a ditte di materiale \"surplus\" autorizzate dalle stesse amministrazioni militari.\nL'espressione \"sintonia continua\" indica che la ricezione avviene senza alcun'interruzione fra i due valori indicati.\nIdentificazione delle stazioni radio.\nUna fase importante del radioascolto \u00e8 quella della chiara identificazione della stazione ascoltata. L'identificazione pu\u00f2 avvenire sulla base di un effettivo annuncio da parte del conduttore del programma, grazie a un jingle musicale o cantato, o a un insieme di indizi riferiti al contenuto del programma come per esempio la lingua utilizzata, le localit\u00e0 geografiche e i personaggi politici citati, eventi e personaggi sportivi, inni nazionali, spot pubblicitari, segnali orari, numeri telefonici e cos\u00ec via.\nLa ricerca, l'identificazione delle stazioni internazionali in onda corta e il loro ascolto sono facilitati dall'esistenza di repertori (come per esempio il World Radio TV Handbook pubblicato ogni anno a partire dal 1947) che contiene le liste di stazioni attive sulle rispettive frequenze. Altro aiuto proviene da apposite guide (indicate in inglese col termine \"program schedule\" o pi\u00f9 in breve \"schedule\", di solito preparate, pubblicate e spedite dalla medesima emittente, nelle quali sono riportate gli orari, le frequenze utilizzate e le lingue utilizzate nei programmi.\nIl diario personale che i radioascoltatori sono soliti tenere come promemoria della loro attivit\u00e0 si chiama \"registro di stazione\" o \"log\".\nI radioascoltatori al pari dei radioamatori, possono scrivere alla stazione ascoltata per ottenere una conferma scritta di ricezione chiamata QSL. La QSL, che il radioascoltatore invia alle emittenti, pu\u00f2 essere una comune cartolina illustrata, su un lato della quale devono essere specificati alcuni dettagli tecnici dell'ascolto effettuato, come, per esempio, l'indicazione della data, dell'ora, della frequenza ricevuta e di altri dati tecnici che comprovino il reale ascolto dell'emittente anche sotto il profilo della qualit\u00e0 audio della ricezione. L'emittente radiofonica, alla ricezione di una QSL correttamente compilata, potrebbe, dopo opportuna verifica col proprio palinsesto, rispondere a sua volta con una cartolina oppure con una lettera ufficiale confermante l'avvenuto ascolto.\nLe principali bande di frequenza.\nIl radioascolto viene praticato di solito nei campi di frequenza assegnati per legge alle stazioni di radiodiffusione e a quelle radioamatoriali, alcuni dei quali sono: LF, MF, HF, VHF e frequenze. Le emittenti commerciali in onde lunghe (LF) in Europa sono comprese fra le frequenze centrali di 153 e di 279\u00a0kHz; quelle in onde medie (MF), in Europa, sono comprese tra le frequenze centrali di 531 e di 1.611\u00a0kHz. Le emittenti commerciali operanti sulle onde corte (HF) sono collocate in alcune bande distinte e comprese tra i 2.300 e i 26.100\u00a0kHz come da tabella.\nGli organi regolatori, in particolare l'ITU (International Telecommunications Union) di Ginevra, assegna alle emittenti commerciali, radioamatoriali e di tempo campione le seguenti frequenze:\nPer un approfondimento sulla assegnazione delle radio frequenze \u00e8 possibile consultare l'ultima edizione del Piano di ripartizione delle frequenze in Italia, con, fra l'altro, l'indicazione degli enti fruitori presso il sito del Ministero dello sviluppo economico alle note e.\nCome si evince dalla tabella, l'ampiezza della banda riservata alle emittenti scientifiche del segnale orario in HF si estende di alcuni kilohertz sopra e sotto le frequenze centrali di trasmissione di 2,5\u20145\u201410\u201415\u201420 e 25\u00a0MHz. Alcune stazioni utilizzano differenti frequenze di quelle indicate nella tabella pur sempre rimanendo comprese nello spettro delle HF (da 3.000 a 30.000\u00a0kHz). Molte stazioni oltre al tempo campione offrono anche il servizio di frequenza campione.\nL'estensione della modulazione di frequenza \u00e8 compreso fra 88 a 108\u00a0MHz, con diversa spaziatura tra i canali (50\u00a0kHz per l'Europa, 200\u00a0kHz per il Nord America). Un'altra gamma di frequenze utilizzata dalle emittenti commerciali solo in Europa, parte dell'Asia e dell'Africa settentrionale sono le onde lunghe, comprese tra 153 e 279\u00a0kHz. Nell'intero continente americano, le onde medie sono comprese tra 540 e 1610\u00a0kHz, con spaziatura tra i canali pari a 10\u00a0kHz (contro i 9\u00a0kHz di Europa, Africa, Asia e Oceania). In Nord America e in alcuni Stati del Sudamerica, le onde medie sono state ampliate nella \"extended band\" compresa tra 1610 e 1700\u00a0kHz. Anche in modulazione di frequenza esistono alcune eccezioni. In Giappone la banda FM speciale \u00e8 compresa tra 76 e 90\u00a0MHz, mentre nelle nazioni dell'ex blocco orientale europeo viene ancora utilizzata, anche se in progressivo smantellamento, la banda compresa tra i 66 e i 72\u00a0MHz.\nNelle onde corte dette anche HF (dalle iniziali di \"High Frequency\"), sono state assegnate bande non solo per le stazioni di radiodiffusione circolare (broadcasting), radioamatoriali e di tempo e frequenza campione, ma anche per speciali comunicazioni di tipo civile e militare, (a titolo esemplificativo: navigazione aerea o marittima) e ad altre attivit\u00e0 riservate oppure segrete. L'intercettazione, la cognizione dei contenuti e la loro divulgazione in qualunque forma e mezzo, sono vietate e punite dai disposti delle leggi nazionali.\nI servizi commerciali o \"broadcasting\" operano anche su brevi distanze, o su aree regionali moderatamente estese, raggiungibili tramite reti di ripetitori) su frequenze in banda VHF, o UHF. Anche i satelliti vengono utilizzati per il traffico su frequenze via via pi\u00f9 elevate (bande SHF e EHF). Per il monitoraggio delle frequenze VHF o superiori vengono normalmente impiegati speciali ricevitori a larga banda, detti anche scanner per la loro capacit\u00e0 di esplorare rapidamente porzioni di spettro molto estese. Tuttavia il loro uso \u00e8 legale solo per la ricerca e l'ascolto di emittenti di tipo commerciale, radioamatoriale e di tempo e frequenze campioni.\nTV-DX.\nUn'ulteriore specializzazione del radioascolto riguarda la ricezione a lunga distanza dei segnali televisivi terrestri trasmessi in gamme VHF (banda I e III) e UHF (banda V). Tra 48 e 65\u00a0MHz, i segnali televisivi in banda I possono essere ricevuti a distanze notevoli, superiori ai 2.000\u00a0km, durante la stagione estiva, in condizioni di radio propagazione particolari. Tali genere di ascolti si indicano di solito con la sigla TV-DX.\nLa propagazione.\nI segnali radio si propagano a distanza attraverso mezzi propagativi diversi. Le onde elettromagnetiche possono per esempio propagarsi su terra, grazie alle propriet\u00e0 conduttive del suolo o via cielo, giungendo all'antenna ricevente per via diretta (portata ottica) o attraversando, come nel caso delle onde corte, diversi strati della ionosfera. Le frequenze molto elevate nelle bande delle VHF e UHF possono anche propagarsi per via troposferica. I meccanismi della propagazione ionosferica sono generalmente molto complessi dal punto di vista fisico, perch\u00e9 comportano l'interazione tra le onde elettromagnetiche e le particelle cariche della ionosfera.\nA loro volta, queste particelle subiscono l'interazione con diverse forme di radiazione, in particolare quella proveniente dal sole, la cui attivit\u00e0 elettromagnetica \u00e8 complessa e legata a particolari ciclicit\u00e0. La propagazione delle onde medie e corte \u00e8 particolarmente legata alle ore di insolazione e alla temporanea presenza di specifici substrati nella ionosfera. Le frequenze pi\u00f9 basse, per esempio, in genere quelle inferiori a 5\u00a0MHz, si propagano a lunga distanza nelle ore a insolazione bassa o nulla, cio\u00e8 in prossimit\u00e0 o dopo il tramonto (e prima del completo sorgere del sole). \u00c8 per questa ragione che la banda europea delle onde medie con l'arrivo dell'oscurit\u00e0 si popola di segnali provenienti da stazioni lontane, che durante il giorno vengono completamente assorbiti dalla ionosfera. Sulle onde corte, dove la maggior parte delle emittenti internazionali concentrano le loro trasmissioni per l'estero, \u00e8 piuttosto agevole ricevere i programmi diffusi da stazioni molto lontane, anche da distanze antipodali.\nLe stazioni non commerciali.\nSperimentata da Marconi per applicazioni molto diverse dalla radiodiffusione circolare (inventata molti anni dopo), la radio viene utilizzata a supporto di un grande numero di attivit\u00e0 professionali, pronto intervento ed emergenza, in ambiti civili e militari. Inoltre le applicazioni radiotelefoniche, dove la trasmissione in radiofrequenza sostituisce una linea fisica come un cavo in rame o in fibra ottica. Sono in contatto radio tra loro i piloti e gli addetti al controllo del traffico aereo, o gli agenti di pubblica sicurezza con le centrali operative. Ma anche le squadre di riparazione tecnica o gli equipaggi delle ambulanze si servono di ponti radio per gestire comunicazioni fondamentalmente punto-punto, che avvengono cio\u00e8 tra due interlocutori o tra un interlocutore con ruolo di coordinamento (il \"dispatcher\") e un gruppo ristretto o localizzato di singoli agenti/operatori.\nEsistono anche applicazioni ancora pi\u00f9 specifiche come la trasmissione di notizie e contenuti professionali (per esempio le mappe meteorologiche) o segnali diffusi per agevolare il posizionamento geografico delle persone o dei veicoli che ricevono tali segnali. Tutto questo tipo di traffico non diffusivo rientra tra le applicazioni cosiddette utilitarie della radio (dal termine inglese \"utility\") e possono avvenire in modalit\u00e0 voce o radiotelegrafica, sfruttando anche nuove tecniche di modulazione dei segnali. Le reti radiomobili di telefonia civile e militare, basate per esempio su standard come il GSM, possono in un certo senso essere assimilate alla radio utilitaria e in genere sono classificate anch'esse nell'ambito dei servizi non broadcast, o non diffusivi.\nLa radio digitale.\nI servizi radiofonici locali e internazionali si servono essenzialmente di due tipi di modulazioni per diffondere i loro contenuti sonori: la modulazione di ampiezza (AM) e la modulazione di frequenza (FM). In entrambi i casi la frequenza del segnale portante viene modificata direttamente dal segnale sonoro analogico e trasmessa dall'impianto emittente. In ricezione, il segnale misto viene demodulato per estrarre dalla portante ricevuta il segnale sonoro originario. Naturalmente \u00e8 possibile modulare il segnale della portante con un segnale sonoro che sia stato digitalizzato in precedenza. Il flusso di informazione digitale pu\u00f2 quindi andare a modulare la portante attraverso modulazioni molto complesse, che sfruttano la variabilit\u00e0 della portante stessa in domini di ampiezza, tempo, frequenza e fase. Nuovi tipi di modulazione digitale sono stati inventati per applicazioni broadcast e non broadcast. Il gi\u00e0 citato GSM \u00e8 uno standard che prevede la modulazione digitale delle portanti. Nel corrispettivo ambito televisivo esiste lo standard DVB.\nAnche per la diffusione radiofonica si stanno sperimentando diverse alternative digitali alle tradizionali modulazioni analogiche, anche se il grado di accettazione da parte del mercato varia in funzione di considerazioni di allocazione delle porzioni di frequenza, disponibilit\u00e0 della componentistica per la costruzione di impianti trasmissivi e apparati riceventi e costi di implementazione e transizione dai vecchi ai nuovi sistemi. A volte, le necessit\u00e0 di impiego delle frequenze prevedono infatti la vera e propria sostituzione o aggiornamento dei precedenti servizi. In altri casi i nuovi servizi digitali possono essere sperimentati in situazioni che non impattano sullo status quo. Un esempio ormai consolidato viene dalla televisione digitale, sperimentata inizialmente attraverso frequenze satellitari che hanno per cos\u00ec dire affiancato sia le trasmissioni televisive satellitari analogiche, sia le trasmissioni analogiche terrestri. Lo standard DVB-S \u00e8 quindi meno \"rivoluzionario\" del pi\u00f9 recente DVB-T, usato in Europa per le nuove trasmissioni televisive digitali terrestri. Queste ultime utilizzano canali di una banda UHF, assegnata anche al servizio televisivo analogico e tutto ci\u00f2 implica la creazione di accordi preliminari per la gestione dei canali da assegnare ai due tipi di modulazione del segnale, eventualmente nell'ottica di una sostituzione graduale ma completa del vecchio servizio da parte dei nuovi.\nLa trasformazione della radio diffusiva analogica procede a ritmi molto variabili e in questo momento si concentra su almeno tre standard, due sviluppati in Europa (il DAB e il DRM), uno negli Stati Uniti (IBOC). Il DAB, \"Digital Audio Broadcast\", basato su standard Eureka 147, era stato pensato per l'evoluzione della radio in modulazione di frequenza ed \u00e8 al tempo stesso il sistema pi\u00f9 consolidato, diffuso e utilizzato commercialmente. In Europa \u00e8 in uso ufficiale da tempo in Gran Bretagna e in misura inferiore in Germania. Altre nazioni hanno avviato reti sperimentali e alcune hanno gi\u00e0 deciso, sulla base degli esperimenti, di non utilizzare il DAB in futuro. Solo recentemente, ad inizio 2005, l'Italia ha deciso per l'assegnamento di licenze DAB, che utilizza due diverse bande di frequenza: in VHF (banda III dai 174 ai 240\u00a0MHz) e UHF (banda satellitare L-band dai 1452 ai 1492\u00a0MHz). In Italia, Agcom ha deciso di assegnare le licenze per impianti terrestri DAB a partire dalla banda L e solo in subordine nella banda III oggi utilizzata per la sperimentazione in corso da alcuni anni da parte di network radiofonici e stazioni pubbliche e private.\nAll'inizio del 2007 il consorzio internazionale per il DAB ha approvato alcune modifiche allo standard, in particolare nel dominio dei codec audio, che sono stati aggiornati allo stato dell'arte delle tecnologie di compressione. Il consorzio ha anche cambiato nome e ora si chiama World DMB Forum. La sigla DMB, Digital Media Broadcasting, deriva da una variante di Eureka 147 studiata e applicata in Corea del Sud. Nel mese di febbraio 2007, la stessa Rai ha avviato una sperimentazione del DMB attraverso l'attuale sistema di impianti utilizzati (in Banda III) per il DAB. Il test prevede anche la trasmissione di immagini prevista dal sistema DMB (che \u00e8 anche in grado di trasmettere video digitale di tipo televisivo).\nIl DRM o Digital Radio Mondiale \u00e8 uno standard affine al DAB pensato inizialmente per l'evoluzione qualitativa dei segnali trasmessi sulle onde corte dalle emittenti internazionali. In seguito sono state avviate sperimentazioni sulle attuali frequenze delle onde medie e onde lunghe analogiche ed \u00e8 allo studio una versione del DRM per la banda della modulazione di frequenza (88-108\u00a0MHz). Utilizzando bande condivise, il DRM comporta per\u00f2 alcune problematiche di interferenza nei confronti dei servizi analogici. Oggi il DRM viene utilizzato da un gruppo di emittenti internazionali e da alcune stazioni in onde medie europee.\nL'IBOC, sviluppato negli USA per l'evoluzione dei servizi analogici in onde medie (AM) e FM, si basa su standard diversi che consentono la modulazione ibrida delle portanti, con una componente analogica affiancata a una componente digitale. In questo modo IBOC consente una sperimentazione parallela anche in assenza di apparecchi commerciali capaci di ricevere questo standard. Come il DRM anche IBOC comporta tuttavia complesse problematiche di interferenza ai segnali analogici tradizionali su frequenze adiacenti a quelle utilizzate, soprattutto sulle frequenze delle onde corte e delle onde medie (che subiscono in condizioni di oscurit\u00e0 un rafforzamento propagativo importante). I problemi di interferenza sono legati al fatto che nei ricevitori analogici le modulazioni digitali tendono a essere percepite come fastidiosi spettri rumorosi, che possono coprire o alterare lo spettro sonoro originale. Il vantaggio della ricezione digitale sull'analogico \u00e8 per\u00f2 dato da una maggiore resa qualitativa (specie nei casi in cui il segnale analogico sia disturbato da rumori elettrici ed evanescenze propagative) e spesso da un impiego pi\u00f9 razionale delle frequenze disponibili.\nTra i sistemi di tipo IBOC, In Band-On Channel, in funzione si segnalano HD Radio di Ibiquity, gi\u00e0 on air da numerose stazioni in onde medie e FM e il FMeXtra, sviluppato sempre negli Stati Uniti da Digital Radio Express. Se HD Radio \u00e8 caratterizzato da una complessa struttura spettrale in cui le componenti analogiche e digitali si mescolano tra loro, FMeXtra sfrutta il principio delle sottoportanti dello spettro FM emesso da una stazione per inserire, accanto alla normale modulazione analogica, un flusso di informazioni digitali corrispondente a uno o pi\u00f9 programmi distinti (fino a due programmi stereofonici o quattro monofonici).\nNon \u00e8 ancora possibile dire se i segnali digitali del DRM o dell'IBOC consentiranno un'attivit\u00e0 di ricezione a lunga distanza simile a quella che per almeno 80 anni ha caratterizzato le stazioni analogiche. Per quanto disturbato e debole, un segnale analogico viene fondamentalmente decodificato dall'orecchio umano, che \u00e8 capace di interpretare i contenuti anche in casi di forte compromissione del segnale originario; mentre su una modulazione digitale devono intervenire strumenti software caratterizzati da una ben definita soglia di intelligibilit\u00e0. Quando la ricostruzione di un segnale digitale \u00e8 possibile, la resa qualitativa pu\u00f2 essere eccellente. Ma se la percentuale di informazione chiara non \u00e8 sufficiente, la resa pu\u00f2 addirittura essere nulla.\nMaggiore \u00e8 la preoccupazione riguardante l'impatto che un segnale digitale pu\u00f2 avere su una banda occupata anche da segnali analogici. Il rischio di questa fase di sperimentazione, caratterizzata dalla scarsa disponibilit\u00e0 di apparecchi in grado di demodulare standard come il DRM, \u00e8 che i segnali analogici vengano disturbati dalle interferenze digitali anche oltre la soglia di intelligibilit\u00e0 di questi ultimi.\nFonti e le organizzazioni di radioascolto.\nFin dagli albori della radiodiffusione circolare, che ha fatto il suo debutto negli Stati Uniti nei primi anni venti del XX secolo, si \u00e8 diffusa la passione per la \"caccia\" alle emittenti pi\u00f9 lontane. Il primo pubblico della radio era costituito da appassionati in grado di costruirsi da soli apparecchi riceventi molto costosi nelle prime versioni commerciali e soprattutto in grado di sperimentare sul campo la disponibilit\u00e0 di stazioni e programmi in una fase pionieristica sostanzialmente priva di fonti informative sul nascente mercato dell'offerta di contenuti radiofonici.\nPrima dell'avvento di pubblicazioni per dilettanti come l'italiano Radio Orario, gli appassionati privi di una specifica preparazione tecnica potevano attingere a pubblicazioni non professionali equivalenti alle attuali \"fanzine\". Ancora oggi esiste, nell'ambito delle associazioni di appassionati, una produzione di informazioni come segnalazioni di stazioni ascoltate, liste di frequenze, relazioni tecniche, recensioni e prove degli apparati radioriceventi. Oggigiorno tale informazione la si pu\u00f2 ottenere pi\u00f9 tempestivamente tramite Internet, con la possibilit\u00e0 di contatti fra le associazioni costituite e i singoli radioascoltatori.\nL'informazione basilare e l'organizzazione teorica e pratica del radioascolto di solito \u00e8 fornita da libri e riviste su carta realizzate per scopi professionali. A queste fonti tradizionali e alla loro eventuale versione elettronica si aggiungono le informazioni ufficiali pubblicate sui siti Web delle emittenti che spesso mettono a disposizione i programmi in \"streaming\" e sono quindi particolarmente utili per l'identificazione dei segnali ascoltabili contemporaneamente attraverso la radio.\nTra le pubblicazioni pi\u00f9 note si ricorda il World Radio Handbook. Pubblicato in lingua inglese nell'immediato dopoguerra in Danimarca, il World Radio Handbook, successivamente rinominato World Radio TV Handbook, viene pubblicato in Gran Bretagna. Il volume raccoglie ogni anno tutti i dettagli sugli enti radiotelevisivi nazionali e le stazioni pubbliche e private mondiali, segnalando per ciascun'emittente le frequenze operative e gli orari della programmazione, eventualmente nelle diverse lingue nazionali e internazionali.\nTra le organizzazioni italiane che radunano appassionati di radioascolto troviamo:"}
{"id": "59162", "revid": "547726", "url": "https://it.wikipedia.org/wiki?curid=59162", "title": "Armonia", "text": "In musica, l'armonia \u00e8 la scienza del rapporto dei suoni nella dimensione verticale. \u00c8 uno dei tre elementi costitutivi della musica assieme al ritmo ed alla melodia. \nLo studio dell'armonia coinvolge gli accordi e la loro costruzione e le loro successioni secondo i principi di connessione che li governano derivati dalla struttura fisica naturale del suono e soprattutto della teoria degli armonici parziali.\nIl contrappunto, che si riferisce alla relazione tra le linee melodiche e la polifonia, cio\u00e8 al suono simultaneo di voci indipendenti separate, \u00e8 quindi talvolta distinto dall'armonia. Nell'armonia popolare e jazz, gli accordi prendono il nome dalla loro radice pi\u00f9 vari termini e caratteri che indicano le loro qualit\u00e0. In molti tipi di musica, in particolare barocca, romantica, moderna e jazz, gli accordi sono spesso accresciuti da \"tensioni\". Una tensione \u00e8 un membro di accordo aggiuntivo che crea un intervallo relativamente dissonante in relazione al basso. \nTipicamente, nel classico periodo di pratica comune un accordo dissonante (accordo con la tensione) \"si risolve\" in un accordo consonantico. L'armonizzazione di solito suona piacevole all'orecchio quando c'\u00e8 un equilibrio tra la consonante e i suoni dissonanti. In parole semplici, ci\u00f2 si verifica quando c'\u00e8 un equilibrio tra momenti di \"tensione\" e di \"rilascio\".\nStoria.\nPer gli antichi greci, armonia significava gamma e logica successione di suoni. Nell'antica Grecia, il termine definiva la combinazione di elementi contrastati: una nota pi\u00f9 alta e una inferiore. Tuttavia, non \u00e8 chiaro se il suono simultaneo delle note fosse parte dell'antica pratica musicale greca; l'armonia potrebbe aver semplicemente fornito un sistema di classificazione delle relazioni tra diverse tonalit\u00e0. \nNel medioevo diviene la combinazione di suoni concomitanti e in qualche modo affini. L'armonia come disciplina autonoma nasce con Jean-Philippe Rameau (\"Trait\u00e9 de l'harmonie\", 1722), il quale pone le basi della teoria dei rivolti e dei gradi armonici. La concezione illuministica di Rameau si scontr\u00f2 gi\u00e0 all'epoca con quella empirista della scuola del basso continuo, ponendo cos\u00ec le basi per una secolare diatriba tra l'armonia vista come scienza o come arte.\nLo studio dell'armonia si basa essenzialmente su di un'analisi approfondita della musica vocale antica, e molte delle regole fondamentali dell'armonia cos\u00ec chiamata classica derivano dalla possibilit\u00e0 esecutiva vocale di un determinato passaggio o intervallo.\nNel secolo XIX.\nL'armonia si svilupp\u00f2 ulteriormente, fino a diventare il ramo pi\u00f9 importante della teoria musicale, relegando il contrappunto ai margini dello studio della composizione. In questo periodo nacquero diverse scuole di pensiero in contrapposizione fra loro. In Francia, la concezione armonica del teorico belga Fran\u00e7ois-Joseph F\u00e9tis, basata sull'idea di percezione, si contrappose alla forte influenza esercitata dal pensiero scientifico positivista sulla teoria musicale (Hermann von Helmholtz). In Italia il formidabile prestigio della settecentesca scuola di composizione napoletana ritard\u00f2 lo sviluppo di una autonoma teoria armonica, anche se non mancarono pensatori di grande originalit\u00e0 e acutezza come Abramo Basevi.\nAlla fine del 1800 l'armonia, intesa come disciplina teorica, si trovava nella sua fase di massimo sviluppo. Alle teorie sopra accennate vanno ad aggiungersi quelle di Hugo Riemann, basate sull'idea di logica musicale (teoria funzionale), mentre continuavano ad esercitare forte influenza a Vienna l'insegnamento di Simon Sechter, e a Parigi e in Italia gli scritti di Anton\u00edn Reicha e Charles Simon Catel.\nNel secolo XX.\nAll'inizio del Novecento le teorie armoniche si preoccupano, da una parte, di cercare un fondamento razionale all'ampliamento del linguaggio musicale allora in pieno sviluppo: dall'altra, inizia a emergere la consapevolezza di un crescente divario tra la teoria armonica tradizionale e la prassi dei compositori classici. &lt;br&gt;\nDue importanti trattati esemplificano queste opposte esigenze: La \"Harmonielehre\" di Arnold Sch\u00f6nberg (1911) e la \"Harmonielehre\" di Heinrich Schenker (1906). La prima pu\u00f2 essere considerata l'ultimo grande trattato di armonia prescrittiva; la seconda il primo trattato moderno di armonia analitica. &lt;br&gt;\nNel corso del Novecento i trattati di armonia proseguirono lungo questo doppio binario: da una parte i trattati prescrittivi (la grande maggioranza, almeno fino alla met\u00e0 del secolo) miravano a istruire il compositore e allo stesso tempo ad allargare la sua tavolozza sonora con combinazioni di accordi complesse o inconsuete; dall'altra i trattati analitici (pi\u00f9 numerosi nella seconda met\u00e0 del XX secolo) puntavano a fornire al musicista strumenti in grado di comprendere meglio le opere del passato, nella consapevolezza che il linguaggio armonico si era oramai storicizzato.\nRegole storiche.\nLa composizione e teoria della musica occidentale hanno regole di armonia specifiche. Queste regole sono spesso descritte come basate su propriet\u00e0 naturali come il numero intero dei rapporti di legge di tuning di Pitagora (\"armoniosit\u00e0\" che \u00e8 inerente ai rapporti sia percettivi che di per s\u00e9) o armoniche e risonanze (\"armoniosit\u00e0\" che \u00e8 inerente alla qualit\u00e0 del suono), con le altezze e le armonie consentite che acquistano la loro bellezza o semplicit\u00e0 dalla loro vicinanza a quelle propriet\u00e0. Questo modello stabilisce che il settimo minore e il (maggiore) nono non sono dissonanti (cio\u00e8 sono consonanti). Mentre i rapporti pitagorici possono fornire un'approssimazione dell'armonica percettiva, non possono spiegare fattori culturali."}
{"id": "59163", "revid": "1805885", "url": "https://it.wikipedia.org/wiki?curid=59163", "title": "Distribuzione", "text": ""}
{"id": "59164", "revid": "79227", "url": "https://it.wikipedia.org/wiki?curid=59164", "title": "Armonia (disambigua)", "text": ""}
{"id": "59168", "revid": "1318658", "url": "https://it.wikipedia.org/wiki?curid=59168", "title": "Regia Marina", "text": "La Regia Marina fu l'arma navale del Regno d'Italia fino al 18 giugno 1946 quando, con la proclamazione della Repubblica, assunse la nuova denominazione di Marina Militare.\nCon la caduta di Gaeta il 15 febbraio 1861, la fine del Regno delle Due Sicilie sanc\u00ec l'unione della Real Marina Sarda alla Marina borbonica, che contribu\u00ec al suo potenziamento. Il 17 marzo successivo, con la proclamazione del Regno da parte del Parlamento di Torino, nacque la \"Regia Marina\" e l'assertore pi\u00f9 convinto della necessit\u00e0 per il Regno d'Italia di dotarsi di una forza navale potente che amalgamasse le competenze delle marine preunitarie, Camillo Benso, conte di Cavour (allora Presidente del Consiglio), non manc\u00f2 di ribadire il proprio impegno di fare dell'Italia una nazione di spiccato carattere marittimo:\nL'impegno di Cavour port\u00f2 ad un notevole sviluppo della flotta, che si interruppe con la battaglia di Lissa; perch\u00e9 la Regia Marina tornasse a dotarsi di navi moderne ci vollero dieci anni, con lo sviluppo della classe Duilio. Grazie ad ingegneri navali come Cuniberti e Masdea vennero prodotte classi di navi interessanti, ma sempre in numero limitato a causa delle necessit\u00e0 di bilancio del paese.\nLa guerra italo-turca fu il primo vero banco di prova per la nuova flotta, schierando in linea praticamente le stesse navi poi impegnate nella prima guerra mondiale, durante la quale, tuttavia, non vi fu mai alcuna vera e propria \"battaglia navale\" con la flotta austro-ungarica.\nLe scelte operate tra le due guerre condizionarono infine pesantemente le strategie e le capacit\u00e0 operative della Regia Marina nella seconda guerra mondiale, durante la quale, pur battendosi validamente, sub\u00ec una serie di sconfitte senza riuscire ad impedire il sostanziale predominio della Royal Navy nel Mar Mediterraneo.\nLe origini.\nCon gli accordi del 1815 presi al Congresso di Vienna, l'assetto dell'Europa dopo gli sconvolgimenti della Rivoluzione francese e delle conseguenti guerre napoleoniche era stato completamente ridisegnato, il Regno di Sardegna era entrato in possesso di oltre 300\u00a0km di costa ligure, lungo i quali iniziarono a svilupparsi gli interessi marittimi del regno.\nLa flotta fu affidata al barone Giorgio Des Geneys, che ne cur\u00f2 il riordino e lo sviluppo, riscuotendo una prima vittoria a Tripoli (attuale Libia) il 25 settembre 1825, contro il signore della citt\u00e0 Jussuf-Bey, in un'operazione mirata a scoraggiare i corsari barbareschi dall'effettuare scorrerie contro le coste del regno.\nNel 1850, con primo ministro Massimo d'Azeglio, fu approvata la decisione di dividere il Ministero della Marina da quello della Guerra, e unirlo a quello dell'Agricoltura e del Commercio, che includeva l'industria.\nA capo del nuovo dicastero fu nominato il conte Camillo Benso, conte di Cavour: \nIl 7 settembre 1860 Garibaldi fece il suo ingresso a Napoli, e il 15 febbraio cadde Gaeta.\nLa Regia Marina nacque il 17 marzo 1861, segnando la fine della Marina borbonica, a seguito della proclamazione del Regno d'Italia da parte del parlamento di Torino; l'unificazione delle Marine che la costituivano - Marina del Regno di Sardegna, Real Marina del Regno delle Due Sicilie, Marina dittatoriale siciliana, Marina del Granducato di Toscana - risaliva, invece, al 17 novembre 1860 (la Marina pontificia lo fu nel 1870). La squadra navale, che aveva inglobato anche uomini e navi della squadra garibaldina, eredit\u00f2 la tradizione marinara delle due maggiori marine che avevano concorso a comporla, quella del Regno di Sardegna e, soprattutto, quella del Regno delle Due Sicilie che era la marina militare pi\u00f9 potente fra quelle pre-unitarie: dalla marina borbonica provenne infatti gran parte dei mezzi, compreso l'unico vascello che fu mai in servizio con la Regia Marina, il pirovascello \"Re Galantuomo\", in precedenza il borbonico \"Monarca\".\nPer volont\u00e0 dello stesso Cavour, dalla marina borbonica si ripresero le uniformi, i gradi e i regolamenti per la nuova Marina unitaria. All'atto dell'unit\u00e0, la Regia Marina (che allora si chiamava \"Armata Navale\") disponeva di un buon numero di navi sia a vela che a vapore, ma l'eterogeneit\u00e0 delle componenti che la costituirono ne limit\u00f2 inizialmente le capacit\u00e0 operative. In effetti delle 80 navi, 58 erano a propulsione mista vela/vapore e 22 a vapore, ma comunque a un numero rilevante di mezzi non corrispondeva un'organicit\u00e0 di uomini e di tattiche di impiego.\nLe navi acquisite dalla nuova marina negli ultimi decenni dell'Ottocento, pur non essendo particolarmente antiquate, risultavano comunque obsolete dal momento che le tattiche di guerra navale stavano rapidamente rivoluzionandosi in seguito all'introduzione dei cannoni a retrocarica e ad anima rigata, dei proiettili esplosivi e delle corazzature (la prima nave corazzata, la francese \"La Gloire\", frutto dei progetti di Henri Dupuy de L\u00f4me, venne infatti varata nel 1858). Nel 1862 venne pertanto avviato dall'allora Ministro della Marina, ammiraglio Persano, un ambizioso programma di rinnovamento del costo di 2 miliardi di lire dell'epoca, basato esclusivamente sulla costruzione di nuove navi presso cantieri navali stranieri in quanto l'infrastruttura tecnologica del giovane Regno italiano e i suoi cantieri non erano in grado di costruire le moderne navi da guerra.\nQuesto piano di costruzioni ebbe anche degli aspetti particolarmente innovativi, come l'introduzione in squadra di un ariete corazzato a torri, l\"'Affondatore\" ordinato presso la Millwall Iron Work and Shipbulding Company di Londra, uno dei primi in assoluto a montare l'armamento principale in torri corazzate brandeggiabili anzich\u00e9 in batteria lungo la fiancata. Inoltre la struttura veniva riorganizzata, basandola su tre dipartimenti navali, Genova, Napoli ed Ancona, ed un moderno Arsenale militare marittimo della Spezia. Per l'epoca della terza guerra d'indipendenza italiana gi\u00e0 12 nuove corazzate erano entrate in servizio. Alcune tra esse, fregate corazzate di 2\u00aa classe con scafo in legno e quindi minori esigenze tecnologiche, vennero costruite nei cantieri italiani, precisamente le navi \"Principe di Carignano\", \"Messina\", \"Roma\", \"Venezia\", \"Conte Verde\"; altre, come le fregate corazzate della classe Re d'Italia vennero costruite nel cantiere \"Webb\" di New York, ma si trattava sempre di navi con lo scafo in legno cui veniva applicata una corazzatura a piastre di ferro; al cantiere Mediterran\u00e9e - La Seyne in Francia venivano commissionate le quattro fregate corazzate della classe Regina Maria Pia e le pirocorvette corazzate della classe Formidabile, tutte con propulsione mista vela - vapore; sempre in Francia vennero costruite le cannoniere corazzate \"Palestro\" e \"Varese\".\nI problemi della neonata Marina.\nDal punto di vista tecnologico, per le nuove navi ordinate, si trattava comunque di navi con scheletro in legno ricoperte da una corazzatura a piastre e con cannoni ad avancarica, diversamente dalla nuova tendenza che si stava affermando con l'inglese HMS \"Warrior\", costruita interamente in ferro, dotata di cannoni a retrocarica e motore a vapore con propulsione ad elica, una combinazione di fattori che rese immediatamente obsolete le navi esistenti.\nAltri problemi attanagliavano per\u00f2 la giovane Regia Marina, nonostante la tradizione delle repubbliche marinare del Medioevo e del rinascimento, di fatto non c'era continuit\u00e0 tra queste e la nuova marina, a causa della mancanza di una lunga tradizione marinara militare della nuova classe dirigente piemontese, le cui origini si possono far piuttosto risalire all'inizio dell'Ottocento dopo la caduta di Napoleone Bonaparte soprattutto per mano della flotta britannica, ma coadiuvata anche dalla marina borbonica.\nInoltre le divisioni e le ostilit\u00e0 tra gli ufficiali provenienti dalle diverse marine, principalmente tra quelli provenienti dal Regno di Sardegna e quelli del Regno delle Due Sicilie erano decisamente deleterie per lo sviluppo della nuova arma. L'omogeneizzazione delle diverse marine fu inoltre ostacolata dal fatto di aver mantenuto entrambe le precedenti scuole ufficiali (quella di Genova e quella di Napoli) piuttosto che unificarle in un'unica scuola, fatto che contribu\u00ec a mantenere aperte le divisioni esistenti; il problema venne poi superato con l'istituzione dell'Accademia navale di Livorno, voluta dall'allora Ministro della Marina, l'ammiraglio Benedetto Brin, ed inaugurata il 6 novembre 1881.\nIl personale, che per la sua eterogeneit\u00e0 fu uno dei problemi della giovane Regia Marina, era principalmente formato da:\nDa Lissa al primo conflitto mondiale.\nLa battaglia di Lissa.\nIl \"battesimo del fuoco\" della neonata Arma avvenne nella battaglia di Lissa, combattuta presso l'omonima isola del Mare Adriatico, nell'ambito della terza guerra d'indipendenza, che vide contrapposta l'Italia all'Impero austriaco. L'allora ministro della Marina Agostino Depretis elabor\u00f2 un piano che prevedeva il bombardamento ed il successivo sbarco di un corpo d'occupazione a Lissa, sede di una base navale austriaca. Comandante della flotta era l'Ammiraglio conte Carlo Pellion di Persano.\nIl 16 luglio 1866 le unit\u00e0 italiane, suddivise in tre squadre partirono da Ancona e due giorni dopo, iniziarono le operazioni contro l'isola. La flotta austriaca guidata dall'ammiraglio Wilhelm von Tegetthoff, il quale disponeva di forze inferiori a quelle italiane, part\u00ec da Pola per contrastare la forza marittima italiana.\nIl 20 luglio, le formazioni si avvistarono e Persano ordin\u00f2 di sospendere le operazioni di sbarco a Lissa per riunire la flotta e ingaggiare la battaglia. In quella che fu l'ultima grande battaglia marittima nella quale si svolsero azioni di speronamento, la flotta austriaca inflisse una dura sconfitta a quella italiana, principalmente a causa degli errori commessi dal comandante italiano e delle incomprensioni tra lui e i suoi sottoposti, Vacca e Albini. Per quanto riguarda l'Albini, ad esempio, l'unica cannonata sparata dalle sue navi a Lissa fu per richiamare il \"Governolo\" e il \"Principe Umberto\" che, contravvenendo agli ordini ricevuti, si stavano recando a dare manforte a Persano. La sconfitta cost\u00f2 la perdita delle due pirofregate corazzate \"Re d'Italia\", \"Palestro\" (in realt\u00e0 una pirocorvetta) e ben 640 uomini. Si narra che, dopo la vittoria, l'ammiraglio austriaco dedic\u00f2 uno sprezzante commento agli sconfitti, del quale esistono diverse versioni leggermente differenti, una delle quali recita: \u00abUomini di ferro su navi di legno avevano sconfitto uomini di legno su navi di ferro\u00bb.\nA questa sconfitta viene tradizionalmente fatto risalire l'uso del fazzoletto nero dal doppio nodo che i marinai italiani indossano ancora al giorno d'oggi come parte della propria uniforme, come simbolo del lutto per l'esito di tale battaglia. In realt\u00e0 sia nella Real Marina del Regno delle Due Sicilie che nella Regia Marina Sarda era d'uso il fiocco nero.\nLissa fu un disastro per la Regia Marina e per l'intero Paese anche perch\u00e9 seguiva di pochi giorni la sconfitta subita dall'esercito a Custoza. Alla sconfitta cos\u00ec pesante, si aggiunsero ben presto le restrizioni economiche nel bilancio, dovute alla crisi economica che aveva colpito il paese: il discredito della Marina e le condizioni di depressione morale, la triste situazione finanziaria del Paese dopo la campagna del 1866, che imponevano grandi economie, implicavano il grave pericolo che rimanesse incompresa la necessit\u00e0 del potere marittimo; il fatto che la Marina italiana nel 1866 aveva mancato ad un compito offensivo non costituiva un insegnamento capace di far emergere come essa tuttavia fosse indispensabile quale mezzo di difesa, data la nostra posizione geografica, l'estensione e la vulnerabilit\u00e0 del litorale.\nIl periodo negativo dur\u00f2 ancora un decennio circa; solo dal 1877 con Benedetto Brin ministro, vi fu una costante crescita degli stanziamenti che nel 1890 consent\u00ec all'Italia di entrare nel novero delle potenze marittime, arrivando a ricoprire il terzo posto tra le maggiori flotte mondiali.\nLa Regia Marina si dot\u00f2, infatti, di nuove e moderne corazzate ed avvi\u00f2 l'ammodernamento della propria flotta. Tra queste, le due navi della classe Duilio che con i loro cannoni da 450\u00a0mm potevano distruggere qualunque nave esistente pur non essendo dotate di una corazzatura proporzionata al loro potere offensivo; fatto importante dal punto di vista strategico, le due navi della classe potevano affrontare da sole l'intera squadra navale francese dell'epoca, principale rivale dell'Italia nel Mediterraneo. Inoltre la successiva classe Italia, che rispetto alla classe precedente aveva l'armamento non in torre ma in barbetta, con una corazzatura ancora pi\u00f9 ridotta e la cui protezione passiva era costituita da una fitta compartimentazione interna, oltre a una grande autonomia; altro aspetto notevole della classe Italia era la sua capacit\u00e0 di imbarcare nei suoi grandi volumi interni un elevato numero di soldati, rendendola di fatto l'antesignana di una nave da sbarco e quindi con capacit\u00e0 di proiezione strategica. Un unico aspetto in apparente contrasto con la politica di rafforzamento di Brin fu l'eliminazione nel 1878 della \"Fanteria Real Marina\", gli avi dell'attuale Reggimento San Marco. Dal punto di vista strategico la Regia Marina si rivolse soprattutto al teatro occidentale, in vista di una possibile guerra difensiva con la Francia.\nI progettisti navali.\nIn questo periodo la Regia Marina vide crescere un gruppo di progettisti molto preparati, che furono gli artefici della realizzazione delle classi di corazzate ed incrociatori che riportarono la cantieristica navale italiana ai vertici nello scenario mondiale fino alla prima guerra mondiale; tra essi, oltre all'eclettico Benedetto Brin, generale del Corpo del genio navale oltre che politico, Edoardo Masdea e soprattutto Vittorio Cuniberti che fu il teorizzatore della nave da battaglia monocalibro, della quale articol\u00f2 per primo il concetto di una nave da battaglia armata solo di cannoni di grande calibro nel 1903. Quando la Regia Marina non persegu\u00ec la sua idea per questioni economiche e di volont\u00e0 politica, Cuniberti scrisse un articolo intitolato \"An Ideal Battleship for the British Fleet\" (una nave da battaglia ideale per la flotta britannica) per \"Jane's Fighting Ships\" propagandando il suo concetto. Questo, che fu al centro di molte e animate discussioni tecniche su scala mondiale, verr\u00e0 per\u00f2 realizzato dalla Royal Navy con la sua HMS \"Dreadnought\" che preceder\u00e0 di pochissimo la statunitense classe South Carolina. L'idea di Cuniberti avrebbe cos\u00ec radicalmente rivoluzionato il concetto di nave da battaglia e di strategia navale per il dominio dei mari, con un'accelerazione che avrebbe visto la fine solo con l'avvento della portaerei al centro di un gruppo da battaglia durante la seconda guerra mondiale.\nLe sperimentazioni.\nNegli anni a cavallo della fine del XIX secolo e l'inizio del XX alcune sperimentazioni vennero svolte a bordo di navi della Regia Marina, ad opera di Guglielmo Marconi. In particolare l'incrociatore \"Carlo Alberto\", della classe Vettor Pisani venne attrezzato per compiere esperimenti di radiocomunicazione a lunga distanza. In particolare, nel 1902 venne dotato di un sistema di antenne disteso tra i due alberi che venne utilizzato per trasmissioni a lunga distanza, sulla tratta tra Ferrol e Poldhu; all'epoca la nave era al comando del contrammiraglio Carlo Mirabello, ed il tenente di vascello Luigi Solari coadiuv\u00f2 Marconi negli esperimenti; lo stesso Solari venne intervistato dal il Resto del Carlino il 21 gennaio 1903 riguardo al successo delle trasmissioni e alla preparazione tecnica di Marconi.\nLa convenzione navale del 1900 e i problemi nell'Alleanza.\nCon il trattato di Campoformio del 17 ottobre 1797, Venezia, l'Istria e la Dalmazia erano passate sotto l'Austria che, grazie a questi possedimenti, cominci\u00f2 ad esercitare la propria influenza, quasi indisturbata, sul mare Adriatico. Successivamente a favore del Regno d'Italia ci fu l'annessione di Venezia del 1866, che sembr\u00f2 riequilibrare in parte le cose, anche se l'Impero continuava a possedere l'importante porto di Trieste che, dopo l'apertura del canale di Suez, aveva acquisito a pieno titolo la funzione di porta principale tra Oriente ed Occidente.\nL'egemonia austriaca nell'Adriatico per\u00f2 non vacill\u00f2, e per i successivi 38 anni, sembr\u00f2 che l'Italia si fosse disinteressata dell'Adriatico, mentre l'Austria poteva indisturbata cercare di sopraffare il sentimento di italianit\u00e0 nei territori ad essa soggetti. Forse per non accrescere l'attrito le navi della Marina italiana si astennero dal mostrare la bandiera nell'Adriatico, il dominio austriaco sembrava definitivo, ma verso la fine del XIX secolo, questo periodo di \"disinteresse\" verso il Golfo di Venezia non fu l'unico problema per la Marina del Governo Crispi. Un forte disavanzo nel bilancio dello Stato diminu\u00ec fortemente i fondi destinati alle Forze Armate e anche la Marina risent\u00ec particolarmente di questo calo nei finanziamenti. Negli anni seguenti, parallelamente alla crescita delle altre marine, la Marina italiana scese dal terzo al settimo posto tra le potenze marittime, e per la sua sicurezza non poteva fare affidamento nemmeno sugli alleati, in quanto fino al 1900 non esistevano piani navali nell'ambito della Triplice Alleanza che stabilissero una risposta congiunta ad un eventuale attacco francese.\nCos\u00ec, dal 5 novembre al 5 dicembre 1900 ebbe luogo una serie di incontri atti a regolamentare l'eventualit\u00e0 di una guerra navale, al termine dei quali fu deciso che la flotta italiana in caso di conflitto, avrebbe dovuto assumersi la difesa di tutto il Mediterraneo ad eccezione dell'Adriatico, affidato alla flotta austriaca, mentre la Germania sarebbe rimasta a difendere i suoi interessi nel Mare del Nord. In sintesi, l'Austria non si sarebbe allontanata dal suo \"bacino\". Se i risultati militari non procedevano a dovere, i rapporti politici non andavano meglio tra i paesi dell'Alleanza. Ad inizio del secolo, mentre i rapporti con la Francia andavano migliorando, quelli con l'Austria tornavano a diventare ostili, e la Triplice Alleanza inizi\u00f2 a mostrare segni di cedimento, proprio quando sub\u00ec un altro colpo con l'occupazione italiana della Tripolitania e della Cirenaica.\nL'Italia tentava di assumere un ruolo di rilievo nella politica coloniale europea, abbandonata dopo le sconfitte in Eritrea e Somalia, ma che voleva essere ripresa nei territori nordafricani che costituivano parte dell'Impero ottomano. Chiaramente i rapporti tra i due paesi si deteriorarono rapidissimamente e il 28 settembre 1911 fu consegnata la dichiarazione di guerra all'Impero turco.\nLa guerra italo-turca.\nDurante il conflitto la Regia Marina fu pesantemente impegnata, sia per appoggiare le operazioni a terra che per contrastare le manovre della flotta turca, che comunque non era molto consistente. La squadra navale italiana dell'ammiraglio Raffaele Borea-Ricci il 30 settembre si present\u00f2 davanti al porto di Tripoli, il 2 ottobre iniziarono i bombardamenti e il 5 un contingente di Fanteria di Marina comandato dal capitano di vascello Umberto Cagni di Bu Meliana occup\u00f2 la citt\u00e0; successivamente nel mese di ottobre furono occupate dalla Fanteria di Marina in ordine Tobruch (il 4), Derna (il 19), Bengasi (il 20), Homs (il 21) e Zuara, mentre la Marina fu utilizzata nuovamente per occupare le isole di Rodi e il Dodecaneso, anch'esse sotto dominio ottomano. Nel teatro dell'Egeo infatti una consistente forza navale oper\u00f2 in modo da impedire qualunque movimento turco in mare, bombardando il 19 aprile 1912 i forti dei Dardanelli con le unit\u00e0 da battaglia come le corazzate classe Regina Margherita e gli incrociatori corazzati classe Pisa e classe Giuseppe Garibaldi, mentre reparti da sbarco occupavano le isole Sporadi Meridionali.\nUn secondario teatro di operazioni fu la costa libanese, dove gli incrociatori corazzati \"Garibaldi\" e \"Ferruccio\", comandati dal contrammiraglio Paolo Thaon di Revel, il 24 febbraio 1912, in un'azione congiunta affondarono la vecchia cannoniera turca \"Avnillah\" e la torpediniera \"Angora\" nel porto di Beirut. Nel Mar Rosso, la battaglia di Kunfida del 7 gennaio 1912 vide una flottiglia italiana composta da un incrociatore e due cacciatorpediniere prevalere su sette cannoniere (tutte affondate) ed uno yacht armato turchi. Infine il 18 luglio 1912 una squadriglia di torpediniere comandata dal capitano di vascello Enrico Millo tent\u00f2 il forzamento dello stretto dei Dardanelli, ma l'azione venne abortita dopo che una torpediniera si incagli\u00f2 e venne recuperata dopo varie ore, sotto il tiro dei cannoni turchi; perduto l'effetto sorpresa e non potendo concludere l'operazione col favore dell'oscurit\u00e0, la squadriglia invert\u00ec la rotta senza perdite. La Marina in questo modo riusc\u00ec dopo Lissa ad avere successo in un'altra importante campagna militare.\nLa convenzione navale del 1913.\nFin dal 1900 le finanze dello Stato italiano avevano ricominciato a migliorare e lo stesso bilancio della Marina si attest\u00f2 su buoni livelli. Il 1\u00ba aprile 1913 il viceammiraglio Paolo Thaon di Revel assunse l'incarico di capo di stato maggiore della Regia Marina, incarico delicato in un periodo di rapide evoluzioni tecnologiche e incertezze politiche nello Stato e nelle stesse forze armate. L'ammiraglio fu molto critico fin dall'inizio nei rapporti che legavano l'Italia alle potenze centrali che riteneva insufficienti a garantire un successo in caso di conflitto contro un'alleanza franco-russa. Secondo il nuovo capo di Stato Maggiore, in caso di conflitto, la Marina italiana non avrebbe dovuto preoccuparsi di difendere anche gli interessi delle altre potenze, bens\u00ec concentrarsi sui propri, e agire politicamente e militarmente in questo senso; ma l'obbligatoria obbedienza alla politica vincol\u00f2 Thaon di Revel a indire una nuova riunione diplomatica interalleata per rivedere gli accordi navali in vigore.\nI lavori ebbero luogo a Vienna tra il 3 e il 23 giugno 1913, in cui l'Italia riusc\u00ec a convincere gli alleati che solo con un concreto aiuto della stessa flotta austriaca, quella italiana avrebbe potuto garantire la sicurezza nell'Adriatico, altrimenti a rischio in caso di attacco da parte della forte flotta francese. Tali osservazioni ritenute valide per\u00f2 dovettero ottenere in cambio l'assegnazione in caso di guerra del Comando supremo delle forze navali alleate all'Austria-Ungheria.\nIn sintesi, l'Italia era riuscita ad allontanare la flotta austriaca dall'Adriatico, nel quale in caso di conflitto sarebbero rimaste forze navali miste tra le pi\u00f9 antiquate a protezione delle coste. La preoccupazione tuttavia era se la flotta della Triplice Alleanza sarebbe stata in grado, e per quanto tempo, di contrastare efficacemente la flotta dell'Intesa.\nIl potenziamento.\nDall'assunzione del comando della Regia Marina, Thaon di Revel dovette provvedere ad un riordino generale dell'Arma: per la scarsit\u00e0 di fondi che colp\u00ec la Marina negli ultimi decenni del XIX secolo, la sua organizzazione, il suo potenziale e le componenti della sua flotta erano afflitti da diversi problemi, che andavano dalla scarsa potenza delle difese costiere allo scarso livello di mezzi e materiali fino alle carenze numeriche e addestrative a livello di personale. L'ammiraglio inizi\u00f2 quindi un determinato confronto con le istituzioni politiche per tentare di dare al paese uno strumento navale adatto, bilanciato, efficiente e moderno, dotato di navi da battaglia, ma al contempo provvisto di una grande variet\u00e0 di unit\u00e0 sottili e siluranti cos\u00ec come sommergibili e idrovolanti; macchine che nelle marine europee avevano raggiunto un ragguardevole livello di sviluppo.\nIl personale.\nDopo la guerra di Libia, il personale di servizio della Regia Marina sub\u00ec una pesante riduzione, e per questo motivo l'ammiraglio Thaon di Revel fece presente dal primo momento del suo insediamento come capo di Stato Maggiore al Ministero le gravi carenze di personale di ogni livello che affliggeva la Marina. Thaon di Revel propose che venissero completati il prima possibile i quadri organici degli ufficiali e che la forza del Corpo Reale Equipaggi (CRE) fosse aumentata per avere almeno al completo gli uomini delle navi da battaglia.\nPer\u00f2 queste richieste, per ragioni di bilancio, non trovarono accoglimento, e al 1914 il numero degli ufficiali comprensivi della riserva e del complemento era pari a unit\u00e0 delle quali un migliaio di vascello, mentre il personale CRE ammontava ad appena uomini.\nNelle colonie del Corno d'Africa e poi della Libia fin dal 1902 la Regia Marina reclut\u00f2 ascari di marina. L'arruolamento era volontario tra gli eritrei, somali e poi tra i libici di et\u00e0 compresa tra 16 e 30 anni. Oltre che per negli equipaggi marittimi della Flotta del Mar Rosso, gli ascari prestavano servizio anche nel Corpo delle capitanerie di porto.\nLe difese costiere.\nPer molti anni venne privilegiato l'approntamento delle difese costiere tirreniche, invece le coste adriatiche rimasero ad un livello di arretratezza preoccupante: le artiglierie erano obsolete e inconsistenti al confronto con le moderne artiglierie navali di cui erano dotate le navi da battaglia, cosicch\u00e9 queste potevano infliggere gravi danni restando fuori dalla portata delle batterie costiere.\nNel maggio 1913 la Commissione Suprema per la Difesa dello Stato approv\u00f2 un piano di lavori per la sistemazione difensiva del litorale per una spesa di 124.173.000 lire con lo scopo di riordinare alcune batterie antisiluranti e delle stazioni fotoelettriche. Ad un anno di distanza, e dopo l'approvazione di un altro programma finanziario, fino all'ingresso in guerra, nessuno dei lavori di adeguamento previsti era in opera; l'Italia si presentava quindi con delle grosse carenze difensive soprattutto e paradossalmente proprio nell'Adriatico, mare in cui ci si stava preparando a convogliare la maggior parte degli sforzi.\nLe costruzioni navali.\nAgli inizi del secolo era stato approvato un programma di costruzioni navali con l'impostazione di tre grandi unit\u00e0 navali ogni tre anni, in modo da sostituire quelle pi\u00f9 vecchie, e in tempi relativamente brevi costruire una flotta moderna e omogenea. Nonostante la Regia Marina considerasse come nemico potenziale la Francia, in seguito al potenziamento navale austriaco messo in atto nel 1908, lo Stato Maggiore italiano present\u00f2 un elaborato nel quale si presentava una strategia che consisteva nell'assumere il ruolo di flotta bloccante e costringere la flotta austriaca all'interno dei suoi sicuri porti.\nQuesta strategia richiedeva per\u00f2 un elevato numero di unit\u00e0, in rapporto minimo di 2 a 1, ma come al solito i fondi disponibili non furono sufficienti a sostenere lo sforzo economico richiesto, che fu quindi ridotto dopo la firma della convenzione navale del 1913. Nella primavera del 1914, senza contare le unit\u00e0 pi\u00f9 datate, la Regia Marina aveva in servizio tre unit\u00e0 monocalibro di ottimo livello per velocit\u00e0, potenza e protezione: il \"Dante Alighieri\" (prima dreadnought costruita in Italia e progettata da Masdea), il \"Giulio Cesare\" (entrambe da tonnellate) e il \"Leonardo da Vinci\" da tonnellate, una quarta, il \"Conte di Cavour\" ( t) era prossima all'ingresso in linea, mentre il \"Duilio\" e l\"'Andrea Doria\" da t erano in allestimento. A queste si aggiungevano la Divisione Corazzate del tipo \"Regina Elena\", le due \"Margherita\" e gli incrociatori corazzati tipo Pisa e \"San Giorgio\" anch'essi dotati di buone prestazioni generali, oltre ai tre vecchi \"Garibaldi\" da tonnellate. Il resto della flotta era poi completata dagli esploratori \"Quarto\", \"Bixio\", \"Libia\" e \"Marsala\", cui era previsto vi si aggiungessero i piroscafi della classe Citt\u00e0, armati con cannoni da 120\u00a0mm.\nNel 1910 aveva avuto inizio la costruzione di due cacciatorpediniere classe Audace e otto classe Indomito da 680 t, queste ultime di buona qualit\u00e0, su cui l'ammiraglio fece affidamento, cos\u00ec nel 1913 furono impostati 8 cacciatorpediniere classe Rosolino Pilo, da 770\u00a0t simili alle classi \"Audace\" e \"Indomito\". Quell'anno furono poi approntati anche tre esploratori leggeri da \u00a0t classe Alessandro Poerio e l'anno successivo inizi\u00f2 la costruzione delle tre unit\u00e0 della classe Mirabello, simili alle Poerio ma da t, veloci e potenti che rientravano sempre nella categoria degli esploratori leggeri. Il naviglio di squadra era poi completato da 11 cacciatorpediniere classe Soldato da 400 tonnellate, sei cacciatorpediniere classe Borea da circa 370\u00a0t e 5 classe Lampo da 350\u00a0t costruiti un decennio prima. Infine in linea vi erano poi 28 torpediniere da 200 tonnellate, e torpediniere costiere di vario tipo con compiti di pattugliamento, scorta e antisommergibile.\nI sommergibili.\nGi\u00e0 dal 1890 la marina italiana si interess\u00f2 della nuova arma sottomarina, quando fu impostato e prodotto nell'Arsenale di La Spezia il sommergibile \"Delfino\", che per\u00f2 non ebbe molta fortuna in quanto il progetto dopo un primo abbandono fu reso operativo solo quattordici anni dopo. Quando nel 1913 Thaon di Revel assunse il comando, si dimostr\u00f2 subito molto interessato allo sviluppo dei mezzi subacquei, tanto che riusc\u00ec a far approvare un programma che portasse il numero di unit\u00e0 sommergibili dalle iniziali 12 al numero di 36, insufficienti nei confronti delle 92 unit\u00e0 gi\u00e0 in possesso della marina francese, ma decisamente superiori alle 6 in possesso della marina austriaca.\nNel 1914 la flotta contava oltre al \"Delfino\" anche cinque \"Glauco\" da 160 tonnellate costruiti prima del 1910, il \"Foca\" poco pi\u00f9 grande e otto classe \"Medusa\" da 250 tonnellate muniti di due tubi lancia siluro, il \"Nautilus\" e il \"Nereide\" da 225 tonnellate e il \"Giacinto Pullino\" da 355 tonnellate a cui a dicembre verr\u00e0 affiancato il \"Galileo Ferraris\". All'inizio delle ostilit\u00e0 venne anche requisito l\"'Argonauta\", esemplare unico costruito per la Marina zarista, che fu al centro di un singolare dirottamento durante il collaudo.\nL'aviazione marittima.\nL'Italia fu la prima nazione ad impiegare il mezzo aereo in un conflitto, precisamente durante la guerra italo-turca, e da allora, l'arma aerea fece notevoli progressi anche grazie all'interesse di Thaon di Revel, che diede un impulso nell'acquisizione di nuove macchine e la costruzione di aeroscali e stazioni di idrovolanti.\nLa Regia Marina inizi\u00f2 a provare interesse verso l'aviazione all'inizio del XX secolo cominciando ad adattare alcune sue unit\u00e0 anche al compito di nave aerostiera. Fu nell'ambito delle esercitazioni effettuate nell'ottobre 1907 che l'incrociatore corazzato \"Elba\", cos\u00ec adibito, effettu\u00f2 delle operazioni di ricognizione ed avvistamento di zone minate operando grazie a palloni frenati. Pur conseguendo risultati giudicati contrastanti, negli anni seguenti venne dato seguito a quella teoria.\nIn quegli anni si stava sviluppando anche l'aviazione con il \"pi\u00f9 pesante dell'aria\" e la nuova tecnologia ebbe sostenitori nella sua applicazione in campo navale, quali il tenente di vascello Fausto Gambardella, ipotizzando anche la creazione di unit\u00e0 appositamente studiate per trasportare aerei, idea molto simile al futuro concetto della portaerei. Un pilota di aerostato, Ettore Cianetti della Brigata Specialisti del Genio di Roma, si espresse invece negativamente ed in favore del dirigibile, pur se limitatamente a operazioni in quota nelle vicinanze di stazioni costiere, affermando che un suo utilizzo non era possibile data la sua tecnologia difficilmente applicabile alle operazioni militari. Perplessit\u00e0 smentite dal rapido evolversi del mezzo.\nLa crescente curiosit\u00e0 verso il nuovo mezzo aereo cre\u00f2 la disponibilit\u00e0 di un primo nucleo di piloti i quali fondarono una scuola di pilotaggio a Venezia, che nel marzo 1913 venne presa in carico dalla Regia Marina e battezzata Squadriglia \"San Marco\", e che poteva contare su una flotta gi\u00e0 di otto idrovolanti di vari modelli.\nNel maggio 1913, sempre sotto l'impulso del capo di Stato Maggiore, fu decisa la costituzione di una sezione \"Aviazione marittima\" presso il 1\u00ba Reparto dello S.M. e, nel marzo del 1914, fu istituito il 5\u00ba Reparto che permise alla Marina di possedere un servizio aeronautico embrionale, con alcune stazioni, pochi piloti e un numero esiguo di idrovolanti.\nIl 5\u00ba Reparto successivamente present\u00f2 alcuni piani di ampliamento, riuscendo ad arrivare allo scoppio del conflitto con una \"flotta\" composta da 14 idrovolanti di vario tipo, ripartiti tra la scuola di Venezia, quella di La Spezia e le grandi unit\u00e0 Dante Alighieri, Amalfi e San Marco; un nuovo aeroscalo a Ferrara con l'aeronave \"M2\", un aeroscalo a Jesi, uno in costruzione a Pontedera, un'aeronave collaudo tipo \"V\" a Vigna di Valle.\nL'approssimarsi del conflitto.\nL'agosto 1914.\nCon l'attentato di Sarajevo e il cataclisma politico che ne deriv\u00f2, l'Italia decise per la neutralit\u00e0, come per altro fecero altri paesi europei, ma oramai la miccia della guerra era stata accesa, e l'Italia si trov\u00f2 a dover affrontare una situazione molto critica: da una parte l'alleanza ufficiale con gli Imperi centrali che avevano dato inizio alle ostilit\u00e0, e dall'altra i forti interessi che il governo italiano avrebbe potuto sfruttare per un'alleanza con l'Intesa. Il 3 agosto dopo la dichiarazione di neutralit\u00e0 il Ministro della Marina eman\u00f2 a tutte le capitanerie di porto la circolare n\u00ba27380:\nLa neutralit\u00e0 influ\u00ec non tanto sulla Regia Marina ma soprattutto sui piani difensivi dei suoi alleati, infatti con la flotta tedesca impegnata nel Mare del Nord, la flotta austriaca si trov\u00f2 improvvisamente sola contro le forze navali dell'Intesa, rispetto alle quali, considerando anche solo la flotta francese, era decisamente inferiore.\nCos\u00ec l'Austria decise di richiudersi all'interno dei suoi porti, e il fronte marittimo si contrasse entro la fascia costiera orientale dell'Adriatico fino allo sbocco del canale d'Otranto.\nMa la neutralit\u00e0 dell'Italia, fu un elemento di cui l'ammiraglio austriaco Anton Haus dovette tener conto, in quanto un intervento del Regno d'Italia a fianco dell'Intesa avrebbe fatto diventare la Marina italiana il maggior antagonista della flotta austriaca, e per questo motivo venne deciso di mantenere il quanto pi\u00f9 possibile intatta la flotta e tenerla pronta contro un possibile scontro con l'Italia.\nLa Regia Marina si prepara alla guerra.\nI vertici della Marina presentarono immediatamente una serie di relazioni al capo di stato maggiore e al Consiglio dei ministri sullo stato della Forza Armata analizzata il primo agosto 1914, da cui l'ammiraglio Thaon di Revel rilevava che in un'ipotesi di conflitto tra l'Alleanza e l'Intesa, il rapporto tra le forze navali era sfavorevole per l'Alleanza, considerando anche che un intervento inglese nel Mediterraneo assieme alla flotta francese avrebbe reso praticamente impossibile ogni speranza di vittoria degli Imperi centrali nel Mediterraneo, anche con l'intervento italiano a fianco dell'Austria. Inoltre la grande estensione di coste italiane, e la mancanza di adeguate difese costiere soprattutto per i poli industriali marittimi di Genova, Livorno, Civitavecchia, Napoli, Palermo e Ancona avrebbero reso vulnerabili questi centri, che sarebbero stati certamente obiettivi delle eventuali offensive marittime anglo-francesi.\nPoi c'era la questione delle colonie, in quanto in caso di conflitto la Regia Marina avrebbe incontrato seri problemi a mantenere i collegamenti con queste, essendo le rotte in questione sotto controllo inglese.\nTutte queste motivazioni di carattere marittimo influenzarono sicuramente anche le scelte politiche che l'Italia fece nei mesi successivi, ma nonostante l'iniziale neutralit\u00e0, il Ministero della Guerra intensific\u00f2 gli stanziamenti alla Marina in modo da cominciare un'opera di potenziamento della flotta, del personale, delle difese costiere e degli stessi piani di guerra. Quindi mentre si incrementava lo strumento militare, i vertici della Marina consideravano anche il probabile impegno armato contro l'Impero austro-ungarico, e di conseguenza modificarono i piani che prevedevano il mare Adriatico come principale teatro delle operazioni di guerra.\nIl primo provvedimento a livello operativo allo scoppio del conflitto fu la ridislocazione della flotta nel porto di Taranto ove assunse la denominazione di \"Armata Navale\" che il 26 agosto 1914, fu posta al comando di S.A.R. il Duca degli Abruzzi, a cui seguirono i primi studi per eventuali operazioni contro l'Austria.\nFu ripresa l'ipotesi, gi\u00e0 avanzata nel 1908, di un atteggiamento attendista della flotta avversaria a protezione dei suoi potentissimi porti che avrebbe agito solo con operazioni di naviglio minore per logorare la flotta italiana, alla ricerca del momento pi\u00f9 favorevole per sferrare un decisivo attacco con le unit\u00e0 maggiori; e come evidenziato gi\u00e0 nel 1908, l'unica strategia attuabile doveva consistere nel blocco del traffico nemico, con l'intento di far uscire dai porti le unit\u00e0 maggiori per portarle lontano dalle basi e impegnarle in battaglia.\nAltra decisione fu quella, in caso di conflitto, di occupare territorialmente una parte della costa nemica per assicurare il sostegno del fianco destro dell'Armata, di creare un blocco all'imbocco del canale d'Otranto per impedire alle navi austriache di uscire dall'Adriatico, di minare le principali linee di comunicazione nemiche e cercare di assicurare il dominio nell'Alto Adriatico anche per sostenere le operazioni del Regio Esercito sull'Isonzo.\nIntanto mentre la diplomazia e la politica lavoravano alacremente per assicurare al paese le pi\u00f9 vantaggiose condizioni per entrare in guerra a fianco dei pi\u00f9 probabili vincitori, a fine 1914 cominciava a preoccupare la situazione in Albania, specialmente per la sua parte pi\u00f9 meridionale dove l'avanzata austriaca in Serbia minacciava di portare sotto l'influenza dell'Impero lo Stato albanese; questo avrebbe penalizzato fortemente la possibilit\u00e0 di controllare il Canale d'Otranto, la tanto importante porta per l'Adriatico. Cos\u00ec venne deciso di instaurare rapidamente dei presidi a Saseno e Valona, con delle azioni presentate come \"esercizio di polizia marittima per impedire il contrabbando di armi\" per cui fu incaricata la Marina, che occup\u00f2 le citt\u00e0 in cui il 25 dicembre fece sbarcare i primi marinai in attesa dell'arrivo dell'esercito che avvenne quattro giorni dopo.\nLa Marina nella Grande Guerra.\nAl momento dell'entrata in guerra dell'Italia contro gli Imperi centrali il 24 maggio 1915, la Regia Marina fu impegnata in azioni di pattugliamento dell'Adriatico, di supporto all'ala destra dell'esercito impegnato sull'Isonzo e di blocco del litorale austro-ungarico e del Canale d'Otranto. Nel corso del conflitto venne dato notevole impulso, sul fronte dei mezzi a disposizione, allo sviluppo della componente aerea della Marina. Furono infatti utilizzati, da quest'ultima, oltre agli aerei e ai dirigibili di stanza a terra anche idrovolanti installati a bordo e furono inoltre concepiti ed approntati nuovi mezzi d'assalto e mezzi veloci:\nL'Italia inoltre costru\u00ec e mantenne in servizio diverse corazzate, ma queste non parteciparono ad alcuna battaglia navale degna di nota. Per la maggior parte della durata del conflitto le marine italiana ed austriaca mantennero infatti una sorveglianza relativamente passiva verso la controparte. Entrambe le parti compirono comunque alcune azioni di rilievo:\nMarinai combatterono anche a terra: infatti una brigata di fanteria di marina venne schierata nei ranghi della 3\u00aa armata del duca d'Aosta e varie batterie costiere appoggiarono la fanteria dell'esercito; la brigata non era costituita come reparto ufficiale, tanto che la Fanteria di Marina verr\u00e0 riformata solo a guerra finita, ma compagnie di \"marinai fucilieri\" (che era il nome della specializzazione dopo la riforma Brin) combatterono a Grado e a Cortellazzo (\"Cortellazzo\" \u00e8 appunto il nome del battaglione logistico dell'attuale reggimento \"Carlotto\", che svolge funzioni di scuola e logistica, abbinato al \"San Marco\" nella \"Forza da Sbarco della Marina Militare\"); inoltre un gruppo d\u2019artiglieria fu creato con i marinai superstiti dell'affondamento dell'incrociatore \"Amalfi\" ed impiegato con l'XI corpo d\u2019armata sul Carso e un \"raggruppamento Artiglieria Marina\" con 100 cannoni venne creato ed inquadrato nel VII corpo d'armata, che operava sul fianco destro della 3\u00aa armata. Successivamente, all'inizio del 1918, le varie compagnie vennero raggruppate in un reggimento costituito da tre battaglioni di fanti di marina, \"Grado\", \"Caorle\" e \"Monfalcone\", cui se ne aggiunse un quarto, il \"Golametto\", e un reggimento di artiglieria su otto gruppi. Il \"Monfalcone\" verr\u00e0 il 9 aprile 1918 intitolato al suo ex comandante, MOVM alla memoria Andrea Bafile. Inoltre imbarcazioni leggere pattugliarono i fiumi contro le infiltrazioni austriache e unit\u00e0 leggere coprirono dal mare le operazioni costiere.\nIl primo dopoguerra.\nLa fine del conflitto trov\u00f2 la Regia Marina divisa sul giudizio da dare ai vari tipi di unit\u00e0, con diversi partiti interni agli ufficiali (gli ammiragli Millo e Cagni opposti a Thaon di Revel), e sostanzialmente insoddisfatta dei risultati politici ottenuti. Infatti il mito della \"vittoria mutilata\" fu molto appoggiato in diversi ambienti navali, che avrebbero preferito un'aggressiva politica nei Balcani e nel Mediterraneo orientale, con annessioni eccedenti quelle previste dagli accordi internazionali e dalle paci che posero fine al conflitto. In particolar modo in Dalmazia. Politicamente la marina rischi\u00f2 di uscire dalla sua tradizionale neutralit\u00e0, molti ufficiali di vascello appoggiarono apertamente i nazionalisti, ed in seguito i fascisti, mentre all'interno dei gruppi militar-industriali della cantieristica privata andava facendosi forte un rapporto con il partito fascista, attraverso la persona di Costanzo Ciano. La Regia Marina quindi non fu particolarmente avversa alla marcia su Roma e tese a sottovalutare l'impatto eversivo del fascismo, nel complesso accettando quando non appoggiando apertamente le sue posizioni navaliste, imperialiste, nazionaliste e belliciste.\nLe teorie del dopoguerra pre-trattato di Washington.\nSubito prima della presa del potere di Mussolini la Regia Marina era divisa in tre principali correnti di pensiero: i \"rivoluzionari\" (con il teorico Vincenzo De Feo, ma formata sovente comandani di MAS e di naviglio leggero nel precedente conflitto come Costanzo Ciano), che credevano in una forza armata basata sul naviglio leggero, i MAS, i sommergibili, gli aerei (anche di base a terra, ma della marina) e la guerra di usura, gli \"evoluzionisti\" (con i teorici Romeo Bernotti, Alberto da Zara e, soprattutto Domenico Fioravanzo, oltre ai gruppi rivali legati tanto all'ammiraglio Millo che all'ammiraglio de Revel e a giovani ufficiali come Raffaele de Courten), che invece volevano utilizzare le nuove armi (specie l'aviazione navale, anche con le portaerei) in un contesto di flotta bilanciata in ogni sua componente (inclusa soprattutto quella da battaglia) con una grande enfasi sui grossi calibri (e la velocit\u00e0) piuttosto che sulle armi insidiose e i siluri, e i sostenitori della difesa del traffico, che vedevano cio\u00e8 nella guerra navale essenzialmente una guerra per mantenere aperte le vie di comunicazioni mercantili (e a danneggiare quelle nemiche) e quindi intendeva privilegiare la costruzioni di unit\u00e0 di scorta e pattugliamento (vedette anti sommergibile, cacciatorpediniere, incrociatori leggeri), con aliquote destinate invece a disturbare il traffico nemico (esploratori, incrociatori leggeri, sommergibili) e a fare attrito navale (MAS, posamine, ecc.), rinunciando per\u00f2 alle navi da battaglia. Anzi le grandi battaglie navali erano giudicate inutili, mentre la scorta ai convogli era considerata centrale. Portavoce di questa terza scuola (minoritaria all'interno della marina, ma molto moderna e simile alla dottrina poi adottata dalla Marina Militare nel corso della guerra fredda) fu l'ammiraglio Giovanni Sechi, ministro della marina dal 1919 al 1921, che inizi\u00f2 a dare questa impostazione ai primi programmi navali post-bellici, cancellando le corazzate classe Caracciolo, mettendo in riserva le navi da battaglia e favorendo il naviglio leggero e la ricerca tecnologica antisottomarina. L'arrivo al potere del fascismo pose Sechi fuorigioco e punt\u00f2 ad allearsi con gli ammiragli \"evoluzionisti\" piuttosto che quelli, gi\u00e0 fascisti, \"rivoluzionari\".\nLe influenze del Trattato di Washington.\nLa conferenza di Washington per il disarmo navale postbellico, conclusasi nel febbraio del 1922 con il trattato navale, stabil\u00ec che vi sarebbe dovuta essere la parit\u00e0 nel dislocamento complessivo tra le marine italiana e francese sia per quanto riguardava le navi da battaglia ( tonnellate ciascuna, nell'art. 4) che le portaerei ( tonnellate ciascuna, nell'art. 7): tale decisione influenz\u00f2 lo sviluppo della flotta italiana nel corso degli anni tra le due guerre mondiali, condizionandolo al mantenimento dell'equilibrio con la Francia. In particolare per il regime divenne fondamentale per la politica navale (fino quasi alla fine degli anni '30) raggiungere mantenere, anche e soprattutto per motivi di prestigio internazionale, la parit\u00e0 con la Francia, malgrado quest'ultima potenza disponesse di un sistema industriale molto pi\u00f9 avanzato, e di bilanci militari molto pi\u00f9 ricchi. Per questo furono sacrificate all'obbiettivo della parit\u00e0 diverse voci di spesa, come la preparazione degli equipaggi e degli ufficiali, l'addestramento, la ricerca e lo sviluppo di armi nuove e pi\u00f9 avanzate, l'adeguamento e la modernizzazione degli arsenali pubblici e privati, la fortificazione dei porti, la creazione di riserve di combustibili, mine, munizioni ecc. Questo fu particolarmente evidente nei primi anni '30, quando la Marina francese ricominci\u00f2 ad armarsi (anche guardando al riarmo tedesco) e la marina italiana reag\u00ec diminuendo il numero delle radiazione e varando moltissime unit\u00e0 (soprattutto incrociatori e sommergibili) che riproducevano con piccole migliorie le classi del decennio precedente, formando delle famiglie di classi (Condottieri, Trento/Zara, serie 600) quando invece diverse altre marine (specie quella nipponica) chiedevano che ogni classe fosse un progetto nuovo e innovativo rispetto alle unit\u00e0 che andava a sostituire/affiancare. In compenso la Regia Marina pass\u00f2 da 230 unit\u00e0 per tonnellate contro 340 unit\u00e0 e tonnellate della Marine nationale del 1924 (rapporto 1:1,8) a 225 unit\u00e0 per tonnellate contro 236 unit\u00e0 e tonnellate del 1935 (rapporto 1:1,32), la parit\u00e0 era apparentemente raggiunta, anche se la marina francese sembrava agli osservatori internazionali comunque in vantaggio (oltre tutto era munita di una sua aviazione), i francesi potevano (e alla fine degli anni '30 provarono) accelerare le loro costruzioni ben oltre quello che la Regia Marina poteva permettersi e, dopo il 1935, il vero \"nemico\" della Regia Marina appariva sempre pi\u00f9 la ben pi\u00f9 grande e moderna Royal Navy.\nLa riorganizzazione fascista.\nDurante quasi tutta la vita precedente della Regia Marina le cariche di capo di stato maggiore ed anche di norma di ministro della marina erano state ricoperte da marinai competenti (escluso Persano), e fino al 1925, anche dopo l'ascesa al potere di Mussolini, il capo di stato maggiore fu Thaon di Revel; in quell'anno, dopo la crisi legata all'omicidio Matteotti, Mussolini assunse \"ad interim\" i tre ministeri della Guerra, della Marina e dell'Aeronautica. Uno dei motivi era che, nei primi anni del governo Mussolini, uno degli intenti del governo era contenere la spesa pubblica, anche se non erano mancati avventurismi in politica estera, come la Crisi di Corf\u00f9 del 1923, quindi le spese militari erano state compresse, specie per la Regia Marina. Inoltre gli ambienti navali avevano mal digerito lo scorporo della loro aviazione verso la Regia Aeronautica. Infine il fascismo, dopo l'omicidio Matteotti, conosceva la sua prima forte crisi di consenso. Un altro fronte di scontro, anche interno alla marina, riguardava il destino dei Regi Arsenali, ovvero della cantieristica pubblica. Il neonato regime fascista, durante il ministero di Alberto De Stefani, aveva scelto un modello fortemente liberista e favorevole ai grandi gruppi industriali, e sfavorevole ai lavoratori, riteneva inoltre che l'impresa pubblica fosse intrinsecamente inefficiente. Infine i dipendenti dei Regi Arsenali (di cui ben 3.228 furono licenziati) erano considerati ideologicamente sospetti e vicini alla sinistra massimalista. Per queste ragioni il governo smantell\u00f2 alcuni arsenali (Venezia, Napoli, Pola), riducendoli a officine per il raddobbo (riducendo ulteriormente le officine gi\u00e0 esistenti di Ancona, Brindisi e Augusta), ridusse altri (La Spezia, Taranto) e mantenne come vera pubblica officina solo Castellammare di Stabia. Politicamente si trattava di un forte favore alle grandi industrie private, che avevano favorito anche finanziariamente il regime (e cui era legato il sottosegretario Ciano), ma non fu un provvedimento gradito agli ufficiali, che perdevano (unica grande marina) la capacit\u00e0 di controllare e uniformare le costruzioni navali con grandi complessi di arsenali pubblici, capcaci anche di calmierare i prezzi e mantenere adeguata la qualit\u00e0 (l'uniformit\u00e0 delle munizioni era, quando mancava come in Italia, un gravissimo problema per la marina). Si avvenne ad un sistema in cui i cantieri privati (anche tecnologicamente arretrati) riuscivano ad attrarre forti ordini in base a legami politici con gerarchi e figure di primo piano del regime, soprattutto grazie a Costanzo Ciano che prediligeva Oto e Ansaldo contro i, pur pi\u00f9 moderni, Cantieri Navali Riuniti dell'Adriatico, fino ad una vera e propria spartizione delle commesse su criteri esclusivamente politico-industriali e non militari.\nIl governo fascista decise di ammodernare la Regia Marina, con l'obiettivo di essere in grado di sfidare la \"Mediterranean Fleet\" (flotta del Mediterraneo) della Royal Navy britannica: tra la fine degli anni venti e i primi anni trenta fu iniziata la costruzione di incrociatori pesanti da tonnellate, cui fece seguito quella di cacciatorpediniere e sommergibili (l'impegno nella costruzione di quest'ultima tipologia di battelli fu notevole, fino a raggiungere nel giugno del 1940, con pi\u00f9 di cento unit\u00e0, un numero di assoluto rilievo; di questi, 59 erano battelli entro le 600\u00a0t appartenenti alla classe 600, il cui numero non era limitato dal trattato di Washington) e delle corazzate della classe Littorio. Venne anche pianificato il rimodernamento delle corazzate classe Conte di Cavour e classe Duilio, che in realt\u00e0 si trasform\u00f2 in una ricostruzione pressoch\u00e9 totale, lasciando solo il 40% della struttura originaria, e i cannoni originari (13 pezzi da 305/46\u00a0mm) divennero 10 pezzi da 320/44\u00a0mm, in pratica i precedenti ritubati e con l'eliminazione della torre centrale. Il progetto di rimodernamento venne firmato dal generale del genio navale Francesco Rotundi e dall'ammiraglio Eugenio Minisini, che allungarono le navi con una falsa prora di 10\u00a0m, migliorandone anche il coefficiente di finezza e sostituirono le caldaie a carbone con moderne caldaie a nafta.\nQuesta imponente mole di lavoro nella realt\u00e0 produsse quattro navi da battaglia con cannoni OTO/Ansaldo 320/44 che avrebbero dovuto fronteggiare le corazzate inglesi delle classi Queen Elizabeth e Revenge e gli incrociatori da battaglia della classe Renown con cannoni da 381\u00a0mm, decisamente pi\u00f9 potenti come armamento e (le prime) anche come corazzatura. Le corazzate della classe Littorio potevano invece reggere senz'altro il confronto, ma avevano comunque una grossa limitazione di fondo: l'autonomia di miglia a 20 nodi le metteva in grado di effettuare operazioni esclusivamente nel bacino del Mediterraneo.\nAllo scopo di rendere, in prospettiva, minimo un contatto tra le navi italiane e i vascelli britannici, la Regia Marina bas\u00f2 la sua strategia di sviluppo su navi veloci con cannoni a lunga gittata. A questo scopo svilupp\u00f2 cannoni di calibro inferiore ma di gittata maggiore di quelli delle controparti britanniche; inoltre per ottenere velocit\u00e0 maggiori le navi italiane di nuovo progetto vennero dotate di una corazzatura pi\u00f9 leggera e dimensioni contenute (come ad esempio, nel caso dell'incrociatore \"Giovanni delle Bande Nere\"). In realt\u00e0 la corazzatura di queste unit\u00e0 era praticamente inesistente, visto che era di 24\u00a0mm contro, per esempio, i 102\u00a0mm della contemporanea classe Leander inglese; questo avr\u00e0 un peso determinante in molti scontri navali, come la battaglia di Capo Spada.\nQuesti sviluppi, evidenti soprattutto a partire dal 1935, segnarono l'ascesa di un nuovo gruppo di potere interno alla marina e di una nuova filosofia operativa, diversa da quella cara ai sostenitori della flotta bilanciata propugnata dagli \"evoluzionisti\" al governo della marina sin dall'inizio degli anni '20. Si pensava infatti a una marina volutamente sbilanciata, con al centro due punti di forza: un grande numero di sommergibili (ancorch\u00e9 tecnologicamente meno avanzati di quelli britannici o tedeschi, ma in numero sovrabbondante) e un forte nucleo di navi da battaglia. I sommergibili avrebbero dovuto sottoporre la flotta nemica a una forte usura, danneggiandone o affondandone le unit\u00e0 maggiori (si pensava quindi ad un uso del sommergibile pi\u00f9 contro le unit\u00e0 da guerra che contro i traffici), una volta danneggiata la flotta nemica sarebbe intervenuta la squadra di battaglia, su almeno 4-6 corazzate moderne, per affrontare in una battaglia navale classica la flotta nemica e (eventualmente) distruggerla a cannonate. Rispetto alle idee di inizio anni '20 si dava poca importanza ai convogli, il dominio del mare, in una prospettiva di tipo mahanniana, sarebbe appartenuto a chi fosse riuscito a distruggere la flotta da battaglia nemica. Strategicamente poi, questa scuola \"sbilanciata\" puntava molto sulla concentrazione di forze e di potere in poche mani (con un comando a terra molto forte), sull'accettazione della divisione di compiti con la Regia Aeronautica (che non era mai stata accettata prima dalla Marina), e sull'accettazione senza riserve della politica estera fascista, revisionista rispetto ai trattati e aggressiva anche verso la \"perfida Albione\". Questa era una novit\u00e0 nelle tradizioni della Regia Marina, sostanzialmente filobritannica dalla sua fondazione, e sempre interessata a una politica di alleanze con la potenza che controllava Gibilterra e Suez. A capo di questa linea di pensiero vi era il teorico Oscar Di Giamberardino, l'ammiraglio a capo dei sommergibili Mario Falangola e l'uomo di fiducia nella Marina di Mussolini, l'ammiraglio Domenico Cavagnari, che accentr\u00f2 nella sua persona un enorme potere.\nLe carenze nell'evoluzione tecnologica.\nSi aggiunga che poca o nulla cura fu dedicata alla ricerca scientifica di apparecchiature di scoperta, come il radar e il sonar (o ecogoniometro), che pure erano oggetto di studi nelle universit\u00e0 italiane e negli stessi laboratori militari, come dimostrano gli studi del prof. Ugo Tiberio e di Guglielmo Marconi, principalmente per le scelte dell'ammiraglio Cavagnari, nominato da Mussolini capo di stato maggiore della marina nel 1933 e successivamente sottosegretario alla marina (senza che lasciasse la carica militare); lo stesso valeva per gli strumenti di puntamento diurno e il munizionamento per il combattimento notturno, e Cavagnari afferm\u00f2, riguardo ai radiolocalizzatori di \"non volere trappole tra i piedi\", mentre l'ammiraglio Iachino scriveva fosse meglio\nPertanto le navi italiane dovettero affrontare il successivo conflitto in inferiorit\u00e0 tecnica verso la marina inglese, e il generale tedesco Kesselring definir\u00e0 la marina italiana \"una marina del bel tempo\", non in grado di operare in condizioni avverse o di notte.\nUn'altra gravissima carenza nell'evoluzione tecnologica e di impiego della Regia Marina fu legata alle scelte politiche del fascismo: nel 1923 con la nascita della Regia Aeronautica i mezzi aerei, le basi ed il personale della componente aerea della marina passarono, insieme agli uomini, ai mezzi ed alle strutture provenienti dal Regio Esercito, sotto il comando ed il controllo della nuova Forza Armata, facendo venir meno il coordinamento centrale delle componenti aerea e navale. Nel 1925 un comitato tecnico della marina, presieduto da Mussolini (all'epoca anche responsabile del ministero), proclam\u00f2 che la Regia Marina non aveva bisogno di portaerei, in quanto il supporto aereo sarebbe stato assicurato dall'Aeronautica basata a terra. Ancora nel 1936 l'ammiraglio Cavagnari bocci\u00f2 uno studio dello stato maggiore che teorizzava la necessit\u00e0 di costruire tre portaerei di squadra, fatto ribadito ancora il 15 marzo 1938 alla Camera dei deputati. Di conseguenza, anche a seconda guerra mondiale iniziata, le squadre da battaglia italiane dovettero combattere senza di fatto avere protezione aerea; solo a conflitto inoltrato, e ben dopo la sostituzione di Cavagnari nel 1940 a seguito della notte di Taranto, venne deciso di costruire navi portaerei; visto il ritardo accumulato, dell'unica costruita, l\"Aquila\", non venne mai completato l'allestimento mentre l'altra, lo \"Sparviero\", non arriv\u00f2 oltre lo stadio iniziale. Questo contribu\u00ec, nel corso del conflitto, ad influenzare in maniera determinante e negativa l'andamento delle battaglie navali condotte delle forze armate italiane nel Mar Mediterraneo.\nOperazioni in Cina ed Etiopia.\nNel 1925 venne inviato in Cina un reparto del Reggimento San Marco, ad assicurare il presidio della concessione italiana di Tientsin e di Pechino, creato in seguito alla ribellione dei Boxer; questo contingente si aggiunse all'esiguo gruppo della Regia Marina presente e facente parte della Legazione italiana, alla cannoniera \"Carlotto\" che faceva servizio sul fiume Yang Tze Kiang e all'ariete torpediniere \"Calabria\", che verr\u00e0 poi sostituito dalla RN \"Libia\", come nave comando.\nDurante la guerra d'Etiopia la marina non fu ovviamente coinvolta come forza navale nelle operazioni militari, anche se reparti del \"San Marco\" parteciparono alla parte terrestre della campagna. Inoltre in quell'anno fu mobilitata completamente la flotta e, per la prima volta, appartve chiaro che l'Italia sarebbe potuta entrare in guerra sia con la Francia che con la Gran Bretagna. Per questo si inizi\u00f2 a potenziare la componente sommergibilistica (puntando per\u00f2 solo al fattore quantitativo, e non a quello qualitativo) e a studiare le operazioni speciali. A seguito dell'embargo dichiarato dalla Societ\u00e0 delle Nazioni nei confronti del Regno d'Italia, la Royal Navy aument\u00f2 la propria presenza nel Mediterraneo, tanto da paventare uno scontro tra le due squadre da battaglia, ed elabor\u00f2 anche un piano di attacco al porto di Taranto; questo piano, pi\u00f9 volte aggiornato negli anni successivi, avrebbe poi trovato applicazione l'11 novembre 1940 durante la cosiddetta notte di Taranto. L'embargo rese molto pi\u00f9 costosa la cantieristica italiana e difficoltoso reperire alcune materie prime, cui si cerc\u00f2 di rimediare con (spesso scadenti) surrugati autarchici.\nLa guerra civile spagnola.\nNel 1936, In seguito allo scoppio della guerra civile spagnola, il regime fascista italiano diede il proprio appoggio alla fazione franchista. Di conseguenza, la Regia Marina, che ufficialmente avrebbe dovuto vigilare sull'embargo di armi ad entrambi i contendenti, fu invece impegnata ad assicurare la protezione dei convogli di truppe e di armi inviati a Francisco Franco e prese parte anche direttamente alle operazioni offensive dei nazionalisti. La marina italiana impieg\u00f2, in tempi differenti, decine di sommergibili, che attaccarono vari mercantili impegnati a trasportare rifornimenti a vantaggio dei repubblicani, vennero anche danneggiate due navi da guerra appartenenti alla marina repubblicana spagnola, mentre gli incrociatori \"Duca d'Aosta\" ed \"Amedeo di Savoia\" bombardarono di notte alcune citt\u00e0 spagnole. Questo conflitto fu molto oneroso in termini finanziari per lo stato italiano (8,5 miliardi di lire di allora, di fronte a nessun vantaggio economico e una pura spesa ideologica a favore del fascismo spagnolo), rendendo pi\u00f9 complessa la modernizzazione delle forze armate. In compenso permise di scoprire le deficienze di affidabilit\u00e0 dei siluri (specie di quelli prodotti al Silurificio Italiano di Baia) che furono in buona parte corrette entro l'inizio della guerra (anche se i siluri italiani non furono all'altezza di quelli tedeschi, giapponesi e britannici si rivelarono relativamente affidabili e pi\u00f9 efficaci delle artiglierie). Comunque il conflitto, condotto contro una marina antiquata, piccola e divisa tra campo nazionalista e campo repubblicano, genero un senso di ingiustificato ottimismo nelle forze armate italiane (un \"victory desease\"), malgrado dimostrasse un enorme quantit\u00e0 di deficienze. Nello specifico la Regia Marina lanci\u00f2 una prima massiccia campagna subacquea di sostegno ai franchisti (novembre 1936-febbraio 1937), che per il diritto internazionale era da considerarsi un atto di pirateria (i battelli infatti posti sotto falsa bandiera). Furono impiegati 38 sommergibili, pattugliato tutto il Mediterraneo per fermare le navi sovietiche dirette in Spagna (e quelle spagnole dirette in URSS), e furono identificate 161 navi, di cui 15 furono ritenute bersagli validi, con il lancio di ben 28 siluri, che per\u00f2 spesso non funzionarono per l'allagamento della sezione di guida del siluro. Furono colpite infatti solo 3 navi, l'incrociatore \"Miguel de Cervantes\" ( tonnellate danneggiato), e due piccoli mercantili da meno di tonnellate, mentre furono effettuate 8 missioni di bombardamento terroristico contro alcune citt\u00e0 costiere (tra cui Valencia e Barcellona), reiterate in febbraio dagli incrociatori (di notte e sotto falsa bandiera spagnola). Il 16 gennaio 1937 il sottomarino \"Diamante\" per poco non si autosilur\u00f2 per un difetto del siluro, che inizi\u00f2 a viaggiare in maniera circolare. Molto carente risult\u00f2 l'addestramento e la preparazione degli equipaggi, oltre che il coordinamento con il SIM (servizio informazioni militare). Alla fine di questa prima campagna furono ceduti 2 sommergibili ai franchisti (affonderanno tre mercantili), mentre si iniziava un balletto diplomatico internazionale in cui l'Italia ufficialmente proclamava la propria neutralit\u00e0, ma di fatto partecipava al conflitto con \"volontari\". Il 5 agosto 1937 due cacciatorpediniere cercarono di fermare un convoglio diretto verso la Spagna, fallendo; questo diede il via a una seconda campagna sottomarina (6 agosto-19 ottobre 1937), in cui parteciparono 48 battelli e diverse torpediniere, i sottomarini identificarono 444 navi, ne attaccarono 24, lanciando 43 siluri, affondando 4 piroscafi (3 nell'Egeo e 1 in acque spagnole). I cacciatorpediniere nel canale di Sicilia affondarono tre mercantili. Questi attacchi illegali iniziarono a essere stigmatizzati dall'opinione pubblica internazionale, inoltre il 30 agosto il sottomarino \"Iride\" (comandato da Julio Valerio Borghese), attacc\u00f2 (senza esito ) il cacciatorpediniere britannico \"Havoc,\" che reag\u00ec dandogli la caccia, mentre il 1\u00ba settembre il \"Diaspro\" affond\u00f2 davanti al porto di Alicante un mercantile britannico. Per questo il 23 ottobre quattro unit\u00e0 italiane divennero \"legionarie\" cio\u00e8 furono ufficialmente cedute alla Spagna, mantenendo per\u00f2 equipaggio italiano (per altro \"comandato\" e non volontario), che non ottennero alcun risultato, mentre furono ceduti agli spagnoli quattro cacciatorpediniere. Uno dei risultati della partecipazione (per altro in buona parte illegale) del conflitto fu il ridestare l'interesse della Royal Navy e dei servizi segreti britannici sulle unit\u00e0 italiane, i loro metodi, e i loro codici: il conflitto permise alla Gran Bretagna di capire e conoscere la Regia Marina sul campo, anche se permise di comprendere (ma non di risolvere) alcune delle deficienze dell'arma subacquea e delle forze leggere italiane.\nClassificazione e organizzazione della flotta.\nL'assetto della flotta venne modificato pi\u00f9 volte durante il periodo tra le due guerre, a volte senza apparenti ragioni tattiche o strategiche. Nel 1938 fu emesso il Regio Decreto Legge 19/5/1938 n. 782 che definiva la costituzione e l'organizzazione della flotta della Regia Marina. Le navi da guerra vennero classificate in nove categorie: corazzate, incrociatori, cacciatorpediniere, torpediniere, sommergibili, cannoniere, MAS, navi ausiliarie e navi di uso locale. In queste categorie vennero fatte rientrare tutte le navi in servizio, modificando in alcuni casi la classificazione originaria. Per esempio la tipologia esploratore fu eliminata e le navi in servizio vennero riclassificate, a seconda delle loro caratteristiche, come incrociatori leggeri o come cacciatorpediniere.\nClassificazione delle unit\u00e0.\nPer quanto riguarda la classificazione delle unit\u00e0, il Trattato di Washington forniva le definizioni per le unit\u00e0 maggiori, quindi navi da battaglia, portaerei e incrociatori, come trattato esaustivamente negli articoli dal V al XV; l'Italia, in quanto firmataria del trattato, recepiva formalmente le definizioni.\nOrganizzazione.\nLe navi della Regia Marina erano organizzate in raggruppamenti: squadriglia, flottiglia, divisione, squadra. Al di fuori di questi raggruppamenti potevano esserne costituiti temporaneamente altri, definiti \"gruppi\", comprendenti unit\u00e0 con caratteristiche diverse (per esempio una corazzata o un incrociatore con due o tre cacciatorpediniere). Il \"gruppo\" veniva costituito in forma temporanea per particolari esigenze transitorie o per il raggiungimento di obiettivi particolari. Per due anni fu attiva la Divisione Siluranti, che non sostituiva nelle funzioni il vecchio Ispettorato Siluranti, e che serviva solo da aggregazione delle siluranti in tempo di pace, visto che in guerra le stesse sarebbero state assegnate alle divisioni navali di unit\u00e0 da battaglia con compiti di scorta.\nLa seconda guerra mondiale.\nQuando il 10 giugno 1940 l'Italia entr\u00f2 nella seconda guerra mondiale, la Regia Marina era, numericamente, la quinta marina del mondo dopo quelle di Stati Uniti, Regno Unito, Giappone e Francia. Come numero di unit\u00e0 navali e tenendo conto del teatro e dei compiti operativi pi\u00f9 limitati, poteva essere considerata alla pari con le altre principali nazioni che operavano nel teatro del Mediterraneo, Francia e Inghilterra, che avevano compiti ben pi\u00f9 estesi. La marina italiana aveva per\u00f2 carenze concettuali, tecniche e costruttive che sarebbero emerse nelle operazioni belliche, prima fra tutte la mancanza di un'aviazione di marina. La resa della Francia port\u00f2 comunque la flotta italiana ad essere la principale del Mediterraneo.\nInoltre, a differenza delle altre marine da guerra che attribuivano ai comandanti in mare un'ampia autonomia decisionale, il comandante superiore di una squadra da battaglia italiana doveva sempre attenersi agli ordini di Supermarina (il Comando Superiore della Regia Marina), e di fronte a un'evoluzione degli eventi doveva comunicare ed attendere istruzioni. Questa pratica fu causa durante il conflitto di vari problemi dovuti a situazioni che si evolvevano pi\u00f9 rapidamente di quanto Supermarina potesse gestire la situazione. Il motivo di disposizioni cos\u00ec prudenti era che comunque la possibilit\u00e0 di rimpiazzo da parte italiana di navi perse in combattimento era, vista la scarsit\u00e0 di materie prime, quanto meno problematica; inoltre anche la mancanza di carburante fu una motivazione addotta per giustificare, dal 1942 in poi, il mancato impiego delle unit\u00e0 da battaglia, fatto in parte vero visto che l'Italia non possedeva risorse petrolifere, ma va anche precisato che alla data dell'armistizio verranno rinvenute dai tedeschi cospicue scorte di carburanti, dell'ordine del milione di tonnellate.\nQuesto problema merita un approfondimento perch\u00e9, pur difficile da comprendere per il pubblico generalista, fu determinante ed \u00e8 centrale per le tesi storiografiche revisioniste. L'Italia non aveva grandi scorte, e le esaur\u00ec dopo pochi mesi (circa sei), dopo di che dovette far fronte ai problemi con quanto riusciva a raggranellare sia con la modestissima produzione nazionale (anche sintetica), sia con le importazioni, che avvenivano prevalentemente attraverso l'alleato tedesco. Questo privilegiava le proprie esigenze, agiva secondo la propria agenda politica e le proprie disponibilit\u00e0, causando improvvise ma fastidiosissime penurie, che venivano risolte svuotando i serbatoi di alcune unit\u00e0 in favore di altre pi\u00f9 importanti in quel momento. Ad esempio svuotando le corazzate in favore di caccia torpediniere e torpediniere di scorta. La marina doveva infatti innanzi tutto garantire l'agibilit\u00e0 ai convogli, scortare i convogli implicava un elevato consumo per le unit\u00e0 mercantili e di scorta diretta coinvolte, oltre che per quelle da battaglia usate come scorta indiretta o tenute di riserva. Questo implicava accantonare un'enorme quantit\u00e0 di combustibili, anche perch\u00e9 i convogli (non solo verso la Libia, ma anche verso i Balcani, le isole metropolitane e sotto costa) erano un'attivit\u00e0 quotidiana. Nel 1943 questa attivit\u00e0, anche a seguito della sconfitta, fu ridotta, quasi assente anzi dopo l'aprile 1943. Questo permise di recuperare una scorta di carburante e riempire i serbatoi delle unit\u00e0 da battaglia, in alcuni casi quasi vuoti dal tardo 1942.\nAl momento dell'entrata in guerra, nella marina italiana erano state consegnate, anche se non erano ancora pienamente operative, due tra le pi\u00f9 potenti navi da battaglia che solcarono i mari in quel periodo, la \"Littorio\" e la \"Vittorio Veneto\", corazzate da oltre tonnellate, trenta nodi di velocit\u00e0 massima e nove cannoni da 381 millimetri quale armamento principale. Le corazzate ipnotizzavano la guida politica e militare della marina, che voleva la parit\u00e0 con la Francia a tutti i costi soprattutto in questa categoria di naviglio, tanto che anche durante la guerra si continu\u00f2 a costruire corazzate, quando invece avversari dotati di sistemi industriali pi\u00f9 avanzati la ridussero o concentrarono tutte le loro risorse sulle unit\u00e0 leggere. Invece l'Italia rese operative nel corso della guerra ben 5 corazzate contro 5 cacciatorpediniere, 16 torpediniere, 29 sommergibili, 29 corvette ecc. Come importanza nella flotta, seguivano altre quattro vecchie corazzate, rimodernate nel corso degli anni trenta, da tonnellate con pezzi da 320 millimetri (\"Giulio Cesare\", \"Conte di Cavour\", \"Duilio\" e \"Andrea Doria\", queste ultime due non immediatamente disponibili in quanto i lavori furono completati a luglio del 1940), sette incrociatori pesanti da tonnellate con cannoni da 203 millimetri oltre al vecchio incrociatore corazzato \"San Giorgio\", dodici incrociatori leggeri, cinquantanove cacciatorpediniere, settanta torpediniere (molte delle quali cacciatorpediniere della prima guerra mondiale obsoleti e riclassificati), cinquanta MAS (mezzi d'assalto subacquei e sopracquei: recitava proprio cos\u00ec la definizione per intero) suddivisi su tre flottiglie, e per finire pi\u00f9 di un centinaio di sommergibili.\nLe debolezze erano rappresentate dall'aver abbandonato la costruzione e lo sviluppo degli aerosiluranti e dalla mancanza di portaerei. La prima decisione si poteva ricondurre a gelosie da parte dell'aeronautica (che voleva evitare, e ci era riuscita, che i velivoli venissero posti sotto il comando della marina), malgrado la sperimentazione italiana a met\u00e0 degli anni trenta fosse molto pi\u00f9 avanti rispetto alle altre nazioni. Nel 1937 il silurificio Whitehead di Fiume aveva messo a punto un siluro capace di funzionare con lancio da ottanta metri, altezza per i tempi notevolissima, ma l'aeronautica richiese un ordigno con capacit\u00e0 di funzionamento con lancio da trecento metri, mentre anche da parte della Marina sorgevano problemi: quando si tratt\u00f2 di immettere in servizio il siluro aereo, per il quale la Regia Aeronautica aveva gi\u00e0 (seppur tardivamente di vari anni rispetto alla Fleet Air Arm e alla Royal Air Force inglesi) predisposto gli attacchi sui propri velivoli, gli stabilimenti italiani non poterono esaudire la commessa, in quanto la loro totale produzione era assorbita dagli ordini ricevuti dalla Regia Marina e dalla Kriegsmarine.\nDi conseguenza il primo lotto di siluri atti all'impiego aereo venne consegnato relativamente tardi, consentendo alla prima squadriglia di aerosiluranti di essere pronta solo nell'agosto 1940. Per quanto riguarda le portaerei, solo a guerra inoltrata si decise di costruirne due, l\"Aquila\" (portaerei di squadra) e lo \"Sparviero\" (portaerei di scorta, pi\u00f9 lenta ma pi\u00f9 economica), trasformando due transatlantici preesistenti, ma con la limitazione che gli aerei avrebbero potuto solo decollare, ma non atterrare, anche per l'impossibilit\u00e0 di addestrare i piloti in questo senso. Nessuna delle due entr\u00f2 mai in servizio; la prima venne affondata proprio da incursori della Regia Marina dopo l'8 settembre per evitare che venisse usata per bloccare l'ingresso del porto di Genova, e la seconda venne affondata dai tedeschi, sempre all'ingresso del porto di Genova.\nLa prima operazione di guerra fu la battaglia di Punta Stilo (9 luglio 1940), conosciuta anche come \"battaglia di Calabria\", nella quale si scontrarono la squadra navale italiana che rientrava da un'operazione di scorta a un convoglio verso la Libia, e quella britannica di ritorno da un'analoga operazione. Pochi giorni dopo, nella battaglia di Capo Spada (19 luglio 1940), l'incrociatore \"Bartolomeo Colleoni\" dopo essere stato immobilizzato dalle artiglierie dell'HMAS \"Sydney\", venne affondato dai siluri dei cacciatorpediniere britanniche presenti in area. Nella notte tra l'11 ed il 12 novembre 1940, l'attacco degli aerosiluranti britannici Fairey Swordfish decollati dalla portaerei \"Illustrious\" contro la flotta italiana alla fonda nella base navale di Taranto durante la notte di Taranto conosciuta anche come \"operazione Judgement\" dagli inglesi, danneggi\u00f2 gravemente il naviglio della Marina causando solo lievi perdite agli attaccanti: le navi da battaglia \"Conte di Cavour\", \"Duilio\" e \"Littorio\" vennero silurate mentre solo due dei venti Swordfish furono abbattuti; le corazzate \"Littorio\" e \"Duilio\" richiesero mesi di riparazioni, mentre il \"Conte di Cavour\" non ritorn\u00f2 pi\u00f9 in servizio attivo. Tale evento venne preso a modello per progettare l'attacco giapponese contro la flotta statunitense a Pearl Harbor nel dicembre 1941.\nIl 27 novembre la Regia Marina si scontr\u00f2 con la flotta britannica nella battaglia di capo Teulada, mentre la prima azione di successo degli incursori della marina avvenne il 26 marzo 1941 con l'attacco alla base britannica della Baia di Suda a Creta: vennero affondati l'incrociatore HMS \"York\" e una petroliera. Tra il 27 ed il 29 marzo 1941, nella battaglia di Capo Matapan, la Royal Navy inferse un altro grave colpo alla Regia Marina, affondando tre incrociatori pesanti (\"Pola\", \"Zara\" e \"Fiume\"), due cacciatorpediniere e danneggiando inoltre l'ammiraglia italiana \"Vittorio Veneto\", perdendo, per contro, un solo aerosilurante. Durante un'operazione di trasporto di carburante verso la Libia, nella battaglia di Capo Bon del 13 dicembre 1941 vennero affondati gli incrociatori \"Alberto di Giussano\" e \"Alberico da Barbiano\", della classe Condottieri.\nL'azione di maggior successo compiuta dalla Regia Marina nel corso del conflitto fu l'attacco con siluri a lenta corsa, conosciuti come \"maiali\", alle due navi da battaglia britanniche \"Valiant\" e \"Queen Elizabeth\" alla fonda nel porto di Alessandria d'Egitto il 19 dicembre 1941; sebbene l'azione, nota come impresa di Alessandria, fosse stata un successo, le navi si adagiarono sul fondo e non fu immediatamente possibile, grazie anche ad uno stratagemma britannico, avere la certezza che fossero state danneggiate. Nonostante tutto, le perdite di vite umane furono molto contenute: solo otto marinai persero la vita e le due corazzate poterono in seguito essere recuperate. Altre operazioni di rilievo furono la prima battaglia della Sirte (1941), la seconda battaglia della Sirte (22 marzo 1942), nella quale una formazione navale britannica, in netta inferiorit\u00e0, venne affrontata senza decisione dalla squadra da battaglia italiana, con un inconcludente scambio di colpi di artiglieria. Nel rientro la squadra italiana perse due cacciatorpediniere per le condizioni estreme del mare. In seguito venne combattuta la battaglia di mezzo giugno (1942), conosciuta anche come \"operazione Harpoon\". Ancora, nella battaglia di mezzo agosto (1942), conosciuta anche come \"operazione Pedestal\", le forze aeronavali dell'Asse danneggiarono o affondarono la maggioranza delle navi di due convogli destinati a Malta.\nLo scarso traffico mercantile del Mediterraneo, contrapposto con il consistente numero di navi impegnate tra le due sponde dell'Atlantico per il rifornimento degli alleati europei degli Stati Uniti, comport\u00f2 il coinvolgimento di alcuni sommergibili italiani nella cosiddetta battaglia dei convogli. Operando dalla base di \"BETASOM\", cos\u00ec denominata perch\u00e9 aveva sede a Bordeaux, i battelli italiani palesarono, nonostante l'impegno degli equipaggi che fece cogliere successi anche rilevanti ma con perdite altrettanto rilevanti, la loro inadeguatezza per le operazioni oceaniche e l'inefficacia delle tattiche operative.\nAltre forze navali italiane (tra cui MAS, minisommergibili e uomini e mezzi della 4\u00aa Flottiglia MAS) operarono poi in Mar Nero e sul Lago Ladoga, a fianco dei tedeschi, contro il traffico navale sovietico, sia militare che mercantile. Nell'aprile del 1943 le flottiglie MAS erano diventate sei, dipendenti da Generalmas.\nL'Italia, fin dall'estate del 1940, diede il via alla conversione, partendo da navi mercantili gi\u00e0 esistenti, in una serie di \"navi ausiliare\" adattate per la guerra di corsa. In altre parole si volevano creare, su imitazione della Kriegsmarine tedesca, delle vere e proprie navi corsare, ma il progetto venne abbandonato nel 1942 e le tre navi utilizzate come trasporti sulla rotta per il Nord Africa.\nNel corso di tutta la guerra le navi italiane, pur avendo la reputazione di essere state ben progettate, si dimostrarono piuttosto carenti sia nell'armamento contraereo e, soprattutto, nella dotazione di apparati radar: quest'ultimo dispositivo, presente invece sulle navi della flotta britannica, si rivel\u00f2, insieme alla decrittazione dei messaggi cifrati inviati tramite la cifratrice tedesca Enigma (si veda anche Ultra), e all'assoluta supremazia aerea alleata, di importanza fondamentale nella conduzione di molte battaglie e nella risoluzione delle stesse a favore della Royal Navy. Alla data dell'armistizio, la Regia Marina constat\u00f2 di aver perso tonnellate di navi della propria flotta.\nUn'altra mancanza quasi altrettanto grave era quella di sonar, pur disponendo di un discreto apparato sin dagli anni trenta, i di ottimi idrofoni passivi, la Regia Marina non invest\u00ec nel migliorare i suoi prototipi, n\u00e9 nel diffondere questi apparecchi in tutte le unit\u00e0 di scorta, diventando dipendenti anche in questo dall'alleato tedesco. La mancanza di un avanzato apparecchio di ricerca anti sommergibile fu molto negativa per una marina che dedic\u00f2 tante energie nel difendere (anche con un certo successo) i convogli e le rotte dalla minaccia nemica, e che per altri versi disponeva di adeguati sistemi antisommergibile, come ottime bombe di profondit\u00e0.\nArmistizio e dopoguerra.\nL'armistizio.\nSecondo gli ordini ricevuti in seguito alla firma dell'armistizio con le forze alleate del settembre del 1943, navi, uomini e mezzi della Regia Marina, si consegnarono nella quasi totalit\u00e0 dei casi alle forze anglo-americane; un accordo di cooperazione con gli ex nemici permise poi ai marinai italiani, anche se con una serie di limitazioni, di continuare a combattere a fianco degli stessi per la liberazione del paese dall'occupazione nazista.\nMolte unit\u00e0 minori, ma anche alcune di rilievo impossibilitate a muoversi perch\u00e9 danneggiate o perch\u00e9 ancora in allestimento, come l'incrociatore \"Bolzano\", la corazzata \"Conte di Cavour\" e la portaerei \"Aquila\", vennero catturate dai tedeschi durante l'operazione Achse. Le unit\u00e0 leggere vennero reimmesse in servizio come \"Torpedoboote Ausland\" (siluranti straniere) con personale tedesco, poich\u00e9 non ritennero opportuno affidare le navi catturate alla costituenda marina della Repubblica Sociale Italiana; in alcuni casi si ebbero anche scontri tra gli equipaggi italiani e le forze tedesche come nel caso del cantiere navale di Castellammare di Stabia, dove il personale della base, ed in particolare dell'incrociatore \"Giulio Germanico\", si difese per tre giorni. Recatosi presso gli attaccanti al fine di trattare la resa, il comandante del \"Germanico\", Domenico Baffigo (poi insignito di medaglia d'oro), venne fucilato a tradimento a Napoli l'11 settembre e la base cadde nelle mani dei tedeschi.\nLa cobelligeranza comport\u00f2 varie umiliazioni per la Regia Marina, ai cui equipaggi era stata comunicata la notizia che le navi sarebbero rimaste sotto comando italiano per evitare gesti estremi come l'autoaffondamento; in realt\u00e0 le stesse intenzioni di Carlo Bergamini (comandante in capo delle Forze navali da battaglia) non furono mai chiarite, se volesse ottemperare agli ordini di Supermarina o compiere un'ultima azione di guerra. Dopo l'affondamento della nave da battaglia , le unit\u00e0 che vennero distaccate dalla flotta per prestare soccorso ai naufraghi, in mancanza di ordini precisi, diressero verso le isole Baleari: un primo gruppo costituito dall'incrociatore \"Attilio Regolo\" e da tre cacciatorpediniere, venne internato a Minorca dalle autorit\u00e0 spagnole, mentre i comandanti delle tre torpediniere che formavano il secondo gruppo (tutte della classe Orsa), dopo essere arrivati a Maiorca decisero l'11 settembre o di autoaffondare le proprie navi (torpediniere \"Pegaso\" del capitano di fregata Riccardo Imperiali e \"Impetuoso\" del capitano di corvetta medaglia d'oro Giuseppe Cigala Fulgosi) o di farsi internare (torpediniera \"Orsa\"). Questi provvedimenti di internamento furono accolti con proteste da parte dei capitani delle unit\u00e0 e furono oggetto di una controversia che venne risolta solo nel gennaio 1945 con l'autorizzazione fornita dal governo spagnolo alle navi italiane di riprendere il mare.\nLe torpediniere della classe Ciclone \"Ardito\", \"Ghibli\", \"Impavido\", \"Intrepido\", \"Impetuoso\" e \"Aliseo\" furono protagoniste di vicende che seguirono l'armistizio dell'8 settembre 1943. In particolare quest'ultimo, al comando del capitano di fregata Carlo Fecia di Cossato, il 9 settembre 1943 fu protagonista presso Bastia, nelle acque della Corsica, di una clamorosa azione quando l'unit\u00e0 in uscita dal porto, invertita la rotta per prestare assistenza alla gemella \"Ardito\" attaccata da dieci unit\u00e0 tedesche e gravemente danneggiata, riusc\u00ec ad evitare la cattura affondandone sette (cinque motozattere e due cacciasommergibili) e danneggiandone altre tre riuscendo poi a riparare a Palermo e poi raggiungere il resto della flotta che si era consegnata agli Alleati a Malta. Per questa azione Fecia di Cossato si merit\u00f2 la medaglia d'oro al valor militare, tuttavia nel giugno 1944 si rifiut\u00f2 di eseguire gli ordini del nuovo governo Bonomi che non aveva giurato fedelt\u00e0 al Re e venne arrestato. Rilasciato e messo in congedo per tre mesi, il 27 agosto 1944 si suicid\u00f2 a Napoli.\nNel Dodecaneso italiano la Regia Marina ebbe un ruolo da protagonista nella resistenza offerta ai tedeschi, specialmente a Rodi con Inigo Campioni e a Lero con Luigi Mascherpa, quest'ultimo aiutato anche da un contingente inglese che comunque non riusc\u00ec ad impedire la cattura dell'isola e il successivo passaggio del Dodecaneso nelle mani della Wehrmacht (eccezion fatta per l'isola di Castelrosso, usata dagli inglesi come centro logistico e di smistamento per le operazioni nell'Egeo). L'unico attacco che gli anglo-italiani riuscirono a respingere fu quello portato all'isola di Simi, peraltro poi abbandonata dagli stessi difensori che la giudicarono non ulteriormente difendibile.\nLa cobelligeranza.\nUna volta arrivate a Malta, le navi vennero rese inoffensive con la presenza a bordo di picchetti armati alleati ed il presidio delle stazioni radio di bordo e dei depositi munizioni. Di fronte alla richiesta da parte del \"Regno del Sud\" di utilizzare le forze armate italiane, delle quali la marina costituiva la parte pi\u00f9 integra, nelle operazioni militari contro i tedeschi, il comando alleato dispose l'utilizzazione delle unit\u00e0 leggere in operazioni di scorta ai convogli (cacciatorpediniere, torpediniere e corvette), e degli incrociatori in missioni di bombardamento contro le coste dell'Italia occupata, oltre che di crociere di vigilanza nell'Atlantico come esercitazione. Molto attiva fu invece Mariassalto, che raccolse l'eredit\u00e0 della X\u00aa Flottiglia MAS, effettuando varie azioni di sabotaggio, tra le quali gli affondamenti della portaerei \"Aquila\" (notte del 19 aprile 1945 da parte di un gruppo di incursori, tra cui il sottotenente di vascello Nicola Conte e il sottocapo Evelino Marcolini, nel porto di Genova) e dell'incrociatore \"Bolzano\" (operazione denominata \"QWZ\", nella notte del 21 giugno 1944 nel porto di La Spezia) e numerosi sbarchi di sabotatori italiani, inglesi e statunitensi dietro le linee. Da notare che il primo reparto ad entrare a Venezia, impedendo alcuni atti di sabotaggio tedesco, fu proprio un reparto di Nuotatori Paracadutisti di Mariassalto. Inoltre gli uomini del reggimento \"San Marco\" entrarono a far parte del gruppo di combattimento \"Folgore\", e con questa unit\u00e0 parteciparono alle operazioni terrestri della campagna d'Italia nel corso del 1945.\nPer quanto riguarda le navi da battaglia classe Littorio, furono internate nei Laghi amari, in Egitto, fino al 1947. Sebbene ne fosse stato proposto l'impiego nella guerra in estremo oriente, l'idea venne scartata dall'ammiragliato inglese.\nIl dopoguerra.\nCon la fine del conflitto e in seguito al referendum con cui in Italia veniva abolita la monarchia e proclamata la repubblica, la denominazione della forza armata cambi\u00f2 in Marina Militare. Con la firma del trattato di pace nel 1947, vennero poste serie limitazioni al numero e alla tipologia di naviglio e di armamenti utilizzabili dalla Marina, mentre un considerevole lotto di unit\u00e0 veniva ceduto alle potenze vincitrici in conto riparazione danni di guerra. Poche navi continuarono a prestare servizio e tra queste le due vecchie corazzate della classe Duilio, gli incrociatori leggeri \"Giuseppe Garibaldi\", \"Duca degli Abruzzi\", \"Raimondo Montecuccoli\" e \"Luigi Cadorna\" oltre ad altre unit\u00e0 leggere, tra cui torpediniere e corvette della classe Gabbiano e i sommergibili \"Giada\" e \"Vortice\", il cui possesso e impiego era per\u00f2 vietato dalle norme fissate con il trattato di pace.\nDelle navi cedute, un consistente lotto and\u00f2 all'Unione Sovietica cui spett\u00f2 la corazzata \"Giulio Cesare\", il veliero scuola \"Cristoforo Colombo\", l'incrociatore leggero \"Duca d'Aosta\", i cacciatorpediniere \"Artigliere\" e \"Fuciliere\", le torpediniere \"Ardimentoso\", \"Animoso\" e \"Fortunale\", i sommergibili \"Nichelio\" e \"Marea\", oltre a un considerevole numero di naviglio ausiliario e minore. Mentre il cacciatorpediniere \"Riboty\" e una piccola parte della quota di naviglio destinata loro non venne ritirata a causa del pessimo stato di manutenzione, per cui i sovietici concordarono una compensazione economica alternativa.\nAltre navi andarono alla Grecia, alla Francia ed alla Jugoslavia. Le navi consegnate alla Francia erano contraddistinte dalla lettera iniziale del nome seguita da un numero: \"Eritrea\" E1, \"Oriani\" O3, \"Regolo\" R4, \"Scipione Africano\" S7; per le navi consegnate a Jugoslavia e Regno di Grecia, la sigla numerica era preceduta rispettivamente dalle lettere Y e G: lEugenio di Savoia\" nell'imminenza della consegna alla Grecia ebbe la sigla G2\"'. Stati Uniti e Regno Unito rinunciarono integralmente all'aliquota di naviglio loro assegnata, ma ne pretesero la demolizione.\nGradi della Regia Marina.\nI gradi della Regia Marina ricalcavano fondamentalmente quelli delle altre marine militari, sebbene avessero una maggiore similitudine con quelli francesi. Erano molto diversi invece da quelli della Royal Navy. Il massimo grado era quello di \"ammiraglio\" (nel 1923 fu introdotto il titolo onorifico di \"grande ammiraglio\", conferito unicamente all'ammiraglio Paolo Thaon di Revel). Nei corpi tecnici, il massimo grado era quello di \"generale ispettore\", corrispondente a quello di \"ammiraglio di squadra\", inferiore al grado di \"ammiraglio di armata\" e superiore a quello di \"ammiraglio di divisione\". Segue il grado di \"contrammiraglio\".\nI gradi degli ufficiali superiori sono: \"capitano di vascello\", \"capitano di fregata\" e \"capitano di corvetta\". Seguono gli ufficiali subalterni: \"tenente di vascello\", \"sottotenente di vascello\" e \"guardiamarina\".\nI sottufficiali sono composti da \"capo di prima\", \"seconda\" e \"terza classe\", \"secondo capo\" e \"sergente\", mentre infine la truppa era suddivisa in \"sottocapo\" e \"comune di prima\" e \"seconda classe\"."}
{"id": "59175", "revid": "834", "url": "https://it.wikipedia.org/wiki?curid=59175", "title": "Banda passante", "text": ""}
{"id": "59190", "revid": "124522987", "url": "https://it.wikipedia.org/wiki?curid=59190", "title": "Roland Barthes", "text": "Biografia.\nFiglio di Louis Barthes (1883-1916), sottotenente di vascello e Henriette Binger (1893-1978), Roland G\u00e9rard Barthes nasce al n. 107 di rue de la Bucaille a Cherbourg, in Bassa Normandia (Francia). Il 26 ottobre 1916 al largo del Cap Gris-Nez il padre muore in una battaglia navale sul pattugliatore che comandava nel Mare del Nord e per questo nel 1925 viene decorato alla memoria con la Legion d'onore. La madre si trasferisce a Bayonne, dove abitano la suocera e la cognata Alice (professoressa di pianoforte). Qui Roland trascorre la sua infanzia frequentando la scuola materna e le elementari.\nNel 1924 con la madre si stabilisce a Parigi, dapprima in rue Jacob, poi in rue Bonaparte, rue Mazarine, rue Jacques-Callot e infine in rue de Seine (tutte nel VI \"arrondissement\"). Roland frequenta la scuola media all'\u00c9cole Montaigne fino al 1930, trascorrendo le vacanze scolastiche a Bayonne presso la casa dei nonni. Intanto, nel 1927, la madre, che ha una relazione con Andr\u00e9 Salzedo, ceramista di Saint-Martin-de-Hinx, partorisce un secondo figlio, Michel, riconosciuto dal padre che, per\u00f2, essendo sposato, non vivr\u00e0 mai con la madre del piccolo. La nonna di Roland, madre di Henriette, ora diventata No\u00e9mie R\u00e9velin, non accetta questa situazione, anche perch\u00e9 nel frattempo ha divorziato, si \u00e8 risposata con un professore e abita una casa di lusso in place du Panth\u00e9on. Per questo Roland non legher\u00e0 mai molto con la famiglia materna e al contempo porter\u00e0 un grande affetto verso la madre, che sente di dover proteggere.\nDal 1930 al 1934, Roland frequenta il liceo Louis-le-Grand a indirizzo filosofico e consegue la licenza con ottimi voti. In questo periodo legge Mallarm\u00e9, Val\u00e9ry, Jaur\u00e8s, ma soprattutto scopre uno dei suoi autori di riferimento, Marcel Proust, la cui lettura lo accompagner\u00e0 per tutta la vita. Inoltre, comincia ad appassionarsi di teatro e tenta di scrivere un romanzo. Il 10 maggio 1934 Roland ha un forte attacco di emottisi per una lesione al polmone sinistro; si cura, senza farsi ricoverare, a Bedous, nel cantone di Accous sui Pirenei, e nel 1935 \u00e8 praticamente guarito. Durante la malattia e la convalescenza legge molto, soprattutto Balzac, Mauriac, Giraudoux e numerosi \"Ars\u00e8ne Lupin\", suona il pianoforte e scrive \"Le Voyage d'Arion\", un'opera teatrale giovanile.\nNel 1935 si iscrive alla Sorbona alla facolt\u00e0 di Lettere Classiche e nel frattempo fonda il \"Gruppo di teatro antico\", un gruppo studentesco che esiste tuttora nell'universit\u00e0, dove persino recita ne \"I Persiani\" di Eschilo. Ora le letture si fanno davvero vaste, ruotando per\u00f2 ancora attorno a classici francesi quali Racine, Gide, Hugo, Baudelarie ecc. Nel 1937 ottiene l'esenzione dal servizio militare e durante l'estate si reca a Debrecen, in Ungheria, con l'incarico di lettore. Nel 1938 fa un viaggio in Grecia con il Gruppo di teatro antico e nel 1939 si laurea in lettere classiche con il massimo dei voti. Allo scoppio della guerra viene riformato definitivamente e assunto al nuovo liceo di Biarritz come professore incaricato dove rimane fino al 1940 (anche la madre e il fratellastro lo raggiungono e abitano in rue Cardinal-Lavigerie).\nCon la resa di P\u00e9tain e il Governo di Vichy per\u00f2 tornano a Parigi (ora abitano in rue Servandoni), dove, dal 1940 al 1941 Barthes \u00e8 professore e insegnante di sostegno nei licei Voltaire e Carnot, mentre consegue un ulteriore diploma di studi superiori sulla tragedia greca (in questo periodo studia anche canto). Nell'ottobre del 1941 Roland ha una ricaduta di tubercolosi polmonare e nel 1942 si reca a Saint-Hilaire-du-Touvet, nell'Is\u00e8re per un primo soggiorno presso il Sanatorio per studenti dove rimane un anno. In questo periodo legge Sartre, Michelet, Camus, Michaux e, per far tacere dei pettegolezzi che lo vogliono interessato alla moglie del direttore del sanatorio, rivela a qualcuno la propria omosessualit\u00e0. Intorno a lui comunque comincia a costruirsi rispetto, alcuni malati lo credono un aristocratico e ha il permesso di suonare il pianoforte.\nNel 1943 si reca alla Post-Cure della rue Quatrefages, a Parigi per la convalescenza e prende una seconda laurea in grammatica e filologia. Comincia a scrivere critiche e a partecipare alla vita intellettuale leggendo riviste come \"L'Arche\", \"Combat\", \"Les Lettres fran\u00e7ais\" o \"Les Temps Modernes\", tra esistenzialismo e marxismo (decisivo l'invito a parteciparvi come critico da parte di Maurice Nadeau nel 1947). Nel luglio del 1943, a causa di un problema al polmone destro, si reca per un secondo soggiorno al Sanatorio per studenti dove studia medicina psichiatrica, ma durante la cura ha una ricaduta. Nel 1945 \u00e8 a Leysin, presso la clinica Alexandre, dipendenza del Sanatorio svizzero universitario, per proseguire la cura, ma in ottobre viene colpito da pneumotorace extrapleurico destro.\nDal 1946 al 1947 rimane a Parigi in convalescenza e nel 1948 accetta dapprima l'incarico di aiuto bibliotecario e in seguito di professore di francese a Bucarest, nella cui universit\u00e0 diviene lettore. Nel 1949 \u00e8 lettore all'Universit\u00e0 di Alessandria d'Egitto dove rimane fino al 1950, poi, fino al 1952, lavora alla Direzione generale delle Relazioni culturali, servizio dell'Istruzione. Ora pubblica su riviste come \"France-Observateur\", \"Esprit\", \"Les Lettres nouvelles\", \"Critique\" e nel 1953 esce in volume presso Seuil, il \"Degr\u00e9 z\u00e9ro de l'\u00e9criture\", subito recensito da Roger Nimier e Jean-Bertrand Pontalis. Lo stesso anno, dopo la morte della nonna No\u00e9mie (che aveva permesso una sola volta che vivesse in casa sua, ovvero in una villa al mare che aveva paura le venisse sequestrata durante la guerra in quanto vuota), Barthes va a vivere in place du Panth\u00e9on per qualche mese. Quindi ritorna a rue Servandoni.\nDal 1952 al 1954 svolge attivit\u00e0 di ricercatore al CNRS (lessicologia) come borsista, dal 1954 al 1955 come consulente letterario alle \"\u00c9ditions de l'Arche\"; dal 1955 al 1959 torna al CNRS come ricercatore di sociologia. Intanto ricomincia l'avventura teatrale, con la rivista \"Th\u00e9\u00e2tre populaire\" (con Robert Voisin, Jean Duvignaud, Guy Dumur, Morvan-Lebesque e Bernard Dort). Nel 1955 partecipa al concorso di lettore di francese di Uppsala (posto lasciato libero da Georges Dum\u00e9zil), ma il posto andr\u00e0 a Michel Foucault, e da allora i due diventano amici (almeno per una decina d'anni, quando poi qualcosa li separa). Un altro amico del periodo \u00e8 Algirdas Julien Greimas. Nel 1957 esce \"Les Mythologies\". Edgar Morin lo invita a partecipare alla rivista \"Arguments\", poi parteciper\u00e0 anche a \"Communications\" e a \"Tel Quel\". Comincia a occuparsi di problemi di linguaggio, \"nouveau roman\", rapporto tra realt\u00e0 e finzione, scrittura e soggetto, moda, messaggio pubblicitario (e naturalmente letteratura e teatro)\nDopo un importante viaggio a New York, nel 1960 diventa responsabile di ricerca alla VI sezione dell\"'\u00c9cole pratique des Hautes \u00c9tudes\", scienze economiche e sociali (divenuta poi \u00c9cole des Hautes \u00c9tudes en Sciences Sociales), e fino al 1962 direttore di studi e in seguito, sempre presso l'\u00c9cole pratique des Hautes \u00c9tudes (sociologia dei segni, sociologia dei simboli e sociologia delle rappresentazioni) direttore degli studi. Sono gli anni in cui anche Claude Bremond, Tzvetan Todorov, Christian Metz, Jacques Lacan e Claude L\u00e9vi-Strauss (oltre ai citati Morin e Foucault) producono i loro studi migliori e c'\u00e8 grande fermento e scambio di vedute. Barthes poi, frequenta anche Philippe Sollers, Julia Kristeva, Alain Robbe-Grillet e Raymond Queneau. Tra gli italiani ha rapporti con Franco Fortini e Italo Calvino (ma anche con Pier Paolo Pasolini e Umberto Eco).\nIntanto nel 1961 la madre ha comprato una casetta a Urt dove Barthes passa le estati in sua compagnia. L'uscita di \"Sur Racine\" (1963) divide i lettori tra chi gli riconosce ormai ruolo centrale e alto magistero e chi ancora non ne vede la novit\u00e0 e l'intelligenza critica (come Raymond Picard, specialista di Racine, con il suo pamphlet \"Nouvelle critique ou nouvelle imposture\", 1965). Tra coloro che lo difendono si trovano nuovi studiosi, come G\u00e9rard Genette o Jacques Derrida. Barthes risponde alla polemica con \"Critique et verit\u00e9\" (1966). Lo stesso anno a maggio fa il primo dei tre viaggi in Giappone che lo porterano a scrivere \"L'Empire des signes\". Si occupa anche di retorica antica. Sono gli anni in cui anche Andr\u00e9 Martinet, \u00c9mile Benveniste, Georges Mounin e Roman Jakobson stanno cercando di allargare i confini della linguistica e nasce la semiologia e quel che verr\u00e0 chiamato lo strutturalismo.\nDurante le contestazioni giovanili del 1968 prende distanza dagli studenti, scrivendo su Ignazio di Loyola, Sade, Charles Fourier (con il concetto di \"biografema\") e Balzac (\"S/Z\", su \"Sarrasine\" uscir\u00e0 nel 1970), partecipando a delle conferenze negli Stati Uniti. Questo procura attacchi, soprattutto da parte di Lucien Goldmann. Ma c'era anche chi si esprimeva su di lui in questi termini: \"un uomo meraviglioso, affascinante, di grande sensibilit\u00e0\" (sono parole di Jack Lang, futuro ministro della cultura) e viene invitato e stimato da storici come Jacques Le Goff e filosofi come Henri Lefebvre. Nel 1971 gli viene offerta la direzione del Teatro Chaillot, ma il governo ne blocca i progetti.\nTra i nuovi numerosi amici gli \u00e8 vicino il regista Andr\u00e9 T\u00e9chin\u00e9, e Barthes si diverte con la calligrafia e gli acquerelli. Il breve ma per lui centrale saggio su \"Le Plaisir du texte\" (che si pu\u00f2 inserire nella corrente di Gilles Deleuze e F\u00e9lix Guattari che avevano appena pubblicato \"L'Anti-\u0152dipe\") esce nel 1973. Nel 1974 fa parte di una delegazione di \"Tel Quel\" che visita la Cina. L'anno successivo esce \"Roland Barthes par Roland Barthes\", sorta di critica della (propria) critica che riceve molta attenzione. Nel 1975 fa un viaggio in Tunisia. Nel 1976 accetta la cattedra di Semiologia letteraria, creata appositamente per lui, al Coll\u00e8ge de France (dove viene presentato da Michel Foucault, con il quale ora si \u00e8 riconciliato, e dove alla lezione inaugurale si presenta un grande numero di intellettuali in voga), continuando a collaborare a numerosi periodici e inchieste, mentre raccoglie le riflessioni sull'amore che ha tenuto durante un corso in \"Fragments d'un discours amoureux\" (1977), altro sconfinamento dalla critica tradizionalmente intesa e altro successo di vendita al pubblico pi\u00f9 generale.\nNel 1978 muore la madre. A partire dall'osservazione di una sua fotografia parte la riflessione che diventa un classico di teoria fotografica, \"La Chambre claire\" (1980). Il 25 febbraio 1980, uscendo dal \"Coll\u00e8ge de France\", \u00e8 investito da un furgoncino e il 26 marzo successivo muore. Usciranno ancora diversi testi postumi, la raccolta delle opere complete e gli appunti e le registrazioni degli allievi dei suoi corsi, ma Barthes \u00e8 anche riconoscibile come personaggio di diversi romanzi, da \"Femmes\" di Philippe Sollers, dove appare con il nome di Werth, a \"Roman Roi\" di Renaud Camus (entrambi del 1983), da \"Le Regard des statues\" di Norbert Bensa\u00efd (nascosto dietro il personaggio di Michel Laporte) a \"Les Samoura\u00efs\" di Julia Kristeva, romanzo autobiografico di colei che forse pu\u00f2 essere considerata una delle sue migliori allieve, infine all'esplicito \"Roland Barthes, roman\" (1986) di Philippe Roger. Anche Andr\u00e9 T\u00e9chin\u00e9 ne far\u00e0 un personaggio di un suo film \"J'embrasse pas\" (1991), interpretato da Philippe Noiret.\nL'attivit\u00e0 critica.\nRoland Barthes ha scritto e pubblicato numerosi saggi critici di particolare acutezza sugli scrittori classici e contemporanei, prestando particolare attenzione alle linee di sviluppo della recente narrativa e indicando nel \"grado zero\" della scrittura, cio\u00e8 nel modo parlato, la sua pi\u00f9 importante peculiarit\u00e0. Si \u00e8 dedicato inoltre allo studio delle relazioni esistenti tra i miti e i feticci della realt\u00e0 contemporanea e le istituzioni sociali, ha studiato il rapporto di incontro-scontro tra la lingua intesa come patrimonio collettivo e il linguaggio individuale e ha sviluppato una teoria semiologica che prende in considerazione le grandi unit\u00e0 di significato. Il criterio da lui proposto oltrepassa la tesi accademico-filologica e si pone come una continua e sollecita interrogazione del testo.\nTra le opere principali vanno ricordate: \"Il grado zero della scrittura\" (1953, dove afferma una realt\u00e0 della forma letteraria indipendente dalla lingua e dallo stile e parla di neutralit\u00e0 della scrittura contemporanea), \"Miti d'oggi\" (1957), \"Saggi critici\" (1964, con articoli su Baudelaire, Robbe-Grillet, Brecht, Balzac, Voltaire, Tacito, Michelet, Queneau, Yves Velan, Racine, Kafka, Foucault, Butor, La Bruy\u00e8re e Bataille, oltre che sul fatto di cronaca, sull'immaginazione e sul senso dello scrivere), \"Elementi di semiologia\" (1964), \"Critica e verit\u00e0\" (1966), \"Il sistema della moda\" (1967), \"L'Impero dei segni\" (1970), \"S/Z\" (1970, una delle prime analisi narratologiche applicate alla novella di Balzac \"Sarrasine\"), \"Sade, Fourier, Loyola\" (1971), \"Nuovi saggi critici\" (1972, su La Rochefoucauld, Diderot e l\"'Encyclop\u00e9die\", Chateaubriand, Proust, Flaubert, Fromentin e Pierre Loti), \"Il piacere del testo\" (1973), \"Roland Barthes\" (1975), \"Frammenti di un discorso amoroso\" (1977), \"Sollers scrittore\" (1979), \"La camera chiara\" (1980) e altri saggi critici, interviste e interventi postumi, nei volumi \"La grana della voce\" (1981), \"L'ovvio e l'ottuso\" (1982), \"Il brusio della lingua\" (1984)."}
{"id": "59191", "revid": "15756", "url": "https://it.wikipedia.org/wiki?curid=59191", "title": "Hans Holbein il Giovane", "text": "Fu pittore di soggetti religiosi, satirici e noto ritrattista nonch\u00e9 campione dell'arte della riforma protestante, anche se il suo rapporto con la religione fu molto ambiguo. Diede anche un contributo significativo alla storia delle illustrazioni dei libri. \u00c8 definito \"il Giovane\" per distinguerlo dal padre, Hans Holbein il Vecchio.\nHolbein nacque ad Augusta, ma da giovane lavor\u00f2 prevalentemente a Basilea. In un primo momento, si dedic\u00f2 agli affreschi e alle opere di carattere religioso, disegn\u00f2 vetrate istoriate e stamp\u00f2 libri. Occasionalmente fece anche dei ritratti, acquisendo notevole fama in particolare con quello dell'umanista Erasmo da Rotterdam. Quando la Riforma protestante raggiunse Basilea, Holbein lavor\u00f2 per clienti riformati continuando nel contempo a servire i propri patroni religiosi tradizionali. Il suo stile tardogotico venne arricchito da ispirazioni dall'Italia, dalla Francia, dai Paesi Bassi ed elementi dell'umanesimo creandosi uno stile personale.\nNel 1526 Holbein and\u00f2 in Inghilterra in cerca di lavoro, su raccomandazione di Erasmo. Accolto nel circolo umanista di Tommaso Moro, in breve tempo ottenne un'ottima reputazione. Torn\u00f2 a Basilea quattro anni dopo, per poi fare ritorno in Inghilterra nel 1532 sotto l'alto patronato di Anna Bolena e di Thomas Cromwell. Dal 1535 fu pittore di re Enrico VIII d'Inghilterra e realizz\u00f2 dei suoi ritratti oltre a disegni di gioielli, piatti e altri oggetti preziosi. I suoi ritratti della famiglia reale e dei nobili inglesi ben si adattavano agli anni in cui Enrico VIII stava stabilendo la supremazia della Chiesa d'Inghilterra nel suo regno.\nL'arte di Holbein venne apprezzata sin dall'inizio. Il poeta e riformatore francese Nicholas Bourbon (il vecchio) lo defin\u00ec \"l'Apelle dei nostri tempi\". Holbein venne descritto anche come il grande \"solitario\" della storia dell'arte, dal momento che malgrado la sua bravura non fond\u00f2 mai una scuola. Alcune sue opere andarono perdute dopo la sua morte, ma le moltissime sue opere conservate ci mostrano la sua estrema versatilit\u00e0.\nL'arte di Holbein \u00e8 stata talvolta definita come realistica dal momento che disegn\u00f2 e dipinse sempre con una precisione rara a trovarsi. Le sue opere appaiono piene di simbolismi, allusioni e paradossi che nella storia dell'arte hanno incrementato ancor pi\u00f9 l'interesse sulla sua figura di artista. Secondo lo storico dell'arte Ellis Waterhouse, la sua ritrattistica \"rimane ancora oggi inviolata per la capacit\u00e0 di penetrare nel personaggio, combinando ricchezza e purezza di stile\".\nGli viene anche dedicata una canzone all'interno del musical Six \"Haus of Holbein\", quinto brano dell'album.\nBiografia.\nI primi anni.\nHolbein nacque nella citt\u00e0 libera dell'Impero di Augusta durante l'inverno del 1497\u201398. Figlio del pittore e droghiere Hans Holbein il Vecchio, aveva un fratello maggiore, Ambrosius. Holbein il Vecchio conduceva la propria attivit\u00e0 ad Augusta, talvolta assistito dal fratello Sigmund, anch'egli pittore.\nNel 1515 Hans e Ambrosius si trasferirono come allievi pittori a Basilea, noto centro di studi e di stampa. Qui i due studiarono presso Hans Herbster, il principale pittore della citt\u00e0. Qui i fratelli trovarono lavoro come disegnatori per incisori per xilografie e metallografie. Nel 1515 il predicatore e teologo Oswald Myconius li invit\u00f2 ad aggiungere dei disegni a penna alla copia dell\"Elogio della follia\" dell'umanista Erasmo da Rotterdam. Questi schizzi sono il primo contatto tra Holbein e l'umanesimo. Tra gli altri suoi lavori di questo periodo, spiccano il doppio ritratto del sindaco di Basilea, Jakob Meyer zum Hasen e di sua moglie , che seguono sostanzialmente lo stile di suo padre.\nIl giovane Holbein, assieme al fratello e al padre, \u00e8 raffigurato nel pannello di sinistra del trittico d'altare per la Basilica di San Paolo dipinto nel 1504 da Holbein il Vecchio, oggi in mostra presso la \"Staatsgalerie\" di Augusta.\nNel 1517 padre e figlio iniziarono un progetto a Lucerna, dipingendo affreschi interni ed esterni per il mercante Jakob von Hertenstein. Mentre si trovavano a Lucerna, gli Holbein disegnarono anche dei cartoni per delle vetrate istoriate. I registri della citt\u00e0 indicano che il 10 dicembre 1517, Hans venne multato di cinque lire per essere stato coinvolto in una lite per strada, essendo venuto alle mani con un orefice di nome Caspar, il quale venne multato della medesima somma. Quell'inverno Holbein probabilmente visit\u00f2 l'Italia settentrionale, anche se non vi sono prove a riguardo. Molti studiosi ritengono che in quell'occasione abbia studiato affresco alla scuola di Andrea Mantegna prima di fare ritorno a Lucerna. Realizz\u00f2 due serie di pannelli per la casa di Hertenstein con copie di opere del Mantegna, tra cui il \"Trionfo di Cesare\". Secondo altre fonti and\u00f2 anche a Como, dove giunse attorno al 1518. In Italia prese spunti soprattutto dall'arte lombarda, dal Bramante al Bramantino, passando per il Cenacolo di Leonardo, le cui influenze si concretizzarono nella tavola \"Cena\" del 1522.\nNel 1519 Holbein torn\u00f2 a Basilea. Suo fratello risulta assente dalle cronache dell'epoca, il che fa presumere che nel frattempo fosse morto. Si ristabil\u00ec in citt\u00e0 allestendo un laboratorio. Si iscrisse alla locale gilda dei pittori e prese la cittadinanza. Spos\u00f2 Elsbeth Binsenstock-Schmid, vedova pi\u00f9 anziana di lui, che aveva un figlio, Franz, la quale dirigeva una fabbrica di conciatura delle pelli ereditata dal defunto marito. Durante il loro primo anno di matrimonio nacque Philipp.\nCon dell'arrivo del luteranesimo fu artista prolifico e port\u00f2 avanti una serie di progetti come degli affreschi esterni per \"La casa della danza\" e affreschi interni per la Camera di Consiglio del municipio cittadino. I primi si conoscono oggi solo in forma di disegni preparatori, mentre i disegni della Camera di Consiglio sopravvivono oggi sotto forma di piccoli frammenti mal conservati. Holbein produsse inoltre una sere di dipinti a soggetto religioso e disegn\u00f2 cartoni per vetrate istoriate.\nIn un periodo di rivoluzione nell'arte del disegno per libri, illustr\u00f2 per l'editore Johann Froben. Le sue xilografie in questo periodo comprendono la \"Danza della Morte\", le \"Icone\" (illustrazioni dell'Antico Testamento) e la pagina iniziale della Bibbia di Martin Lutero.\nOccasionalmente Holbein realizz\u00f2 anche dei ritratti, tra i quali vi \u00e8 il doppio ritratto di Jakob e Dorothea Meyer e nel 1519 quello del giovane accademico Boniface Amerbach. Secondo lo storico dell'arte Paul Ganz, il ritratto di Amerbach \u00e8 il primo realizzato con uno stile proprio, in particolare per l'uso dei colori. Per Meyer realizz\u00f2 una pala d'altare con la Madonna, i donatori, la prima moglie e la figlia. Nel 1523 Holbein dipinse il primo dei suoi ritratti dell'umanista Erasmo, il quale ne fece fare poi delle copie da inviare ai suoi amici e ammiratori in Europa. Questi dipinti fecero di Holbein un artista internazionale. Holbein visit\u00f2 la Francia nel 1524, probabilmente in cerca di lavoro alla corte di Francesco I. Quando invece decise di cercare lavoro in Inghilterra nel 1526, Erasmo lo raccomand\u00f2 all'amico Tommaso Moro. \"Le arti sono raggelate in questa parte del mondo\" scriveva Holbein \"e mi sto portando in Inghilterra a raccogliere qualche \"angelo\"\".\nIn Inghilterra, 1526\u20131528.\nHolbein durante una visita alla citt\u00e0 olandese di Anversa, dove si era recato per comprare alcuni pannelli di quercia, incontr\u00f2 il pittore Quentin Matsys. Su invito di sir Tommaso Moro venne accolto in Inghilterra e fu proprio il potente uomo di stato che gli procur\u00f2 alcune commissioni. \"Il vostro pittore, mio caro Erasmo\", scriveva, \"\u00e8 un artista meraviglioso\". Holbein dipinse il famoso \"Ritratto di Sir Thomas More\" e un altro con Moro e la sua famiglia. Il ritratto di gruppo, originale nella sua concezione, \u00e8 noto solo per suoi schizzi preparatori e in copie fatte da altri. Secondo lo storico dell'arte Andreas Beyer, fu quello \"il preludio di un genere che divenne molto popolare nella pittura olandese del XVII secolo\". Sono giunti sino a noi anche suoi sette studi della famiglia More.\nDurante il suo primo soggiorno in Inghilterra, Holbein lavor\u00f2 molto per il circolo di umanisti collegato a Erasmo da Rotterdam. Tra le commissioni pi\u00f9 rilevanti di questo periodo ricordiamo il ritratto di William Warham, arcivescovo di Canterbury, che era proprietario di uno dei ritratti di Erasmo eseguiti da Holbein. Holbein dipinse anche un ritratto per l'astronomo e matematico bavarese Nicholas Kratzer, tutore della famiglia More. Anche se Holbein non lavor\u00f2 per il re durante questa visita, dipinse ritratti di cortigiani come sir Henry Guildford, sua moglie lady Mary e di Anne Lovell, recentemente identificata come il soggetto di \"Dama con scoiattolo e storno\". Nel maggio del 1527 \"Master Hans\" dipinse anche un panorama dell'assedio di Th\u00e9rouanne per la visita degli ambasciatori francesi. Con Kratzer, ide\u00f2 un cielo coperto di simboli planetari sotto il quale i visitatori cenarono. Il cronista Edward Hall descrisse lo spettacolo come se questo mostrasse \"il cielo dalla terra intera, come in una vera mappa\".\nBasilea, 1528\u20131532.\nIl 29 agosto 1528, Holbein acquist\u00f2 una casa a Basilea, a St Johanns-Vorstadt. Presumibilmente torn\u00f2 a casa per mantenere il suo diritto di cittadinanza, dal momento che gli era stato permesso di lasciare il comune natio per un periodo di due anni senza perdere i privilegi. Arricchitosi grazie al successo riscosso in Inghilterra, Holbein acquist\u00f2 una seconda casa in citt\u00e0 nel 1531.\nDurante questo periodo a Basilea, dipinse \"La famiglia dell'artista\", disegno nel quale rappresent\u00f2 Elsbeth, coi due figli primigeni della coppia, Philipp e Katherina, evocando le immagini della Vergine e del Bambino con San Giovanni Battista. Lo storico dell'arte John Rowlands ha definito quest'opera come \"uno dei ritratti pi\u00f9 vivi dell'arte\".\nBasilea era divenuta una citt\u00e0 turbolenta durante l'assenza di Holbein. I riformatori, sospinti dalle idee di Zwingli, si diedero ad atti di iconoclastia e bandirono tutte le immagini sacre nelle chiese. Nell'aprile del 1529, Erasmo, libero pensatore, si vide obbligato a lasciare il suo paradiso dorato di Freiburg im Breisgau. Gli iconoclasti probabilmente distrussero alcune delle opere di tema religioso di Holbein, ma non se ne conoscono i dettagli. In questo periodo la visione religiosa di Holbein appare frammentaria e inconcludente. \"Il lato religioso della sua pittura \u00e8 sempre stato ambiguo\" ha suggerito lo storico dell'arte John North, \"e tale rimase per tutta la sua vita\". Secondo un registro compilato per assicurarsi che tutti i principali cittadini sottoscrivessero le nuove dottrine: \"Maestro Hans Holbein, il pittore, dice che dovremmo informarci meglio sulla [santa] mensa prima di approcciarvici\". Nel 1530, le autorit\u00e0 chiamarono Holbein a rendere conto della sua assenza alla comunione riformata. Poco dopo venne compreso nell'elenco di coloro \"che non avevano serie obiezioni o desideri di andare con altri cristiani\".\nHolbein evidentemente fu dunque in grado di mantenere il favore anche del nuovo ordine costituito. Il consiglio riformista gli pag\u00f2 una rendita di 50 fiorini e gli commission\u00f2 di riprendere gli affreschi nella Camera di Consiglio. I nuovi temi vennero per\u00f2 ispirati al Vecchio Testamento anzich\u00e9 alle storie classiche o alle allegorie. Gli affreschi di Holbein di Rehoboam e dell'incontro tra Saul e Samuele rimasero comunque. Holbein lavor\u00f2 nel contempo anche per clienti gi\u00e0 noti. Il suo vecchio patrono Jakob Meyer lo pag\u00f2 nel 1526 per aggiungere delle figure alla pala d'altare che aveva dipinto per lui in precedenza. L'ultima commissione di Holbein in questo periodo fu la decorazione di due quadranti dell'orologio della porta principale della citt\u00e0 nel 1531. Il ridotto livello di patroni a Basilea fu uno dei motivi che lo spinse a tornare in Inghilterra all'inizio del 1532.\nIl secondo periodo in Inghilterra, 1532\u20131540.\nHolbein torn\u00f2 in un'Inghilterra dove la politica e la religione stavano cambiando radicalmente. Nel 1532 Enrico VIII si stava preparando a ripudiare Caterina d'Aragona per sposare Anna Bolena, pur contro il parere del papa. Tra quanti si opponevano alle azioni di Enrico vi era a anche l'ex patrono di Holbein, sir Thomas More, che diede le dimissioni da Lord Cancelliere nel maggio del 1532. Holbein stesso sembr\u00f2 distanziarsi da More in questo secondo periodo e \"voltando le spalle a chi gli era stato raccomandato\", secondo Erasmo. L'artista trov\u00f2 favore invece nei nuovi circoli del potere che gravitavano attorno alla famiglia Bolena e a Thomas Cromwell. Quest'ultimo divenne segretario del re nel 1534, controllando tutti gli aspetti del governo, inclusa la propaganda artistica. More venne giustiziato nel 1535 assieme a John Fisher, per cui pure Holbein aveva realizzato un ritratto.\nTra le commissioni di Holbein in questo periodo troviamo ritratti di mercanti luterani della Lega Anseatica. I mercanti vivevano e gestivano i loro commerci a Steelyard, un complesso di case, magazzini e uffici sulla riva nord del Tamigi. Holbein prese in affitto una casa a Maiden Lane, dedicandosi ancora una volta a commissioni private. Il suo ritratto di Georg Giese di Danzica mostra il mercante circondato dai simboli del suo commercio. Il ritratto di Derich Berck di Colonia \u00e8 invece realizzato in stile classico e probabilmente influenzato dall'opera di Tiziano. Per la gilda di Steelyard, Holbein dipinse le allegorie monumentali \"Il trionfo della ricchezza\" e \"Il trionfo della povert\u00e0\", entrambe oggi perdute. I mercanti gli commissionarono inoltre un dipinto raffigurante il Monte Parnaso per la processione dell'incoronazione di Anna Bolena il 31 maggio 1533.\nHolbein ritrasse anche numerosi cortigiani, proprietari terrieri e visitatori, anche se il dipinto pi\u00f9 famoso di questo suo secondo periodo inglese rimane \"Gli Ambasciatori\". Questo pannello a grandezza naturale rappresenta Jean de Dinteville, ambasciatore di Francesco I di Francia nel 1533, e Georges de Selve, vescovo di Lavaur che si recarono in visita in quello stesso anno. L'opera incorpora simboli e paradossi, incluso un teschio anamorfico (distorto). Secondo gli studiosi, questi simboli sarebbero tutti riferimenti alla conoscenza, alla religione, alla moralit\u00e0 e all'illusione in pieno spirito del rinascimento nordico. Gli storici dell'arte Oskar B\u00e4tschmann e Pascal Griener hanno presentato l'ipotesi secondo la quale nel dipinto \"Gli ambasciatori\", \"scienze e arti, oggetti di lusso e di gloria, sono tutti inchinati alla grandezza della Morte\".\nNon sono giunti sino a noi ritratti certi di Anna Bolena eseguiti da Holbein, in particolare perch\u00e9 la sua memoria venne cancellata dopo la sua esecuzione per le supposte accuse di tradimento, incesto e adulterio nel 1536. \u00c8 chiaro a ogni modo che Holbein lavor\u00f2 direttamente per Anna e la sua cerchia. Per lei disegn\u00f2 una coppa con l'immagine di un falco su un cespuglio di rose, oltre a gioielli e libri a lei dedicati. L'artista fece inoltre schizzi di diverse dame del suo entourage, tra cui la cognata Jane Parker. Nel contempo, Holbein lavor\u00f2 per Thomas Cromwell, il quale gli commission\u00f2 di produrre immagini spiccatamente riformiste, tra cui delle xilografie anti-clericali e le decorazioni della prima pagina della Bibbia tradotta in inglese da Myles Coverdale. Enrico VIII si era imbarcato in un grandioso programma di patronato artistico con l'intento di glorificare s\u00e9 stesso per il suo nuovo status di capo supremo della Chiesa d'Inghilterra, opera che culmin\u00f2 nella costruzione del Nonsuch Palace iniziato nel 1538.\nDal 1536 Holbein venne impiegato come pittore di corte col salario annuo di 30 sterline. Si trov\u00f2 quindi a lavorare fianco a fianco con altri \"pittori reali\" come Lucas Horenbout, anch'egli proveniente dal continente. Nel 1537, Holbein dipinse il suo quadro pi\u00f9 famoso: Enrico VIII in posa eroica, ritratto frontalmente. Come ritrattista Holbein venne lodato dal momento che sapeva cogliere, dietro l'apparenza, le espressioni pi\u00f9 personali e significative dei personaggi da lui raffigurati sino a descriverne le caratteristiche spirituali e morali, cercando di coniugare la tradizione gotica con le nuove tendenze umanistiche e le influenze lombarde con quelle fiamminghe.\n\u00c8 sopravvissuto anche il cartone di un'opera a grandezza naturale col ritratto di Enrico dipinto per il Palazzo di Whitehall dove il re compare con suo padre alle spalle. L'affresco prevedeva anche la presenza di Jane Seymour e di Elisabetta di York, ma questo venne distrutto da un incendio nel 1698. Ne rimangono solo delle incisioni e una copia realizzata nel 1667 da Remigius van Leemput. Realizz\u00f2, sempre per Enrico VIII, un ritratto a mezzo busto nella medesima posa, ma tutti i ritratti a grandezza naturale del re sono copie derivate dallo schema del dipinto di Whitehall. La figura di Jane Seymour si basava sugli schizzi realizzati sulla sua persona da Holbein.\nJane mor\u00ec nell'ottobre del 1537, poco dopo aver dato alla luce l'unico maschio di Enrico, Edoardo VI, e Holbein realizz\u00f2 il ritratto del piccolo principe due anni pi\u00f9 tardi, tenente tra le mani un sonaglio a forma di scettro. L'ultimo ritratto di Enrico VIII eseguito da Holbein \u00e8 datato al 1543, ma venne per\u00f2 completato da altri: il dipinto raffigura il re con un gruppo di chirurghi di corte.\nLo stile ritrattistico di Holbein si modific\u00f2 da quando egli entr\u00f2 al servizio di Enrico VIII, focalizzandosi infatti maggiormente sul volto e sui vestiti, omettendo gli effetti di tridimensionalit\u00e0 e realismo a scapito del simbolismo. L'artista applic\u00f2 questo stile anche ai ritratti in miniatura come quello di Jane Small e ai grandi ritratti come quello di Cristina di Danimarca. And\u00f2 con Philip Hoby a Bruxelles nel 1538 e raffigur\u00f2 Cristina per il re, il quale mirava alla giovane vedova come sua possibile moglie. Secondo Wilson, il ritratto che Holbein fece di Cristina di Danimarca \u00e8 \"il pi\u00f9 pregevole ritratto di donna che egli abbia mai eseguito, nonch\u00e9 uno dei migliori mai dipinti in generale\". In quello stesso anno, Holbein e Hoby andarono in Francia per ritrarre Luisa di Guisa e Anna di Lorena, sempre su commissione di Enrico VIII, ma nessuno dei due ritratti delle cugine \u00e8 giunto sino a noi. Holbein trov\u00f2 il tempo di visitare Basilea, dove le autorit\u00e0 lo accolsero festanti e dove ricevette una pensione. Sulla via del ritorno verso l'Inghilterra, mise a bottega suo figlio Philipp presso l'orafo Jacob David (originario di Basilea) a Parigi.\nHolbein dipinse anche Anna di Cl\u00e8ves nel castello di Burgau. Questa fu la moglie che Enrico spos\u00f2 poi a D\u00fcren su incoraggiamento di Thomas Cromwell nell'estate del 1539. L'inviato inglese Nicholas Wotton riport\u00f2 come \"Hans Holbein avesse raffigurato le effigi di lady Anna e di lady Amelia [sorella di Anna] con un'espressivit\u00e0 che rendeva le immagini molto realistiche\". L'unione con Enrico dur\u00f2 poco e se ne separ\u00f2 dopo breve tempo, al termine di un matrimonio non consumato. L'impatto che il ritratto di Holbein ebbe sul sovrano inglese venne testimoniato da Sir Anthony Browne.\nNessun altro eccetto Enrico avrebbe pi\u00f9 disdegnato Anna; l'ambasciatore francese Charles de Marillac la trovava attraente, piacevole e degna, per quanto vestita pesantemente, \"alla tedesca\", nel ritratto di Holbein. Il re diede la colpa di questo fallimento a Thomas Cromwell, il quale non solo era stato l'artefice di questo progetto matrimoniale, ma aveva anche dato credito alle esagerazioni sulla bellezza di Anna. Questo fu uno dei fattori che portarono alla caduta di Cromwell.\nGli ultimi anni, 1540\u20131543.\nHolbein era riuscito a sopravvivere alla caduta dei suoi due primi grandi patroni, Tommaso Moro e Anna Bolena, ma l'arresto e l'esecuzione con l'accusa di eresia e tradimento di Cromwell nel 1540 indubbiamente danneggiarono la sua carriera. Holbein mantenne ad ogni modo la sua posizione di pittore del re, ma dopo la morte di Cromwell si cre\u00f2 un vuoto attorno a lui. Fu ironicamente il ritratto di Anna di Cleves eseguito da Holbein a contribuire alla caduta di Cromwell: il re, dispiaciuto per la scarsa attrattiva riscontrata nei confronti della moglie propostagli, diresse la sua rabbia su Cromwell. Questi, secondo il sovrano, aveva esagerato a lodarne la bellezza, mentre non vi \u00e8 evidenza del fatto che Enrico abbia accusato Holbein di aver \"migliorato\" l'aspetto di Anna.\nOltre ai compiti di routine, Holbein si occup\u00f2 anche di commissioni private, dipingendo ancora per i mercanti di Steelyard. Fece anche alcune tra le sue migliori miniature tra cui quelle di Henry Brandon e Charles Brandon, figlio dell'amico di Enrico VIII, Charles Brandon, I duca di Suffolk e della sua quarta moglie, Catherine Willoughby. Holbein cerc\u00f2 di assicurarsi commissioni dai cortigiani pi\u00f9 in vista in lotta per l'influenza a corte, in particolare lavorando per Anthony Denny, uno dei due gentiluomini di camera del re. Egli divenne amico personale di Denny al punto da chiedergli del denaro in prestito. Nel 1541 gli fece anche un ritratto e due anni dopo dipinse per lui un innovativo modello di \"clocksalt\". Denny era parte della cerchia che aveva ottenuto influenza a corte nel 1542, dopo il fallimentare matrimonio di Enrico con Catherine Howard. Il nuovo matrimonio del re nel luglio del 1543 con la riformista Catherine Parr, il cui fratello Holbein aveva ritratto nel 1541, port\u00f2 al potere il partito di Denny.\nHolbein fece probabilmente visita alla moglie ed ai figli sul finire del 1540, anche per mantenere i suoi privilegi di cittadinanza di Basilea. In questo periodo pare non abbia lavorato, ma la citt\u00e0 di Basilea gli pag\u00f2 comunque sei mesi di salario anticipato. Gli studiosi si sono interrogati sulla vita matrimoniale di Holbein, il quale visse lontano dalla moglie dal 1532. Nel suo testamento viene citata la presenza di due figli nati in Inghilterra, dei quali nulla si sa con l'eccezione del fatto che erano a stati posti a balia. L'infedelt\u00e0 di Holbein non sembra essere un fatto sconosciuto agli studiosi. Alcuni ritengono che Magdalena Offenburg, la modella della \"Madonna di Darmstadt\" e di due ritratti dipinti a Basilea, sia stata la sua amante. Altri negano questa ipotesi. In un dipinto aveva dato le fattezze a Laide di Corinto, amante di Apelle, il famoso artista greco di cui Holbein portava il nome nei circoli umanisti. A ogni modo Holbein non si dimentic\u00f2 mai della moglie n\u00e9 dei figli, aiutandoli economicamente. Quando Elsbeth mor\u00ec nel 1549, era in possesso di una discreta somma, avendo venduto tutti i suoi ritratti prima della sua morte.\nHans Holbein mor\u00ec tra il 7 ottobre e il 29 novembre 1543 all'et\u00e0 di 45 anni. Karel van Mander disse nel Seicento che era morto di peste. Wilson riporta la storia ma con cautela, dal momento che gli amici di Holbein erano presenti al suo capezzale, cosa difficile da credere per un appestato. Peter Claussen suggerisce che egli sarebbe potuto morire a causa di un'infezione detta la malattia del sudore. Definendosi \"servo della maest\u00e0 regia\", Holbein fece testamento il 7 ottobre nella sua casa di Aldgate. L'orafo Giovanni di Anversa e alcuni vicini di origine tedesca firmarono il documento come testimoni. Probabilmente test\u00f2 di fretta perch\u00e9 il documento non venne sottoscritto da alcun notaio. Il 29 novembre, Giovanni di Anversa, soggetto di molti ritratti di Holbein, prese la qualifica di esecutore testamentario delle ultime volont\u00e0 dell'artista. Pag\u00f2 probabilmente i debiti contratti da Holbein, si prese cura dei suoi due figli in Inghilterra e vendette e regal\u00f2 i suoi effetti personali, tra cui molti disegni e opere preliminari che sono giunte sino a noi. Il sito della tomba di Holbein \u00e8 a oggi sconosciuto dal momento che non venne contrassegnato con alcuna scritta.\nNel 1899 gli venne dedicata la \"Holbeinstra\u00dfe\" a Monaco di Baviera.\nStile.\nInfluenze.\nLe prime influenze nella sua pittura, Holbein le deriv\u00f2 da suo padre, Hans Holbein il Vecchio, noto pittore di soggetti religiosi e ritrattista che trasmise le sue tecniche e la sua dote di ritrattista al figlio. Il giovane Holbein apprese il mestiere nella bottega del padre ad Augusta, una citt\u00e0 immersa nel commercio dei libri, dove la xilografia e l'incisione fiorirono notevolmente. Augusta era inoltre uno dei principali \"porti d'entrata\" del Rinascimento italiano in Germania. Al tempo in cui Holbein inizi\u00f2 il suo apprendistato presso Hans Herbster a Basilea, era il tempo dello stile tardogotico, del realismo e dell'enfatizzazione delle linee, elementi che lo influenzeranno per il resto della sua carriera pittorica. A Basilea, venne favorito da patroni umanisti le cui idee aiutarono a formare la sua visione di artista maturo.\nDurante i suoi anni in Svizzera, durante i quali potrebbe aver visitato anche l'Italia, Holbein aggiunse degli elementi di stile italiano nel suo vocabolario stilistico. Gli studiosi hanno notato l'influenza della tecnica dello sfumato di Leonardo da Vinci nelle sue opere, come ad esempio nel suo \"Venere ed Amore\" e in \"Laide di Corinto\". Dagli italiani, Holbein apprese l'arte della prospettiva incentrata su un singolo punto e l'uso dei motivi e delle forme architettoniche. In questo fu probabilmente influenzato da Andrea Mantegna. I dettagli decorativi vengono meno nei suoi ultimi ritratti, mentre aumenta la precisione calcolata. Malgrado l'assimilazione delle tecniche italiane e della teologia riformata, l'arte di Holbein risentiva comunque della tradizione gotica e del suo radicamento nel territorio nordico. Il suo stile ritrattistico, ad esempio, rimane distinto dalla sensuale tecnica di Tiziano, come pure dal Manierismo di William Scrots, successore di Holbein alla carica di pittore del re d'Inghilterra. La ritrattistica di Holbein, in particolare nel disegno, aveva molto in comune con quella di Jean Clouet, artista che forse ebbe modo di incontrare durante la sua visita in Francia nel 1524. Egli adott\u00f2 infatti il metodo di Clouet di disegnare con la calce colorata su un fondo non preparato, oltre alla cura del dettaglio tramite disegni e schizzi preliminari. Durante il suo secondo periodo di permanenza in Inghilterra, Holbein apprese la tecnica della miniatura, praticata da Lucas Horenbout. In particolare nei suoi ultimi anni di carriera, si dedic\u00f2 molto al ritratto in miniatura.\nOpere religiose.\nHolbein segu\u00ec i passi tracciati ad Augusta da artisti come suo padre e Hans Burgkmair, che si guadagnarono da vivere in gran parte grazie a commissioni in ambito religioso. Malgrado le richieste della Riforma protestante, la chiesa alla fine del XV secolo era ancora in gran parte medievale nelle sue tradizioni. Oltre ai legami con Roma, la chiesa tedesca e svizzera manteneva vivi i pellegrinaggi, la venerazione delle reliquie, la preghiera per i morti. I primi lavori di Holbein riflettono in pieno questa cultura. Il crescere del movimento riformista, guidato da umanisti come Erasmo e Thomas More, inizi\u00f2 a ogni modo a cambiare le sue attitudini religiose. Basilea, dove vennero pubblicate le principali opere di Martin Lutero, divenne il principale centro di trasmissione delle idee riformate.\nIl graduale spostamento dalla religione tradizionale a quella riformata si pu\u00f2 notare in pieno anche nelle opere di Holbein. Il suo \"Corpo di Cristo morto nella tomba\" del 1522 esprime una visione umanista di Cristo in pieno accordo col clima riformista della Basilea del tempo. La \"Danza della Morte\" (1523\u201326) riprese l'allegoria tardomedievale della \"Danza macabra\" come satira riformista. La serie di incisioni di Holbein mostrano la figura della Morte in diverse pose, intenta a confrontarsi con individui a ogni stadio della vita. Nessuno sfugge alla Morte, nemmeno i pii.\nOltre alla \"Danza della Morte\" Holbein complet\u00f2 le \"Icone\" o \"Serie dell'Antico Testamento\" (che comprendono due lavori: \"Le immagini delle storie dell'Antico Testamento\" e \"Ritratti e stampe delle storie dell'Antico Testamento\"). Queste opere vennero prodotte da Holbein in associazione con Melchior e Gaspar Trechsel nel 1526 circa, poi stampate ed edite in latino da Jean e Francois Frellon con 92 xilografie d'accompagnamento.\nPare noto che i fratelli Trechsel avessero inizialmente convocato Holbein per affidargli l'illustrazione di alcune bibbie. In effetti alcune delle \"Icone\" di Holbein si trovano anche nella recente scoperta della \"Biblia cum Glossis\" by Michel De Villeneuve (Michael Servetus). Le xilografie di Holbein si trovano in altre opere come nella traduzione di Servetus del Vecchio Testamento, stampati da Juan Stelsio ad Anversa nel 1540 (92 xilografie), e anche nell'edizione spagnola stampata da Francois e Jean Frellon nel 1542 (92 xilografie + 2), come dimostrato al convegno dell'International Society for the History of Medicine dall'esperto ricercatore su Servetus, Gonz\u00e1lez Echeverr\u00eda, il quale ha provato anche l'esistenza di un lavoro associato di Holbein con De Villeneuve, la \"Biblia cum Glossis\" o \"Bibbia perduta\".\nHolbein dipinse molte opere a sfondo religioso tra il 1520 e il 1526, tra cui l\"Altare di Oberried\", la \"Madonna di Solothurn\" e una \"Passione\". Solo quando i riformatori di Basilea si diedero all'iconoclastia sul finire degli anni '20 del Cinquecento inizi\u00f2 a divenire insofferente ai temi religiosi.\nHolbein continu\u00f2 a produrre opere a sfondo religioso, ma su minor scala. Disegn\u00f2 delle xilografie religiose satiriche in Inghilterra, oltre ad alcuni pezzi per la devozione privata come un \"Noli Me Tangere\", le cui espressioni vennero prese dalla sua personale visione della religione. Nel \"Noli Me Tangere\" Holbein coglie il momento in cui Cristo risorto dice a Maria Maddalena di non toccarlo, dove si nota chiaramente l'aderenza ai dettami evangelici. Il diarista seicentesco John Evelyn scrisse di non aver \"mai visto tanta riverenza e gentilezza oltre a tanto stupore espresso in un'unica immagine\".\nHolbein \u00e8 stato descritto come \"il supremo rappresentante dell'arte riformata tedesca\". La Riforma fu a tutti gli effetti un periodo vario e la sua posizione fu spesso molto ambigua. Malgrado i suoi legami con Erasmo e More, sottoscrisse la rivoluzione iniziata da Martin Lutero per il ritorno alla Bibbia e per la detronizzazione del potere temporale dei papi. Nelle sue xilografie \"Cristo Luce del Mondo\" e \"La vendita delle indulgenze\", Holbein illustra gli attacchi di Lutero a Roma. Nel contempo, egli continu\u00f2 a lavorare per gli erasmiani e per i cattolici tradizionalisti. Dopo il suo ritorno dall'Inghilterra in una Basilea ormai riformata nel 1528, riprese a lavorare sia alla Madonna di Jakob Mayer sia ai dipinti ad affresco per la Camera di Consiglio del municipio cittadino. La Madonna era un'icona di piet\u00e0 tradizionale, mentre le storie del Vecchio Testamento erano parte del programma della Riforma.\nHolbein torn\u00f2 in Inghilterra nel 1532 sotto la tutela di Thomas Cromwell che stava ristrutturando la struttura religiosa del paese. Egli divenne ben presto parte della macchina propagandistica di Cromwell, creando immagini di supporto al tema della supremazia reale. Durante il periodo della dissoluzione dei monasteri, produsse una serie di piccole xilografie nelle quali i noti \"cattivi\" della Bibbia erano travestiti da monaci. La sua opera riformista \"La vecchia e la nuova legge\" identifica il Vecchio Testamento con la \"Vecchia Religione\". Gli studiosi hanno notato delle interferenze religiose anche nei suoi ritratti. Ne \"Gli Ambasciatori\", ad esempio, dettagli come il libro di inni luterano e il crocifisso dietro la tenda alludono certamente alla missione francese. Holbein dipinse poche immagini religiose nell'ultima parte della sua carriera.\nI ritratti.\nPer Holbein, \"tutto inizia con un disegno\". Figlio di un droghiere versato per l'arte, era erede della tradizione tedesca del disegno lineare e preciso, soprattutto a livello preparatorio. I ritratti calce/inchiostro di Holbein dimostrano la sua bravura. Di lui sopravvivono pi\u00f9 disegni che opere concluse, ragione per cui si pu\u00f2 ritenere che alcuni li realizzasse perch\u00e9 rimanessero tali o per proprio diletto. Holbein produsse pochi ritratti durante i suoi anni a Basilea. Tra questi vi sono i suoi studi del 1516 di Jakob e Dorothea Meyer, schizzi, come quelli di suo padre, realizzati perlopi\u00f9 in punta d'argento e calce.\nHolbein dipinse gran parte dei suoi ritratti durante i due periodi inglesi della sua vita. Nel primo periodo, dal 1526 al 1528, utilizz\u00f2 la tecnica di Jean Clouet per i suoi studi preliminari, combinando calce nera e colorata con carta non preparata. Nel secondo periodo, dal 1532 alla sua morte, quando utilizz\u00f2 anche la penna a inchiostro oltre alla calce. A giudicare dalle tre ore di posa per ritratto che gli concesse Cristina di Danimarca, Holbein era in grado di realizzare i suoi studi di ritratto in tempi straordinariamente brevi. Alcuni studiosi credono che egli si servisse di un ausilio meccanico per aiutarsi nel tracciare i contorni del viso dei suoi soggetti. Holbein tribut\u00f2 meno attenzione ai toni facciali nei suoi disegni pi\u00f9 tardi.\nI ritratti dipinti da Holbein sono spesso accompagnati da disegni preparatori pervenutici. Holbein trasferiva ciascun disegno su un pannello con l'aiuto di uno strumento geometrico cos\u00ec da potersi garantire un'assoluta precisione. Costruiva quindi la superficie pittorica con l'uso di tempera e olio, riportando anche il pi\u00f9 piccolo dettaglio.\nIl risultato era quello di una pittura ritrattistica brillante dove il soggetto appare sempre seduto, ma dove la precisione nei dettagli, secondo lo studioso Foister, \"rendeva chiaramente riconoscibile dai contemporanei\" ogni persona raffigurata, costituendo nel contempo anche una fonte ineguagliabile sulla storia dei costumi del periodo Tudor. I clienti umanisti di Holbein avevano un'altissima considerazione dell'individualit\u00e0. Secondo Strong, i soggetti dei suoi ritratti vivevano \"una nuova esperienza, una profonda visione degli ideali umanisti\".\nI differenti commentatori sono discordi sull'obbiettivit\u00e0 e la precisione di Holbein come ritrattista. Quello che alcuni vedono come espressione di una profondit\u00e0 spirituale, altri la vedono come luttuosa, distaccata o persino assente. \"Sottolineava la freddezza soffusa della loro continenza\", scriveva il biografo ottocentesco Alfred Woltmann, \"ma dietro questa esteriorit\u00e0 di pacatezza si nascondeva un profondo respiro di vita interna\". Alcuni critici vedono lo stile tardo nella ritrattistica di Holbein come una regressione. Kenyon Cox, ad esempio, crede che i suoi metodi siano divenuti col tempo pi\u00f9 primitivi, riducendo il dipingere \"quasi alla condizione della miniatura medievale\". Erna Auerbach collega la \"piattezza decorativa formale\" dell'ultima ritrattistica di Holbein allo stile proprio dei documenti miniati, citando a tal proposito il ritratto di gruppo di Enrico VIII con la Barber Surgeons' Company. Secondo altre analisi non vi sarebbe alcun mutamento pittorico nell'ultima fase della carriera di Holbein.\nSino alla fine degli anni '30 del Cinquecento, Holbein spesso ambientava i suoi soggetti in ambientazioni tridimensionali. Al tempo era solito includere anche elementi classici o biblici come ad esempio dei panneggi, degli elementi architettonici o dei simboli. Questi ritratti permisero a Holbein di dimostrare il suo virtuosismo e il suo potere nell'uso delle metafore, come pure indizi sulla vita privata dei soggetti raffigurati. Il suo ritratto del 1532 raffigurante Sir Brian Tuke, ad esempio, allude alla malsana salute del soggetto dipinto, comparando la sua sofferenza a quella di Giobbe nella Bibbia. La rappresentazione delle cinque piaghe di Cristo e l'iscrizione \"INRI\" sul crocifisso sono, secondo gli studiosi B\u00e4tschmann e Griener, \"intese a proteggere il proprietario dalla malattia\". Holbein ritrasse il mercante Georg Gisze tra un elaborato sistema di simboli di scienza e ricchezza per evocare l'iconografia personale del raffigurato. A ogni modo, alcuni altri ritratto di Holbein dei mercanti di Steelyard, ad esempio in quello di Derich Born, si concentrano sulla naturalezza del viso, prefigurando lo stile tardo adottato da Holbein.\nLo studio degli ultimi ritratti eseguiti da Holbein sono complicati dal numero di copie e lavori derivati a lui attribuiti. Gli studiosi stanno ancora cercando di distinguere il vero Holbein da altri lavori di copisti di alta qualit\u00e0.\nMiniature.\nDurante gli ultimi decenni della sua carriera, Holbein dipinse un gran numero di miniature, piccoli ritratti spesso portati come gioielli. La sua tecnica di miniatura era derivata dall'arte medievale dei manoscritti miniati. Anche i dipinti pi\u00f9 grandi di Holbein contenevano in un modo o nell'altro delle piccole miniature di oggetti, realizzati con precisione per dare al complesso dell'opera un aspetto ancora pi\u00f9 monumentale. Le dodici miniature di Holbein che sono giunte sino a noi propongono tutta la sua maestra in quest'arte. Il suo ritratto in miniatura di Jane Small, con un ricco sfondo blu, i dettagli curatissimi e l'assenza di ombre, \u00e8 considerato uno dei pezzi pi\u00f9 belli in questo stile. Secondo lo storico dell'arte Graham Reynolds \"Holbein ritrasse questa giovane donna [...] con aspetto solenne nella luce blu della stanza [...] facendone uno dei pi\u00f9 bei ritratti del genere\".\nDisegni.\nNel corso della sua vita, Holbein disegn\u00f2 decorazioni su vasta scala come affreschi ma anche piccoli oggetti, tra cui piatti e gioielli. In molti casi, i suoi disegni, o copie di essi, sono la sola testimonianza di questi lavori. Ad esempio, i suoi affreschi per casa Hertenstein a Lucerna o per la Casa della Danza di Basilea si conoscono solo tramite i suoi disegni. Col progredire della sua carriera, aggiunse motivi tratti dal rinascimento italiano.\nMolti dei suoi disegni vennero incisi su dei set di armature di Greenwich, inclusa quella personale da torneo di Enrico VIII. Il suo stile continu\u00f2 a influenzare la produzione di armature inglesi per pi\u00f9 di mezzo secolo dopo la sua morte.\nIl cartone preparatorio dell'affresco che Holbein realizz\u00f2 di tutta la famiglia dei Tudor per il palazzo di Whitehall venne realizzato su 25 fogli di carta uniti insieme, ciascuno con un fondo appositamente preparato. Molti dei disegni di Holbein per finestre istoriate, oggetti di metallo, gioielli e armi sono giunti sino a noi. Il tutto dimostra la fluidit\u00e0 e la sua bravura nell'arte del dettaglio.\nIl modo di Holbein di disegnare oggetti era di fare degli schizzi preliminari e poi di realizzare ulteriori versioni sempre pi\u00f9 precise e dettagliate. Era solito utilizzare decorazioni tradizionali o ornamenti con foglie e decorazioni varie in uso all'epoca. Nel disegno di oggetti preziosi, Holbein lavor\u00f2 a stretto contatto con altri artigiani come ad esempio degli orafi. I suoi lavori, come suggerito dallo storico dell'arte John North, \"mostrano come egli lavorasse senza problemi su ogni tipo di materiale, dando un aspetto realistico agli oggetti come dava espressione personalit\u00e0 ai propri ritratti\". Anche se poco si sa del laboratorio di Holbein, gli studiosi sono concordi nel ritenere che i disegni realizzati dall'artista dovessero servire come fonte per i suoi assistenti.\nEredit\u00e0 e reputazione.\nLa fama di Holbein si dovette in gran parte ai soggetti dei suoi quadri, spesso personaggi importanti o potenti nella loro epoca. Molti dei suoi ritratti sono poi divenute vere e proprie icone culturali. Egli cre\u00f2 ad esempio l'immagine tipica nell'immaginario collettivo di Enrico VIII d'Inghilterra. Nella pittura Enrico viene presentato come un eroe iconico, anche se non viene risparmiata la tirannia del suo carattere. I ritratti che Holbein per altre figure storiche, come nel caso di Erasmo da Rotterdam, Thomas More e Thomas Cromwell, rimangono ancora oggi fissati nell'immaginario collettivo. Lo stesso si pu\u00f2 dire di molti lord e lady inglesi oggi a noi noti in immagine solo grazie la sua arte. Per questa ragione, John North ha definito Holbein \"il cameraman della storia dei Tudor\". In Germania, invece, Holbein \u00e8 noto principalmente come artista dalla Riforma protestante, e in Europa come rappresentante dell'umanesimo in pittura.\nA Basilea, la memoria di Holbein venne perpetuata dall'amico Amerbach e dal figlio di questi, Basilius, che si dedicarono a collezionare le sue opere. Il cosiddetto \"Amerbach-Kabinett\" and\u00f2 poi a formare il cuore della collezione delle opere di Holbein ancora oggi presenti al \"Kunstmuseum Basel\". Molti documenti, soprattutto inglesi, citano Holbein e la sua pittura gi\u00e0 nel XVI secolo. L'arcivescovo Matthew Parker (1504\u201375) osservava come i suoi ritratti fossero \"delineati ed esprimevano la piena somiglianza alla realt\u00e0 della vita\". Alla fine del XVI secolo, il ritrattista in miniatura Nicholas Hilliard parlava nel suo trattato \"Arte della miniatura\" del debito artistico che questa aveva con Holbein: \"il modo di dipingere di Holbein l'ho imitato anche io, dal momento che egli \u00e8 stato il migliore\". Nessuna biografia sulla vita di Holbein venne scritta sino al 1604 quando Karel van Mander scrisse l'opera \"Schilder-Boeck\" (libro dello stampatore), a tratti poco curato.\nI seguaci di Holbein produssero copie e versioni differenti delle sue opere, ma egli non fond\u00f2 mai una vera e propria scuola con degli allievi. Il biografo Derek Wilson lo ha definito uno dei grandi \"solisti\" della storia dell'arte. L'unico altro artista ad aver adottato pedissequamente le sue tecniche pare sia stato John Bettes il Vecchio, il cui \"Uomo con cappello nero\" (1545) ha uno stile particolarmente vicino a quello di Holbein. Gli studiosi hanno lungamente dibattuto anche sul ruolo avuto da Holbein nell'influenzare l'arte inglese. Secondo Foister: \"Holbein non ebbe reali successori e pochi imitatori in Inghilterra. La disparit\u00e0 tra i suoi ritratti, sottili e interrogatori di uomini e donne, e i ritratti di Elisabetta I e dei suoi cortigiani pu\u00f2 parere estrema, e pertanto \u00e8 difficile tracciare una vera e propria successione stilistica all'opera di Holbein\". A ogni modo la pittura \"modern\" in Inghilterra si pu\u00f2 dire che sia nata proprio con Holbein. Gli artisti dopo di lui si rifecero chiaramente alle opere di Holbein, talvolta in maniera esplicita. Hans Eworth, ad esempio, esegu\u00ec due copie in piena scala negli anni '60 del Cinquecento del ritratto che Holbein esegu\u00ec di Enrico VIII per Whitehall, includendolo per\u00f2 nello sfondo utilizzato dall'artista di Basilea per l'opera \"Mary Neville, Lady Dacre\". L'influenza di Holbein nella \"monumentalit\u00e0 e attenzione alla struttura\" si pu\u00f2 notare anche nell'opera di Eworths. Secondo la storica dell'arte Erna Auerbach: \"l'influenza di Holbein sullo stile della ritrattistica inglese \u00e8 indubbiamente immensa. Grazie al suo genio, venne creato un prototipo di ritratto che, oltre a soddisfare il cliente, port\u00f2 la ritrattistica inglese a livello europeo. Divenne il prototipo della ritrattistica di corte inglese durante il periodo rinascimentale\".\nA partire dagli anni '20 del Seicento vi fu una riscoperta dei vecchi maestri di pittura inglesi e in particolare Holbein venne recuperato integralmente grazie all'opera accurata di Thomas Howard, conte di Arundel. Gli artisti fiamminghi Anthony van Dyck e Peter Paul Rubens riscoprirono Holbein tramite Arundel. Arundel commission\u00f2 delle incisioni derivate dai quadri di Holbein in suo possesso al boemo Wenceslaus Hollar, opere in parte oggi perdute. L'arte di Holbein era apprezzata anche nei Paesi Bassi, dove il commerciante di opee Michel Le Blon divenne un profondo conoscitore di Holbein. Il primo \"catalogue raisonn\u00e9\" delle opere di Holbein venne stilato dal francese Charles Patin e dallo svizzero Sebastian Faesch nel 1656. Esso venne pubblicato in unione all\"Elogio della follia\" di Erasmo da Rotterdam con una biografia poco accurata che dipingeva Holbein come un dissoluto.\nNel XVIII scolo, Holbein ritrov\u00f2 favore in Europa in quanti ricercavano nella sua arte un antidoto al barocco. In Inghilterra uno dei maggiori conoscitori della sua opera fu Horace Walpole (1717\u201397) che lo apprezzava come maestro dello stile gotico. Walpole riemp\u00ec la sua residenza di Strawberry Hill (di stile neogotico) con copie di opere di Holbein oltre a farvi realizzare una sala a lui appositamente dedicata. Dal 1780 circa, vi fu una rivalutazion di Holbein. Un nuovo culto dell'arte sacra dei grandi pittori venne appoggiata dai romantici tedeschi."}
{"id": "59193", "revid": "292809", "url": "https://it.wikipedia.org/wiki?curid=59193", "title": "Andrea del Verrocchio", "text": "Attivo soprattutto alla corte di Lorenzo de' Medici, alla sua bottega si formarono allievi come Leonardo da Vinci, Sandro Botticelli, Pietro Perugino, Domenico Ghirlandaio, Francesco Botticini, Francesco di Simone Ferrucci, Lorenzo di Credi, Bartolomeo della Gatta. Rivest\u00ec un ruolo importante nella tendenza a misurarsi con diverse tecniche artistiche, manifestatesi nella Firenze di fine Quattrocento, e infatti la sua bottega divenne polivalente, con opere di pittura, scultura, oreficeria e decorazione, cos\u00ec da poter far fronte all'insistente domanda proveniente da tutta l'Italia di prodotti fiorentini.\nBiografia.\nNacque a Firenze tra il 1434 e il 1437 nella parrocchia di Sant'Ambrogio (la sua casa natale si trova oggi tra via dell'Agnolo e via de' Macci). Sua madre Gemma mise al mondo otto figli ed Andrea fu il quinto. Il padre, Michele di Cione, era fabbricante di piastrelle e successivamente esattore delle tasse. Andrea non si spos\u00f2 mai e dovette provvedere al sostentamento di alcuni tra i suoi fratelli e sorelle, a causa dei problemi economici della sua famiglia. La sua notoriet\u00e0 crebbe notevolmente quando venne accolto alla corte di Piero e Lorenzo de' Medici, dove rimase fino a pochi anni prima della sua morte, quando si spost\u00f2 a Venezia, pur mantenendo la sua bottega fiorentina.\nIl primo documento che lo cita risale al 1452 ed \u00e8 relativo ad una rissa dove egli risulta innocente dall'accusa di avere ucciso con un sasso un ragazzo quattordicenne, tale Antonio di Domenico. Suo fratello Simone fu un monaco di Vallombrosa e divenne abate di San Salvi. Un fratello fu operaio tessile e una sorella spos\u00f2 un barbiere. Inizi\u00f2 a lavorare come orafo, nella bottega di Giuliano Verrocchi, dal quale sembra che Andrea abbia in seguito preso il cognome. I suoi primi approcci alla pittura risalirebbero alla met\u00e0 degli anni 1460 quando lavor\u00f2 a Prato con Fra Filippo Lippi nel coro del Duomo. Resta famosa una denuncia anonima di sodomia che coinvolse quello che diventer\u00e0 probabilmente il pi\u00f9 famoso tra gli allievi della sua bottega: il giovane Leonardo da Vinci.\nLe prime opere autonome.\nNel 1465 circa scolp\u00ec il lavabo della Sagrestia Vecchia di San Lorenzo, mentre tra il 1465 e il 1467 esegu\u00ec il monumento funebre di Cosimo de' Medici nella cripta sotto l'altare della stessa chiesa e nel 1472 termin\u00f2 il monumento funebre per Piero e Giovanni de' Medici. Lo scultore sceglie di sistemare il sarcofago entro un'arcata completata da un reticolo bronzeo, che ha la funzione di mediare la luce. Grazie a questo espediente il sarcofago risalta sia per la policromia dei materiali che per la raffinatissima fattura degli elementi naturalistici. Gli elementi in bronzo completano il monumento.\nNel 1466, quando era appena trentenne, il Tribunale di Mercatanzia gli commission\u00f2 il gruppo scultoreo dell\"'Incredulit\u00e0 di san Tommaso\" per la chiesa di Orsanmichele. La nicchia nella quale sono inseriti i due personaggi fu realizzata da Donatello, e conteneva un San Ludovico di Tolosa, oggi nel Museo di Santa Croce. Nuova \u00e8 la disposizione in diagonale del gruppo, con il piede di San Tommaso che fuoriesce dal piedistallo. L'espressione dei sentimenti - la dolcezza paterna del Cristo\u00a0\u2013 lo stupore di San Tommaso\u00a0\u2013 viene ribadita e amplificata dalla eccezionale ridondanza dei panneggi: quello del Cristo pi\u00f9 dolce, invece agitato e inquieto quello dell'apostolo. Verrocchio anticipa attraverso la caratterizzazione del panneggio e la sottolineatura dei gesti e dei sentimenti, lo stilismo del barocco. L'opera fu terminata nel 1483.\nIl \"Battesimo di Cristo\".\nLo stile del Verrocchio in pittura \u00e8 intensamente realistico, con modi ripresi dalla pittura fiamminga, costituito da una linea espressiva e ricca di pathos. Tra il 1474 e il 1475 realizz\u00f2 il \"Battesimo di Cristo\", ora agli Uffizi, con il giovane allievo Leonardo da Vinci, che dipinse quasi sicuramente l'angelo di sinistra e i fondali paesistici.\nIn quest'opera la composizione \u00e8 triangolare con al vertice la ciotola nella mano di San Giovanni Battista e come base la linea che collega il piede sinistro del Battista a quello dell'angelo inginocchiato; in essa \u00e8 inscritta e funge da centro visivo la figura del Cristo in piedi che d\u00e0 alla scena un movimento rotatorio, accentuato dalla posizione di tre quarti dell'angelo sulla sinistra, che volge le spalle all'osservatore.\nIn questo angelo \u00e8 stata riconosciuta la mano di Leonardo, diversa per la grazia e morbidezza rispetto alle altre figure monumentali e definite dalla linea incisiva del contorno; allo stesso modo il paesaggio sullo sfondo aperto su di un'ampia valle percorsa da un fiume, reso con valori atmosferici che ne hanno ammorbidito e sfumato le forme, si differenzia dalle rocce rozzamente squadrate.\nL'unico dipinto, totalmente autografo, giunto ai giorni nostri di cui \u00e8 praticamente certa l'attribuzione al Verrocchio \u00e8 la \"Madonna e bambino con i santi\" che si trova nella Cattedrale di Pistoia.\nAltre sculture.\nDel 1468 \u00e8 il candelabro, ora al Rijksmuseum di Amsterdam, realizzato per un corridoio di Palazzo Vecchio. La base \u00e8 formata da tre lati, su due dei quali \u00e8 scritto rispettivamente MAGGIO e GIUGNO, sul terzo vi \u00e8 la data in numeri romani, 1468. Nei primi anni settanta del Quattrocento comp\u00ec un viaggio a Roma.\nA partire dalla seconda met\u00e0 degli anni 1470 il Verrocchio si dedic\u00f2 principalmente alla scultura, secondo le leggende narrate dal Vasari per via del confronto con il suo allievo Leonardo che aveva superato il maestro. Attenendosi in un primo tempo ai modelli canonici fiorentini, come nel \"David\" bronzeo del Bargello, su commissione di Lorenzo e Giuliano de' Medici del 1475 circa, riprese lo stesso soggetto di Donatello, ma stilisticamente, vista l'idealizzata e goticizzante bellezza, si rifece al Ghiberti, risolvendo il tema dell'eroe cristiano in un paggio cortese.\nNel 1477 fu chiamato ad eseguire il cenotafio del cardinale Niccol\u00f2 Forteguerri per la Cattedrale di San Zeno a Pistoia, che lasci\u00f2 incompiuto.\nIl \"Putto con delfino\".\nNel 1478 circa realizz\u00f2 il \"Putto alato con delfino\", originariamente destinato a una fontana per la villa medicea di Careggi, dove l'acqua usciva dalla bocca del delfino e spruzzava in alto ricadendo, ora conservato a Palazzo Vecchio. In esso si percepiscono echi del dinamico naturalismo appreso da Desiderio da Settignano, che lo indirizz\u00f2 verso la trasfigurazione della materia scultorea in morbide forme levigate, mentre il soggetto deriva dall'antico, ma reinterpretato in un sorridente putto danzante, in precario equilibrio, con il manto che si incolla alla schiena e il ciuffo bagnato, appiccicato alla fronte.\nLa \"Dama col mazzolino\".\nDello stesso periodo \u00e8 il busto della \"Dama col mazzolino\", dove per evitare una rigida visione frontale e per rendere pi\u00f9 dinamica la composizione gir\u00f2 il volto della donna e, grazie all'espediente del taglio del ritratto all'altezza dell'ombelico, pot\u00e9 inserirvi anche le mani. Sempre dello stesso periodo \u00e8 il rilievo per il monumento funebre di Francesca Tornabuoni per la basilica di Santa Maria sopra Minerva a Roma (ora al Bargello).\nIl Monumento a Bartolomeo Colleoni.\nNel 1479 la Repubblica di Venezia decret\u00f2 la realizzazione di un monumento equestre per il condottiero Bartolomeo Colleoni, morto nel 1475, da collocare in campo Santi Giovanni e Paolo, nel 1480 ne affid\u00f2 l'esecuzione ad Andrea Verrocchio, nel 1481 il modello di cera venne mandato a Venezia, dove nel 1486 si trasfer\u00ec l'artista per attendere alla fusione in bronzo del gruppo. Andrea mor\u00ec nel 1488 a lavoro non terminato, l'artista aveva nominato erede ed esecutore Lorenzo di Credi, ma egli prefer\u00ec di cedere il lavoro a Alessandro Leopardi, artista locale. Per la realizzazione del gruppo Andrea si rifece alla statua equestre del Gattamelata di Donatello, alle statue antiche di Marco Aurelio, dei cavalli di San Marco e del Reggisole, ma aveva anche presente l'affresco con Giovanni Acuto di Paolo Uccello in Santa Maria del Fiore.\nLa statua \u00e8 inoltre notevole per l'espressione attentamente osservata sul volto del Colleoni: il condottiero, rivestito dall'armatura, si erge in posa solenne e con lo sguardo aggrottato, sottolineato dalla zona d'ombra data dal cimiero; l'effetto dinamico del gruppo \u00e8 dato dall'incrocio di due diagonali: una, quella formata dal profilo superiore del corpo del cavallo, l'altra, quella che va dal busto del condottiero alla zampa anteriore sinistra del cavallo, piegata ad angolo retto. Il monumento equestre si ispira al Gattamelata di Donatello ma se ne differenzia per la forma aperta, la figura imperiosa fortemente caratterizzata e per nulla idealizzata del condottiero.\nDeceduto nel 1488, Andrea del Verrocchio venne sepolto nella Chiesa di Sant'Ambrogio a Firenze, per\u00f2 oggi vi \u00e8 presente solo la pietra tombale poich\u00e9 i suoi resti sono andati perduti.\nAltre opere.\nGli viene inoltre attribuita la \"Madonna Ruskin\" della National Gallery of Scotland a Edimburgo, datata al 1470 e alla sua bottega sono da riferire le tavole della National Gallery di Londra con \"Tobiolo e l'angelo\", realizzata tra il 1470 e il 1480 e la \"Madonna col Bambino e due angeli\" del 1470 circa."}
{"id": "59194", "revid": "124648873", "url": "https://it.wikipedia.org/wiki?curid=59194", "title": "Sebastiano del Piombo", "text": "Biografia.\nA Venezia.\nFiglio di Luciano Luciani, nacque a Venezia verso il 1485, secondo la testimonianza di Vasari, che lo dice morto a sessantadue anni nel 1547. Ancora il Vasari, che resta la principale fonte di informazione sulla sua vita, riport\u00f2 che appartenne a una famiglia abbastanza agiata e che la sua prima professione fu quella di musicista, \u00abperch\u00e9 oltre al cantare si dilett\u00f2 molto di sonar varie sorti di suoni, ma sopra il tutto il liuto, per sonarsi in su quello stromento tutte le parti senz'altra compagnia [...] Venutagli poi voglia, essendo ancor giovane, d'attendere alla pittura, appar\u00f2 i primi principii da Giovan Bellino allora vecchio. E doppo lui, avendo Giorgione da Castelfranco messi in quella citt\u00e0 i modi della maniera moderna, pi\u00f9 uniti e con certo fiammeggiare di colori, Sebastiano si part\u00ec da Giovanni e si acconci\u00f2 con Giorgione, col quale stette tanto che prese in gran parte quella maniera\u00bb.\nSe appare credibile un suo primo apprendistato agli inizi del secolo in quella che allora era la pi\u00f9 importante bottega veneziana, quella dell'anziano Bellini, pi\u00f9 difficile da comprovare \u00e8 l'attendibilit\u00e0 della notizia di un alunnato presso Giorgione, sul quale non vi \u00e8 certezza che abbia tenuto una vera e propria bottega, capace di influenzare lo svolgimento artistico cittadino: pu\u00f2 anche darsi che Vasari abbia voluto calcare questa notizia per dare al Luciani una \"patente\" di appartenenza alla maniera moderna. Una possibile conferma di un rapporto diretto tra i due artisti si ha comunque in una notizia di Marco Antonio Michiel, che ricorda la tela dei \"Tre filosofi\", vista presso Taddeo Contarini nel 1525, come iniziata da Giorgione e \"et finita da Sebastiano Venitiano\", anche se \u00e8 oltremodo difficile all'occhio moderno scorgere pi\u00f9 mani in tale lavoro.\nNel \"Ritratto di giovane donna\" di Budapest, del 1508 circa, se i riferimenti a Giovanni Bellini e al Giorgione consistono, rispettivamente, nello scalare i piani della rappresentazione e nell'osservazione precisa dell'epidermide, si mostra la caratteristica del Luciani: il contrappuntare gli elementi della composizione, qui mettendo in relazione gli opposti moti del braccio e della testa.\nTra il 1508 e il 1509 dovrebbe aver realizzato le due ante d'organo a doppia faccia per la chiesa di San Bartolomeo di Rialto, commissionate da Alvise Ricci, vicario della chiesa dal 1507 al 1509, con una probabile partecipazione anche della nazione tedesca che frequentava quella chiesa (da cui la presenza di san Sinibaldo, patrono di Norimberga: in esse si vedono la fusione di colore e spazio di Giorgione e l'esaltazione delle forme potentemente costruite gi\u00e0 in sintonia con le conquiste del primo classicismo tosco-romano.\nGusto antiquario e accento sulla resa di spazio e volume si leggono anche nell'incompiuto \"Giudizio di Salomone\" a Kingston Lacy (Wimborne Minster, Dorsetshire, collezione Bankes), databile al 1505-1510 e forse commissionato da Andrea Loredan.\nAl 1510 dat\u00f2 la tavola della \"Salom\u00e9\" della National Gallery di Londra, mentre tra il 1510 e il 1511 realizz\u00f2 la \"Pala di San Giovanni Crisostomo\", commissionata per testamento, il 13 aprile 1509, da Caterina Contarini Morosini, affinch\u00e9 fosse eseguita dopo la morte del marito Nicol\u00f2, deceduto nel 1510. La struttura compositiva dell'opera appare estranea alle intenzioni di Giorgione, non interessato a legare le figure in composizioni armoniche, in \u00abmasse articolate, serrate nella loro complessit\u00e0, ma individuate in un movimento potenziale\u00bb, come qui \u00e8 mostrato nel rapporto contrappuntato fra i due santi a destra, il Battista e Liberale. Un'altra sostanziale differenza sta nella creazione di uno spazio unitario e grandioso, tratto che lo differenzia da Giorgione, impegnato piuttosto nello sviluppo di un nuovo rapporto con la natura. Inoltre la datazione del testamenti dei committenti (in particolare quelli di Nicol\u00f2, datati fra 4 e 18 maggio 1510) fugano la presenza di Giorgione, morto nell'ottobre 1510, al quale sarebbe rimasto ormai pochissimo tempo per prendere parte all'impresa considerando anche quanto bisognasse attendere per attingere ai crediti di un lascito testamentario ed allestire il lavoro per una pala di grandi dimensioni. La novit\u00e0 della composizione \u00e8 nell'esclusione della visione frontale delle pale tradizionali e, a giudizio del Lucco, nel tono dimesso e sereno delle figure inserite in un pacato paesaggio crepuscolare: Crisostomo, addirittura, ha deposto mitria e pastorale e legge tranquillamente.\nA Roma.\nNella primavera del 1511 \u00abspargendosi la fama delle virt\u00f9 di Sebastiano, Agostino Chigi sanese, ricchissimo mercante, il quale in Vinegia avea molti negozii, sentendo in Roma molto lodarlo, cerc\u00f2 di condurlo a Roma, piacendogli oltre la pittura che sapesse cos\u00ec ben sonare di liuto e fosse dolce e piacevole nel conversare. N\u00e9 fu gran fatica condurre Bastiano a Roma, perch\u00e9, sapendo egli quanto quella patria comune sia sempre stata aiutatrice de' begl'ingegni, vi and\u00f2 pi\u00f9 che volentieri. Andatosene dunque a Roma, Agostino lo mise in opera e la prima cosa che gli facesse fare furono gl'archetti che sono in su la loggia, la quale risponde in sul giardino dove Baldassarre Sanese aveva, nel palazzo d'Agostino in Trastevere, tutta la volta dipinta; nei quali archetti Sebastiano fece alcune poesie di quella maniera ch'aveva recato da Vinegia, molto disforme da quella che usavano in Roma i valenti pittori di que' tempi\u00bb.\nSono le lunette affrescate nella villa della Farnesina con soggetti mitologici, tratti dalle \"Metamorfosi\" di Ovidio: \"Tereo insegue Filomela e Progne\", \"Aglauro ed Erse\", \"Dedalo e Icaro\", \"Giunone\", \"Scilla taglia i capelli a Niso\", la \"Caduta di Fetonte\", \"Borea rapisce Orizia\", \"Zefiro e Flora\" che sono certamente conclusi nel gennaio 1512; Una \"Testa gigantesca\" \u00e8 invece attribuita a Baldassarre Peruzzi. Mesi dopo aggiunse un \"Polifemo\" sotto la lunetta del \"Dedalo e Icaro\". Al tema dell'aria delle scene mitologiche ben si adatt\u00f2 l'immediatezza disegnativa (ottenuta senza nemmeno ricorrere a cartoni) e la squillante chiarezza di colorito. In meno di un anno, entro il 27 gennaio 1512, l'opera era stata conclusa. Nel \"Polifemo\", leggermente posteriore, invece \u00e8 presente gi\u00e0 una muscolarit\u00e0 che tradisce l'interesse verso le opere di Michelangelo.\nDel 1512 \u00e8 il \"ritratto\" degli Uffizi e il \"Ritratto del cardinale Ferry Corondolet e del suo segretario\" di Madrid; qui, se l'impostazione del personaggio \u00e8 raffaellesca, l'atmosfera che promana dal paesaggio dorato e dalle costruzioni nel fondo \u00e8 veneta.\nA questo periodo risale anche la \"Morte di Adone\" degli Uffizi, in cui grandi figure, marcatamente plastiche, coesistono un panorama di Venezia al tramonto di notevole delicatezza.\nL'amicizia di Michelangelo.\nIl \"Ritratto d'uomo\", nel Museo di Belle Arti di Budapest dal 1895, allora attribuito a Raffaello e per questo motivo pagato una somma enorme, se mantiene la sintesi compositiva fra scuola romana e veneta, mostra la tendenza in atto nella ritrattistica del Luciani alla semplificazione nei particolari e nella stesura cromatica.\nIn questo periodo Sebastiano strinse un'amicizia con Michelangelo, inserendosi, suo malgrado, nella rivalit\u00e0 che si andava accendendo in quegli anni tra il Buonarroti e Raffaello, artisti di punta alla corte papale: \u00abMolti artefici che pi\u00f9 aderivano alla grazia di Raffaello che alla profondit\u00e0 di Michelagnolo, erano divenuti, per diversi interessi, pi\u00f9 favorevoli nel giudizio a Raffaello che a Michelagnolo. Ma non gi\u00e0 era de' seguaci di costoro Sebastiano perch\u00e9, essendo di squisito giudizio, conosceva a punto il valore di ciascuno. Destatosi dunque l'animo di Michelagnolo verso Sebastiano, perch\u00e9 molto gli piaceva il colorito e la grazia di lui, lo prese in protezione, pensando che se egli usasse l'aiuto del disegno in Sebastiano, si potrebbe con questo mezzo, senza che egli operasse, battere coloro che avevano s\u00ec fatta openione, et egli sotto ombra di terzo giudicare quale di loro fusse meglio\u00bb.\nCollocata entro il 1516, su un altare della chiesa viterbese di San Francesco - ora nel Palazzo dei Priori di Viterbo - \u00e8 la \"Piet\u00e0\" di cui il Vasari afferma che \u00abfu con molta diligenza finito da Sebastiano, che vi fece un paese tenebroso molto lodato, l'invenzione per\u00f2 ed il cartone fu di Michelangelo\u00bb: si tratterebbe dunque della prima opera di collaborazione tra i due artisti, in cui Michelangelo fornisce il cartone, messo in opera poi dal veneto. Traspare nel dipinto, certamente il capolavoro di Sebastiano, spoglio, severo e quasi arcaico, \u00abla solitudine senza speranza che separa la Madre impietrita e il Figlio morto, ed entrambi da un Dio Padre addirittura nullificato dall'audacissima idea [...] di prolungare oltre il momento evangelico della morte sulla croce le tenebre sul mondo\u00bb.\nLa scena notturna, la prima a scala monumentale della storia dell'arte italiana, risulta una felice sintesi fra la cultura veneziana del Luciani e del suo maestro Giorgione e l'istanza di una nuova invenzione iconografica; per la prima volta infatti \u00e8 rappresentata la scena della veglia pasquale dove \u00e8 presente la luna piena cui si rivolge Maria, non solo madre dolente, ma anche figura della Chiesa.\nNello stesso anno ricevette dal mercante Pierfrancesco Borgherini, che aveva apprezzato la sua \"Piet\u00e0\", la commissione della decorazione della sua cappella nella chiesa romana di San Pietro in Montorio; il 9 agosto Sebastiano chiese un disegno per il suo lavoro a Michelangelo che glielo invi\u00f2 la settimana seguente. La realizzazione degli affreschi si dilat\u00f2 poi negli anni seguenti, per l'arrivo di una commissione assai pi\u00f9 prestigiosa che riconfigur\u00f2 la priorit\u00e0 del suo lavoro.\nLa sfida con Raffaello.\nVerso la met\u00e0 del secondo decennio il suo stile divenne la pi\u00f9 valida alternativa a quello di Raffaello e la competizione con l'Urbinate si fece esplicita: alla fine del 1516 il cardinale Giulio de' Medici commission\u00f2 due pale d'altare per la sua sede vescovile di Narbonne, una a Raffaello, che eseguir\u00e0 la \"Trasfigurazione\" e l'altra a Sebastiano, che concluse nel 1519 la \"Resurrezione di Lazzaro\", ora alla National Gallery di Londra.\nLa corrispondenza di Leonardo Sellaio con Michelangelo riporta alcuni termini della competizione: nel gennaio del 1517 scriveva che Raffaello metteva \u00absottosopra el mondo perch\u00e9 lui non la faccia per non venire a paraghoni\u00bb; a settembre scrive che Sebastiano \u00abfa miracholi di modo che ora mai si pu\u00f2 dire abbia vinto\u00bb; Raffaello non aveva neanche cominciato la sua tavola e nel luglio del 1518 Sebastiano scrisse a Michelangelo di aver rallentato il lavoro perch\u00e9 \u00abnon voglio che Rafaello veda la mia in sino lui non ha fornita la sua\u00bb. Finita nel maggio 1519, l'opera fu esposta nel Palazzo vaticano una prima volta a dicembre \u00abcon grande sua laude et di tutti et del Papa\u00bb e ancora, il 12 aprile 1520, a confronto con l'incompiuta \"Trasfigurazione\" di Raffaello, morto sei giorni prima.\nCome dice il Vasari, \u00abfu contrafatta e dipinta con diligenza grandissima, sotto ordine e disegno in alcune parti di Michelagnolo\u00bb. La composizione si sviluppa in due flussi di figure disposte diagonalmente e si apre su un paesaggio che, se allude a una Roma di fantasia, richiama ancora, ma con un fare pi\u00f9 aspro, le vedute giorgionesche. Se alcune monumentali figure si riferiscono al Buonarroti, l'alterno variare di colori freddi e caldi e il senso atmosferico, che d\u00e0 severit\u00e0 alla scena, sono essenzialmente di Sebastiano.\nLunghe furono anche le trattative per il pagamento: degli iniziali 1000 ducati richiesti da Sebastiano, si arriv\u00f2 a 800 solo grazie all'arbitrato di Michelangelo.\nIl 6 aprile 1520 mor\u00ec dunque Raffaello: Sebastiano comunic\u00f2 la notizia il 12 aprile a Michelangelo, raccomandandosi per ottenere la decorazione della Sala dei Pontefici in Vaticano che tuttavia non ottenne. Accett\u00f2 allora la commissione di una tavola e di completare la decorazione della cappella Chigi in Santa Maria del Popolo, sotto le figure di Raffaello, ma Sebastiano, temendo il confronto, indugi\u00f2 finch\u00e9 gli eredi di Agostino Chigi si stancarono: \u00abE cos\u00ec allogata a Francesco Salviati la tavola e la cappella, egli la condusse in poco tempo a quella perfezione che mai non le pot\u00e9 dare la tardit\u00e0 e l'irresoluzione di Sebastiano, il quale, per quello che si vede, vi fece poco lavoro, se bene si trova ch'egli ebbe dalla liberalit\u00e0 d'Agostino e degli eredi molto pi\u00f9 che non se gli sarebbe dovuto quando l'avesse finita del tutto; il che non fece, o come stanco dalle fatiche dell'arte, o come troppo involto nelle commodit\u00e0 et in piaceri\u00bb. In dicembre gli nacque il figlio Luciano cui Michelangelo fece da padrino.\nAllo stesso periodo risale anche il \"Martirio di sant'Agata\", ricordato da Vasari: \u00abFece per il cardinale d'Aragona, in un quadro, una bellissima S. Agata ignuda e martirizata nelle poppe, che fu cosa rara. Il qual quadro \u00e8 oggi nella guardaroba del signor Guidobaldo duca d'Urbino, e non \u00e8 punto inferiore a molti altri quadri bellissimi che vi sono di mano di Raffaello da Urbino, di Tiziano e d'altri\u00bb. Vasari confuse il cardinale d'Aragona con il cardinale Ercole Rangoni, diacono di sant'Agata, vero committente del dipinto, che appare molto lontano dalla cultura pittorica veneta e quasi irreale, nelle superfici lisce e nel ritmo compositivo delle figure che danno al martirio un'impressione di algido balletto.\nLa Flagellazione e il Sacco.\nIl 6 settembre 1521 comunic\u00f2 a Michelangelo di voler dipingere a olio il muro della cappella Borgherini di San Pietro in Montorio la \"Flagellazione\" che lo terr\u00e0 occupato ancora per qualche anno; concluse anche la \"Visitazione\" per la regina di Francia, oggi al Louvre. Il 19 novembre 1523 venne eletto papa, col nome di Clemente VII, Giulio de' Medici.\nNel marzo 1524 la decorazione della cappella Borgherini fu finalmente conclusa: \u00abil Cristo alla colonna, che fece in San Piero a Montorio, infino ad ora non ha mai mosso et ha la medesima vivezza e colore che il primo giorno: perch\u00e9 usava costui questa cos\u00ec fatta diligenza, che faceva l'arricciato grosso della calcina con mistura di mastice e pece greca, e quelle insieme fondate al fuoco e date nelle mura, faceva poi spianare con una mescola da calcina fatta rossa, o vero rovente, al fuoco. Onde hanno potuto le sue cose reggere all'umido e conservare benissimo il colore senza farli far mutazione\u00bb. Si \u00e8 identificato, in un piccolo foglio con un \"Cristo alla colonna\" di Michelangelo, oggi al British Museum, l'originale da cui Sebastiano trasse suoi propri disegni per l'olio su intonaco della chiesa romana. Il successo di questa opera, una delle sue pi\u00f9 note, gli valse una vasta eco, e monsignor Botonti, che dieci anni prima gli aveva commissionato la \"Piet\u00e0 di Viterbo\", gli chiese una copia, eseguita nel 1525 e pure conservata nel Museo civico della cittadina.\nSempre al 1525 \u00e8 riferibile il \"Ritratto di Anton Francesco degli Albizzi\" di Houston; dell'anno successivo sono i ritratti di Andrea Doria, di Clemente VII e di Pietro Aretino: \u00ablo fece s\u00ec fatto che, oltre al somigliarlo, \u00e8 pittura stupendissima per vedervisi la differenza di cinque o sei sorti di neri che egli ha addosso: velluto, raso, ermisino, damasco e panno, et una barba nerissima sopra quei neri, sfilata tanto bene che pi\u00f9 non pu\u00f2 essere il vivo e naturale. Ha in mano questo ritratto un ramo di lauro et una carta dentrovi scritto il nome di Clemente Settimo e due maschere inanzi, una bella per Virt\u00f9 e l'altra brutta per il Vizio. La quale pittura Messer Pietro don\u00f2 alla patria sua, et i suoi cittadini l'hanno messa nella sala publica del loro consiglio, dando cos\u00ec onore alla memoria di quel loro ingegnoso cittadino e ricevendone da lui non meno\u00bb.\nDurante il Sacco di Roma, nel maggio 1527 Sebastiano si rifugi\u00f2 dapprima in Castel Sant'Angelo; nel marzo del 1528 venne ricordato a Orvieto e nel giugno fu a Venezia, dove l'11 agosto procur\u00f2 la dote per la sorella Adriana e poi fu testimone alle nozze del pittore Vincenzo Catena. Fra molte esitazioni torn\u00f2 a Roma alla fine di febbraio 1529: della fine di quest'anno dovrebbe essere il \"Cristo portacroce\" del Prado, visto quasi frontalmente a tre quarti di figura, in una composizione spoglia e con larghe zone d'ombra, in sintonia col nuovo clima spirituale venuto a crearsi col Sacco e precorrendo la pittura sacra dell'epoca del Concilio di Trento.\nFrate piombatore.\nIl 24 febbraio 1531 scrisse a Michelangelo che \u00abio mi son ridotto a tanto che potria ruinar l'universo che non me ne curo e me ne rido d'ogni cossa [...] Ancora non mi par esser quel Bastiano che io era inanti al sacco: non posso tornar in cervello ancora\u00bb. In quello stesso anno ottenne la carica - da cui deriver\u00e0 il nome \"del Piombo\" - di piombatore pontificio, ossia di guardasigilli delle bolle e delle lettere apostoliche, con l'obbligo di indossare la tonaca di frate: \u00abse me vedessi frate\u00bb, scrisse a Michelangelo, \u00abcredo certo ve la rideresti. Io sono il pi\u00f9 bel fratazo di Roma. Cossa in vero non credo pensai mai\u00bb. E all'Aretino: \u00abHora che Nostro Signor m'ha fatto frate, non vorria ve desti a intendere che la frataria m'habbi guastato. Et che non sia quel medesimo Sebastiano pittore buon compagno, che per il passato io son sempre stato [...] et dite al Sansovino che a Roma si pesca offitj, piombi, capelli [\"cappelli cardinalizi\"] et altre cose [...] ma a Venetia si pesca anguele e menole e masenette\u00bb.\nNel 1534 si ruppe l'amicizia tra Sebastiano e Michelangelo; scrive Vasari che \u00abavendosi a dipigner la faccia della cappella del Papa, dove oggi \u00e8 il Giudizio di esso Buonarroto, fu fra loro alquanto di sdegno, avendo persuaso fra' Sebastiano al papa che la facesse fare a Michelagnolo a olio l\u00e0 dove esso non voleva farla se non a fresco. Non dicendo dunque Michelagnolo n\u00e9 s\u00ec, n\u00e9 no et acconciandosi la faccia a modo di fra' Sebastiano, si stette cos\u00ec Michelagnolo, senza metter mano all'opera, alcuni mesi; ma essendo pur sollecitato, egli finalmente disse che non voleva farla se non a fresco, e che il colorire a olio era arte da donna e da persone agiate et infingarde, come fra' Bastiano; e cos\u00ec gettata a terra l'incrostatura fatta con ordine del frate, e fatto arricciare ogni cosa in modo da poter lavorare a fresco, Michelagnolo mise mano all'opera, non si scordando per\u00f2 l'ingiuria che gli pareva avere ricevuta da fra' Sebastiano, col quale tenne odio quasi fin alla morte di lui\u00bb.\nAl Luciani \u00e8 prevalentemente attribuito il \"Ritratto del cardinale Reginald Pole\", ma con le autorevoli eccezioni del Longhi e dello Zeri, che lo danno a Perin del Vaga, in virt\u00f9 dell'intellettualistico raffaellismo del dipinto.\nSolo nel 1540 finisce la \"Piet\u00e0\", ora a Siviglia, commissionata da Ferrante Gonzaga nel 1533 per farne dono a Francisco de los Cobos, cancelliere dell'imperatore Carlo V.\nAncora intorno al 1540, secondo la moderna critica, \u00abcondusse con gran fatica [...] al patriarca d'Aquilea un Cristo che porta la croce, dipinto in pietra dal mezzo in su, che fu cosa molto lodata, e massimamente nella testa e nelle mani, nelle quali parti era Bastiano veramente eccellentissimo\u00bb. La citazione del Vasari \u00e8 stata ricondotta al \"Cristo portacroce\" di Budapest. \u00c8 una figura rappresentata con la massima essenzialit\u00e0 - manca anche la corona di spine - come a voler offrire la raffigurazione del dolore in s\u00e9 stesso, universale perch\u00e9 colto nella sola espressione della sofferenza; il Cristo, tutt'uno con la croce, emerge violentemente dallo spazio buio e amplificato, protendendo le dita nervose davanti agli occhi dello spettatore. Per Federico Zeri, vi \u00e8 \u00abun senso di gravezza asciutta e dolorosa, un concentrarsi sul tema sacro con intenti inequivocabilmente meditativi, che segnano un distacco ben risoluto dalla libera idealizzazione formale dei suoi dipinti giovanili\u00bb.\nNegli ultimi anni la sua produzione pittorica rallent\u00f2 fortemente, facendo slittare di molti anni la consegna delle commissioni, e solo in seguito a ripetuti solleciti (come nel caso della \"Piet\u00e0 di \u00dabeda\"). Ci\u00f2 \u00e8 dovuto all'indolenza che ormai poteva permettersi di assecondare (come gli rimprover\u00f2 pi\u00f9 volte Vasari), forte del suo stipendio fisso come piombatore. Gli ultimi anni furono dunque per lo pi\u00f9 inoperosi dal punto di vista artistico. Nel testamento del 1\u00ba gennaio 1547 nomin\u00f2 come eredi il figlio Giulio e i suoi discendenti, chiedendo di essere sepolto in Santa Maria Maggiore senza pompa. Il 21 giugno di quell'anno spir\u00f2 nella sua casa presso la basilica di Santa Maria del Popolo, dove infine fu sepolto. Restavano nel suo studio un \"San Michele che abbatte il demonio\" e alcuni ritratti di papa Clemente VII, oltre ad almeno uno di Giulia Gonzaga.\nSulla sua morte chios\u00f2 Vasari, tra l'amaro e il polemico, che \"non fece molta perdita l'arte, perch\u00e9 subito che fu vestito frate del Piombo si potette egli annoverare fra i perduti\".\nLa fortuna critica.\nFu lodato dall'Ariosto, \u00abBastiano [...] ch'onora [...] Venezia\u00bb, dal Michiel, dall'Aretino, \u00abSebastiano Pittor miracoloso\u00bb, dal Biondo, \u00abpereua pengendo di superar la natura\u00bb, e dal Vasari che, a parte Michelangelo, secondo lui irraggiungibile, e con le sue note riserve sull'indole del veneziano, considera Sebastiano alla pari di Raffaello e Tiziano e, dopo la morte del Sanzio, il pi\u00f9 grande pittore di Roma: i contemporanei non ebbero dunque dubbi sulla grandezza del pittore, con l'eccezione del Dolce, il biografo di Tiziano, il quale scrisse che \u00abBastiano non giostrava di pari con Rafaello, se bene haveva in mano la lancia di Michel'Agnolo: e questo, perch\u00e9 egli non la sapeva adoperare: e molto meno con Tiziano\u00bb.\nPoco di lui si scrive nel Seicento; nel Settecento il veneziano Zanetti ne individua le radici formative: \u00abNon vi fu, dopo Tiziano, chi s'accostasse pi\u00f9 al colorito e alla forza del carattere Giorgionesco, quanto questo Pittore [...] serbando la dovuta misura, giunse a dipingere assai saporitamente con forza e rilievo sulle vere vie di Giorgione; onde molto onore a lui venne. E non in Venezia solamente, ma anche in Roma, dove rec\u00f2 quel nuovo e bel modo di colorire\u00bb.\nL'Ottocento \u00e8 secolo di ricerche documentarie e filologiche ma anche del giudizio secondo il quale Sebastiano \u00e8 un eclettico e diviso in due netti periodi distinti, quello veneziano, giorgionesco, e quello romano, ove \u00e8 seguace di Raffaello e di Michelangelo: \u00abeducato alla Scuola veneziana, poco dopo il suo arrivo a Roma and\u00f2 gradualmente perdendo la sua originalit\u00e0, imitando quasi servilmente il Buonarroti e il Sanzio. La sua massima, \"disegno di Michelangelo e colore di Tiziano\", fu trasportata a Venezia e, divenuta quasi un adagio volgare, videsi posta sulla porta del Tintoretto\u00bb (Cavalcaselle)\nNel Novecento si assiste alla ripresa degli studi sull'opera e sulla personalit\u00e0 del Luciani: il Fiocco ne rifiuta la nozione eclettica: \u00abnon trasse dai vari stili [...] una maniera ibrida e priva di sincerit\u00e0, ma ispirandosi ad essi, seppe essere geniale ed eminentemente evolutivo. L'eclettismo non era allora nemmeno una formulazione retorica. Passare dallo stile caldo e pastoso veneziano al preciso disegnar fiorentino, smorzare lentamente le luminosit\u00e0 delle tinte per chiedere alle sole risorse del chiaroscuro quello che pi\u00f9 leggermente aveva ottenuto con un certo fiammeggiar di colori, non \u00e8 da pittore privo di energie e di doti originali\u00bb.\nPer il Pallucchini, Sebastiano manc\u00f2 di fantasia inventiva: \u00absent\u00ec impellente l'esigenza di appoggiarsi a visioni gi\u00e0 concretate da altri artisti, filtrandole attraverso il vaglio di una sensibilit\u00e0 critica quanto mai vivace [...] naturalmente il punto di arrivo \u00e8 ben lontano e differenziato da quello di partenza [...] in Sebastiano l'espressione artistica \u00e8 interpretazione gi\u00e0 risolta e scontata con una volont\u00e0 coscientissima di un proprio linguaggio autonomo e personale: il procedimento \u00e8 quindi tipicamente manieristico [...] l'abusato pregiudizio di un Sabastiano che seppe conciliare Venezia con Roma deve essere pertanto risolto su un piano logico e individuale di un iniziale contrasto di tendenze tra l'artista e l'ambiente, che si placa nel momento in cui questo venga a significare \"clima\" culturale pi\u00f9 propizio al suo temperamento \u00bb.\nLo Zeri e l'Argan, infine, individuano in lui il pittore che, facendo da ponte fra Raffaello e Michelangelo, traspone \u00abgli effetti luminosi dal piano delle emozioni sensorie al piano delle commozioni morali, anzi di quella commozione religiosa in cui soltanto, per la mistica del tempo, le verit\u00e0 della fede si rivelano all'intelletto [...] il primo indizio dell'orientarsi dell'arte verso gli ideali religiosi della Controriforma\u00bb."}
{"id": "59204", "revid": "767487", "url": "https://it.wikipedia.org/wiki?curid=59204", "title": "Tre colori - Film rosso", "text": "Tre colori - Film rosso (\"Trois couleurs : Rouge\") \u00e8 un film del 1994 diretto da Krzysztof Kie\u015blowski.\nSi tratta del terzo film della trilogia che il regista polacco ha dedicato ai tre colori della bandiera francese e, di conseguenza, al motto della rivoluzione francese, \"Libert\u00e9, \u00c9galit\u00e9, Fraternit\u00e9\".\n\u00c8 considerato uno dei film migliori della storia del cinema.\nTrama.\nGinevra. Valentine Dussaut, una giovane modella, \u00e8 fidanzata con Michel, che per\u00f2 \u00e8 in viaggio in Inghilterra. Una sera Valentine fa conoscenza con un giudice in pensione, dopo aver investito casualmente il suo cane. Egli si mostra subito scostante e poco interessato alle sorti dell'animale ferito. Valentine quindi, parallelamente al lavoro di modella che la vede impegnata in particolare nella preparazione della sfilata e nell'elaborazione di una campagna pubblicitaria i cui cartelloni saranno poi affissi in tutta la citt\u00e0, inizia a frequentare la casa del giudice, nel tentativo di convincere quest'ultimo a riprendersi il cane, di cui egli nulla pi\u00f9 vuole sapere. Nello stesso tempo, Valentine scopre attraverso i giornali che il proprio fratello \u00e8 coinvolto in una vicenda di droga.\nGiunta nuovamente nella casa del giudice, Valentine scopre per\u00f2 che quell'uomo, apparentemente chiuso nella sua solitudine, in qualche modo rivolge la sua attenzione agli altri: spiandoli, intercettando le loro conversazioni telefoniche. Il giudice reagisce alla scoperta invitando Valentine a denunciarlo ai vicini, ma la ragazza decide di non farlo, e inizia a condividere col giudice l'interesse per questa sua attivit\u00e0. Fra le varie telefonate che i due ascoltano ci sono quelle fra Auguste e Karin, una coppia che sembra molto unita. Non \u00e8 cos\u00ec, per\u00f2, cos\u00ec come non \u00e8 tutto buono quello che sembra: le telefonate che il giudice fa ascoltare a Valentine le permettono di scoprire che, dietro la facciata perfetta e dignitosa che ciascun uomo esibisce, ci sono storie, vicende, che fanno indignare e deludono. \u00c8 per questo che il giudice crede che la gente sia cattiva.\nNel frattempo, Auguste si laurea in giurisprudenza: diventer\u00e0 presto un giudice anche lui. La sua donna, Karin, \u00e8 al suo fianco in questi importanti momenti; non molto dopo, Auguste per\u00f2 scopre, con dolore, che tutto ci\u00f2 in cui credeva, l'amore in cui riponeva la fiducia, era solo apparenza. Una sera, cercando Karin, la trover\u00e0 a casa, ma non da sola: osservandola dalla finestra vedr\u00e0 un altro uomo a letto con lei. Valentine intanto vuole rivedere Michel, capire se lui la ama davvero, e per questo decide di partire per l'Inghilterra. Ci sar\u00e0 bel tempo, dice Karin, dal centro meteorologico, al telefono, parlando col giudice, il quale \u00e8 sempre pi\u00f9 interessato alla sorte di Valentine, che in un sogno vede invecchiata e felice.\nFinalmente il giudice - che nel frattempo ha confessato in una denuncia la propria attivit\u00e0 di spionaggio telefonico - sente il bisogno di aprirsi, di avere fiducia in qualcuno, quindi nella giovane modella, a cui racconta il perch\u00e9 della propria sfiducia negli altri. Molti anni prima l'uomo aveva assolto un imputato, che invece aveva scoperto poi essere colpevole; tuttavia, l'uomo, grazie all'ingiusta assoluzione, aveva poi condotto una vita esemplare e proficua, quindi, mentre il giudice si interroga sul valore e l'utilit\u00e0 della giustizia, Valentine afferma che egli aveva fatto bene ad assolvere quel colpevole. Inoltre, anche a lui era successo, come ad Auguste, di essere tradito dalla donna che amava, e di scoprirlo, proprio nello stesso modo umiliante. Egli per\u00f2, come giudice, aveva poi avuto la possibilit\u00e0 di giudicare e condannare quell'uomo in tribunale, nell'ultimo caso affidatogli prima di chiedere il pensionamento anticipato.\nValentine e Auguste partono per l'Inghilterra, attraverso la Manica, a bordo di un traghetto. A differenza di quanto previsto, tuttavia, il tempo peggiora rapidamente. Dal giornale, il giudice apprende che c'\u00e8 stata una tempesta e la nave \u00e8 affondata. Solo sette persone si sono salvate: Julie Vignon, moglie di un celebre compositore francese recentemente scomparso; Stephan Killian, barman sulla nave; Karol Karol, imprenditore polacco; Dominique Vidal, cittadina francese; Olivier Benoit, francese anch'egli; Auguste Bruner, giudice svizzero; la giovane modella, Valentine Dussaut.\nValentine e Auguste sono vicini pi\u00f9 di quanto non sia mai capitato, e forse la tragedia dar\u00e0 loro la possibilit\u00e0 di conoscersi. Il volto di Valentine, bagnata dalla pioggia e sferzata dal vento, si identifica nell'immagine analoga e profetica del cartellone pubblicitario, che la ritraeva, a Ginevra."}
{"id": "59205", "revid": "767487", "url": "https://it.wikipedia.org/wiki?curid=59205", "title": "Tre colori - Film bianco", "text": "Tre colori - Film bianco (\"Trois couleurs : Blanc\") \u00e8 un film del 1994 diretto da Krzysztof Kie\u015blowski.\nSi tratta del secondo film della trilogia che il regista polacco ha dedicato ai tre colori della bandiera francese e, di conseguenza, al motto della rivoluzione francese, \"Libert\u00e9, \u00c9galit\u00e9, Fraternit\u00e9\".\nIn particolare, in questo film, il regista sviluppa il tema dell'uguaglianza, interpretando questo valore pi\u00f9 come un obiettivo, un'aspirazione da conseguire, che come un presupposto necessario del vivere umano. \u00c8 il desiderio \u2013 destinato a naufragare\u00a0\u2013 di ricostruire una parit\u00e0 inizialmente tradita, quello che spinge, infatti, il protagonista maschile, Karol Karol, a una vera e propria metamorfosi esistenziale, che lo porter\u00e0, infine, a sovvertire completamente il suo destino e quello dell'ex moglie, Dominique.\nTrama.\nIl parrucchiere Karol Karol ha sposato una donna francese, Dominique. Il matrimonio, tuttavia, dopo sei mesi \u00e8 fallito in quanto Karol \u00e8 impotente. Il tribunale infatti decreta la separazione di Karol e Dominique adducendo come motivazione proprio la mancata consumazione del rapporto coniugale. Karol cerca disperatamente di opporsi: \u00e8 realmente innamorato della moglie, e chiede al giudice, vanamente, un po' di tempo, per riconquistare Dominique. \"Dov'\u00e8 qui l'uguaglianza?\", domanda Karol al giudice, il quale sembra non dare ascolto ai suoi argomenti, espressi nel francese stentato proprio di un immigrato polacco.\nAddirittura prima di allontanarsi per sempre dalla casa in cui ha vissuto con la bellissima Dominique, Karol tenta un ultimo disperato approccio sessuale con la moglie, ma anche questo risulter\u00e0 vano.\nA questo punto la separazione \u00e8 formalizzata e Karol si ritrova a vagare per le vie di Parigi, senza pi\u00f9 n\u00e9 casa, n\u00e9 soldi, con la sola compagnia di una valigia, vuota, nella quale la moglie gli ha lasciato solo i suoi attestati di parrucchiere, e gli strumenti del mestiere: un pettine e una forbice.\nIncredibilmente, sar\u00e0 proprio quella valigia, per Karol, la fonte di una nuova vita, e l'opportunit\u00e0, per rivendicare l'uguaglianza, tradita dalla moglie e dal giudice.\nInfatti, la sera stessa, Karol si ritrova nella metropolitana di Parigi, dove conosce, mendicando, un altro uomo polacco, Mikolaj. \u00c8 con quest'ultimo che Karol dovr\u00e0 scoprire la pi\u00f9 amara verit\u00e0: Dominique ha un altro uomo. Le voci, i sospiri, uditi al telefono, rendono la scoperta inequivocabile. \nKarol e Mikolaj restano insieme, nella stazione deserta; entrambi troveranno l'uno nell'altro la propria possibilit\u00e0 di riscatto.\nMikolaj chiede a Karol un favore: c'\u00e8 un uomo, loro compatriota polacco, che deve morire. Non pu\u00f2 uccidersi, ma pagher\u00e0 molto bene un estraneo, disposto a farlo. In cambio, Mikolaj aiuter\u00e0 Karol a ritornare in patria, nascosto dentro l'enorme valigia, unico lascito dell'esperienza francese.\nIl viaggio si rivela per Karol pi\u00f9 pericoloso del previsto: giunta in Polonia, la valigia, entro cui viaggia, \u00e8 rubata e portata via alla consegna dei bagagli dell'aeroporto, e solo dopo aver corso un grande pericolo, Karol riesce ad arrivare alla sua meta, cio\u00e8 la casa del fratello Jurek, a Varsavia, dove riprende a lavorare come parrucchiere, nel negozio di lui.\nRapidamente Karol riesce a mettere da parte un po' di soldi, ma per il suo progetto questo non basta; ripreso contatto con Mikolaj, si accorda quindi per uccidere quell'uomo, di cui i due avevano parlato nella metropolitana di Parigi. Con stupore di Karol, quell'uomo si riveler\u00e0 essere proprio l'amico: Karol gli spara, come da accordi, ma la pistola \u00e8 caricata a salve e Mikolaj, scampato alla morte, ritrova la forza per continuare a vivere e abbandonare il suo progetto. Karol ricever\u00e0 ugualmente il suo compenso, e soprattutto, da questo momento in poi, i due diventeranno fidati amici e collaboratori.\nKarol infatti, con i soldi messi da parte e con altri, guadagnati mediante alcune speculazioni immobiliari, pu\u00f2 fondare finalmente una sua impresa, che in breve tempo gli permette di accumulare un'enorme fortuna.\n\u00c8 a questo punto che Karol pu\u00f2 finalmente rivendicare l'uguaglianza perduta, riscattandosi dall'ingiustizia patita dalla moglie Dominique e dal tribunale francese. L'uomo organizza, con l'aiuto di Mikolaj, la propria morte, facendo ritrovare un cadavere dai lineamenti irriconoscibili e gettando la colpa sulla moglie Dominique, che nel frattempo \u00e8 giunta dalla Francia attratta dall'espediente dell'enorme fortuna lasciata, in eredit\u00e0, dall'ex-marito.\nIl piano va perfettamente in porto: inscenato il funerale, Dominique assiste al rito funebre del marito il quale, prima della sua fuga definitiva, per vendicarsi ancor pi\u00f9 pesantemente di Dominique si fa trovare nel letto della camera dell'albergo dove la moglie alloggiava e finalmente riesce a fare l'amore con lei. Il rapporto sessuale \u00e8 estremamente soddisfacente per Dominique, ed \u00e8 proprio questo il dramma della vendetta di Karol, in quanto se da un lato l'aver soddisfatto finalmente la moglie prima che questa venga arrestata per omicidio, funge da coronamento alla vendetta di Karol, dall'altro lato permette a Dominique di capire di essere innamorata dell'ex marito deciso ormai solo a vendicarsi.\nSuccessivamente Karol fa visita al carcere dove \u00e8 tenuta Dominique e la vede dalla finestra della sua cella. Lei gli fa segno a gesti di volerlo risposare e lui si mette a piangere."}
{"id": "59207", "revid": "486946", "url": "https://it.wikipedia.org/wiki?curid=59207", "title": "Multiple Scan 15", "text": ""}
{"id": "59208", "revid": "124885470", "url": "https://it.wikipedia.org/wiki?curid=59208", "title": "Creuza de m\u00e4", "text": "Creuza de m\u00e4, \u00e8 l'undicesimo album in studio del cantautore italiano Fabrizio De Andr\u00e9, realizzato in collaborazione con Mauro Pagani e pubblicato nel 1984 dall'etichetta Dischi Ricordi. \u00c8 interamente cantato in genovese, per molti secoli una delle principali lingue impiegate nell'ambito della navigazione e degli scambi commerciali nel bacino del Mediterraneo, in particolare dal basso Medioevo al XVII secolo.\nIl disco \u00e8 stato considerato dalla critica come una delle pietre miliari della musica degli anni ottanta e, in generale, della musica etnica tutta; David Byrne ha dichiarato alla rivista \"Rolling Stone\" che \"Creuza\" \u00e8 uno dei dieci album pi\u00f9 importanti della scena musicale internazionale del decennio, e la rivista \"Musica &amp; Dischi\" lo ha eletto migliore album degli anni ottanta. Inoltre, l'album \u00e8 nella posizione numero 4 della classifica dei 100 dischi italiani pi\u00f9 belli di sempre, secondo \"Rolling Stone Italia\".\"\"\nDescrizione.\nIntorno alla met\u00e0 degli anni ottanta, la scelta di realizzare un disco di musica d'autore destinato al mercato nazionale interamente in lingua ligure andava contro tutte le regole del mercato discografico (all'epoca non vi era mai stato un album di un artista di tiratura medio-alta cantato in una lingua locale) e, contro ogni aspettativa, ha segnato il successo di critica e di pubblico dell'album, il quale ha infatti segnato una svolta nella storia della musica italiana ed etnica in generale.\nDe Andr\u00e9 ha deciso di utilizzare il ligure non solo perch\u00e9 lingua a lui familiare, in quanto parlata nelle sue terre, ma anche perch\u00e9 riteneva che rappresentasse un misto di parole derivanti da lingue diverse, facendo perno sull'enorme \"malleabilit\u00e0\" ed eterogeneit\u00e0 di questo idioma, che, in diversi secoli di commerci, scambi e viaggi internazionali di cui il popolo ligure \u00e8 stato protagonista, si \u00e8 arricchito di numerosissime parole provenienti da lingue quali greco, arabo, spagnolo, francese, inglese ed altre.\nAl centro dei testi vi sono i temi del mare e del viaggio, le passioni, anche forti, e la sofferenza altrettanto forte; questi temi vengono espressi anche sul piano musicale, tramite il ricorso a suoni e strumenti tipici dell'area mediterranea e l'aggiunta di contenuti non musicali registrati in ambienti portuali e/o marinareschi, come le voci registrate dei venditori di pesce al mercato ittico di Piazza Cavour a Genova.\nIl titolo dell'album e della canzone principale fa riferimento alla cr\u00eauza (spesso erroneamente italianizzato con l'inesistente \u201ccrosa\u201d), termine che in genovese indica una stradina collinare (con struttura simile ai famosi \"caruggi\", che per\u00f2 sono perlopi\u00f9 urbani), spesso sterrata o mattonata, in pendenza, delimitata da mura, e che porta in piccoli borghi, sia marinareschi che dell'immediato entroterra.\nIn questo caso per\u00f2 \"cr\u00eauza di mare\" si riferisce poeticamente ed in maniera allegorica ad un fenomeno meteorologico del mare altrimenti calmo che, sottoposto a refoli e vortici di vento, assume striature argentate o scure, simili a fantastiche strade da percorrere come vie, \"cr\u00eauze de m\u00e4\" appunto, per intraprendere dei viaggi, reali o ideali.\nNell'edizione rimasterizzata del 2014 la grafia utilizzata \u00e8 \"Cr\u00eauza de m\u00e4\", ma in quelle successive \u00e8 ritornata la grafia \"Creuza de m\u00e4\", per esempio nel 2016, nel 2017 e in quella limitata e numerata del 2018\nL'album \u00e8 stato reinterpretato per intero nel 2004 da Mauro Pagani, che ne ha rinnovato gli arrangiamenti: oltre alle tracce gi\u00e0 presenti nel disco originale, in \"2004 Creuza de m\u00e4\" sono contenute anche \"Al Fair\", introduzione vocalizzata nello stile dei canti sacri della Turchia, \"Quantas Sabedes\", \"M\u00e9gu Meg\u00f9n\" (gi\u00e0 incisa da De Andr\u00e9 su \"Le nuvole\") e \"Neutte\", ispirata dal poeta greco Alcmane.\nLe canzoni.\n\"Creuza de m\u00e4\".\n\"Creuza de m\u00e4\" (questa \u00e8 la grafia riportata sia nella copertina sia nell'interno, dove vi \u00e8 il testo del brano; il titolo depositato in SIAE risulta essere invece \"Creusa de ma\") \u00e8 la canzone d'apertura e d\u00e0 il titolo all'album. \n&lt;br&gt;Come gi\u00e0 accennato, la locuzione ligure \"cr\u00eauza de m\u00e4\", nel genovesato, definisce un viottolo o mulattiera, talvolta fatto a scalinata, che abitualmente delimita i confini di propriet\u00e0 privata e collega (come del resto fa la maggior parte delle strade in Liguria) l'entroterra con il mare. La traduzione letterale \u00e8 quindi \"viottolo di mare\" o, utilizzando un ligurismo, \"crosa di mare\".\nIl testo parla dei marinai che, tornati dal mare, poeticamente descritto come \"un posto dove la Luna si mostra nuda\" (cio\u00e8 non ombreggiata da colline, piante o case) e dove \"la notte ha puntato il coltello alla gola\", vanno a mangiare alla \"taverna dell'Andrea\", alla fontana dei colombi nella casa di pietra, e pensano a chi vi potrebbero trovare: gente di Lugano poco raccomandabile e ragazze di buona famiglia.\nIl testo \u00e8 incentrato sulla figura dei marinai e sulle loro vite da eterni viaggiatori, e racconta appunto di un ritorno notturno dei marinai a riva, quasi come estranei.\nDe Andr\u00e9 parla delle loro sensazioni, narra le esperienze provate sulla loro pelle, la crudezza d'essere in bal\u00eca reale degli elementi; affiora poi una ostentata e scherzosa diffidenza, che si nota nell'assortimento dei cibi immaginati, accettabili e normali (o quasi, per un vero marinaio), contrapposti ad altri, come le cervella di agnello o il pasticcio di \"lepre delle tegole\" (il gatto, spacciato per una sorta di coniglio), decisamente e volutamente meno accettabili, citati evidentemente per fare ironia sulla affidabilit\u00e0 e saldezza dell'Andrea (riguardo al quale viene sottolineato che non \u00e8 un marinaio) e, forse, di tutto un mondo a cui sanno di non appartenere.\n\"E 'nt' a barca du vin ghe navighiemu 'nsc'i scheuggi\" (E nella barca del vino navigheremo [anche] sugli scogli) \"finch\u00e9 u matin... bacan d'a corda marsa d'aegua e de s\u00e4\" (finch\u00e9 il mattino... padrone della corda marcia d'acqua e di sale\")\ncon quella corda finir\u00e0 per legarci e riportarci al mare [al nostro destino] lungo una \"cr\u00eauza de ma\".\nPer quanto riguarda la struttura musicale, il brano segue un tempo di 4/4 per le strofe che cambia a 5/4 e 6/4 nei ritornelli e negli intermezzi strumentali.\nNell'agosto 2020 \u00e8 stata realizzata una nuova versione del brano, cantata da numerosi interpreti italiani, su iniziativa di Dori Ghezzi, vedova di De Andr\u00e9 (scomparso nel 1999), appositamente per la cerimonia di inaugurazione, a Genova, del viadotto autostradale Genova San Giorgio, costruito in sostituzione del precedente viadotto Polcevera, crollato due anni prima provocando 43 vittime.\n\"Jamin-a\".\nTra le canzoni pi\u00f9 cariche di sensualit\u00e0 di Fabrizio De Andr\u00e9, \u00e8 un vero e proprio inno o elogio all'erotismo, impersonato dalla \"lupa di pelle scura\" Jamin-a, donna del porto desiderio amoroso dei marinai, capace di fare l'amore in modo travolgente e quasi insaziabile.\n\"Sid\u00fan\".\nIl brano \u00e8 il canto di dolore di un padre di fronte alla morte violenta, a causa della guerra, del proprio giovane figlio, travolto da un carro armato.\n\"Sid\u00fan\" \u00e8 in genovese la citt\u00e0 di Sidone, in Libano, teatro, all'epoca della stesura del disco, di ripetuti massacri durante la guerra civile che sconvolse il paese (campo di battaglia di Siria e Israele) dal 13 aprile 1975 fino al 1991. A farne le spese fu in massima parte la popolazione civile, soprattutto i numerosissimi rifugiati palestinesi.\nLa canzone \u00e8 introdotta dalle voci registrate di Ronald Reagan e Ariel Sharon, rispettivamente il presidente degli Stati Uniti ed il ministro della difesa di Israele dell'epoca, e dal rumore dei carri armati.\n\"Sin\u00e1n Capud\u00e1n Pasci\u00e1\".\nLa canzone fa riferimento alla vicenda storica del visconte Scipione Cicala, o Cigala (\"\u00c7ig\u00e4\" in genovese), appartenente ad una nobile famiglia genovese, che fu catturato dai Mori durante uno scontro navale e in seguito, per aver salvato la vita al sultano, convertendosi all'islam e ripudiando le proprie origini, divent\u00f2 prima fiduciario del sultano e poi Gran Visir, con il nome di \"Sin\u00e0n Capud\u00e0n Pasci\u00e0\". Il personaggio, pur vedendo tutta la sua vita trasformata, non cambia intimamente e, diventato importante dignitario, afferma che di fatto non molto \u00e8 mutato nel flusso della sua vita, che continua erratica ed opportunista (evidenziata dall'allegoria del pesce che quando le cose vanno bene sta a galla e quando vanno male si nasconde sul fondo), con la sola variante di proseguire \"giastem\u00e0ndo Mom\u00e2 \u00f2u p\u00f2sto do Segn\u00f4\" (\"bestemmiando Maometto al posto del Signore\").\n\"'A pittima\".\n\"'A pittima\" rappresentava, nell'antica Genova, la persona a cui i privati cittadini si rivolgevano per esigere i crediti dai debitori insolventi. Il compito della \"pittima\" era di convincere, con metodi pi\u00f9 o meno leciti, i debitori a pagare; ancora oggi a Genova il termine dialettale \"pittima\" viene usato per indicare una persona insistente ed appiccicosa.\n\"A dumenega\".\nAl pezzo, suonato a ritmo di ballata popolare, contribuisce il mandolino di Franco Mussida, chitarrista della Premiata Forneria Marconi, che esegue, sul finale, anche un assolo di chitarra andalusa.\nIl brano racconta in maniera ironica il \"rito\" della passeggiata che un tempo, nella citt\u00e0 di Genova, era concessa ogni domentica alle prostitute, per tutta la settimana relegate a lavorare in un quartiere della citt\u00e0. De Andr\u00e9 riporta le scenate dei cittadini al passaggio di queste prostitute e descrive le reazioni dei vari personaggi, tutti accomunati dall'incoerenza e dal finto moralismo: da chi di domenica grida loro qualsiasi epiteto sconcio e invece durante la settimana le frequenta, al direttore del porto, che \u00e8 felice perch\u00e9 tutto quel ben di Dio a passeggio porta tanti soldi nelle casse del Comune, finanziando la costruzione di un nuovo molo (sembrava infatti che il Comune di Genova con i ricavi degli appalti delle case di tolleranza riuscisse a coprire per intero gli annuali lavori portuali), ma le insulta comunque \"per coerenza\", al rozzo bigotto che, per legge di contrappasso, mentre sbraita contro le prostitute, sembra essere l'unico a non accorgersi che fra di loro c'\u00e8 anche sua moglie.\n\"Da me riva\".\nIl brano chiude idealmente il discorso sull'eterno viaggiare dei marinai aperto ad inizio album con \"Cr\u00eauza de m\u00e4\". Il protagonista \u00e8 un marinaio al momento della partenza per un nuovo viaggio, che saluta con un triste canto d'addio l'innamorata che lo guarda dal molo e la sua citt\u00e0, Genova.\nAccoglienza.\n\"Cr\u00eauza de m\u00e4\" ha ottenuto recensioni entusiastiche da parte della critica e della stampa specialistica. In un dizionario dedicato agli album pop e rock, ove l'album ha ottenuto una valutazione pari a cinque stelle su cinque, viene dichiarato che si tratta \"probabilmente la massima opera realizzata in Italia nel campo della Canzone\". La recensione dedicata al disco si conclude asserendo che si tratta di un \"capolavoro assoluto, le cinque stelle non bastano\".\n\"AllMusic\" assegna una valutazione molto alta all'album, e riporta che si tratta un'opera \"curiosa e affascinante\" ove \"strumenti all'avanguardia si fondono al cantato mistico ed elegante di De Andr\u00e9, a pi\u00f9 di un po' di canti marinareschi e a un tocco di mediterraneit\u00e0\".\n\"Cr\u00eauza de m\u00e4\" \u00e8 anche uno degli album pubblicati negli anni ottanta preferiti di David Byrne.\nTracce.\nTesti di Fabrizio De Andr\u00e9; musiche di Mauro Pagani."}
{"id": "59209", "revid": "486946", "url": "https://it.wikipedia.org/wiki?curid=59209", "title": "Multiple Scan 17", "text": ""}
{"id": "59210", "revid": "486946", "url": "https://it.wikipedia.org/wiki?curid=59210", "title": "Multiple Scan 1705", "text": ""}
{"id": "59212", "revid": "486946", "url": "https://it.wikipedia.org/wiki?curid=59212", "title": "Multiple Scan 20", "text": ""}
{"id": "59214", "revid": "486946", "url": "https://it.wikipedia.org/wiki?curid=59214", "title": "Multiple Scan 15AV", "text": ""}
{"id": "59215", "revid": "486946", "url": "https://it.wikipedia.org/wiki?curid=59215", "title": "Multiple Scan 720", "text": ""}
{"id": "59225", "revid": "287204", "url": "https://it.wikipedia.org/wiki?curid=59225", "title": "Galapagos", "text": ""}
{"id": "59227", "revid": "486946", "url": "https://it.wikipedia.org/wiki?curid=59227", "title": "ColorSync 17", "text": ""}
{"id": "59228", "revid": "486946", "url": "https://it.wikipedia.org/wiki?curid=59228", "title": "ColorSync 20", "text": ""}
{"id": "59233", "revid": "125961506", "url": "https://it.wikipedia.org/wiki?curid=59233", "title": "Sogno", "text": "Il sogno (dal latino \"somnium\", derivato da, \"sonno\") \u00e8 un fenomeno psichico legato al sonno, in particolare alla fase REM, caratterizzato dalla percezione di immagini e suoni riconosciuti come apparentemente reali dal soggetto sognante. \u00c8 definito anche pensiero notturno. \nLo studio e l'analisi dei sogni inducono a riconoscere un tipo di funzionamento mentale avente leggi e meccanismi diversi dai processi coscienti di pensiero che sono invece oggetto di studio della psicologia tradizionale.\nLe moderne tecniche di scansione cerebrale hanno permesso di approfondire i processi neurobiologici che avvengono durante il sogno dando vita a una nuova fase di ricerca basata non pi\u00f9 solo su ipotesi psicologiche, ma su riscontri fisici verificabili.\nL'arte divinatoria che pretende di interpretare i sogni si chiama oniromanzia; mentre la capacit\u00e0 di prendere coscienza dei sogni viene definita onironautica o \"sogno lucido\".\nNeurologia dei sogni.\nNon esiste una definizione biologica universalmente accettata dei sogni. In generale si osserva una forte corrispondenza con la fase REM, in cui l'elettroencefalogramma rileva un'attivit\u00e0 cerebrale paragonabile a quella della veglia. I sogni che siamo in grado di ricordare, non avvenuti durante la fase REM, sono a confronto pi\u00f9 banali. Un uomo in media sogna complessivamente per sei anni durante la sua vita, circa due ore per ogni notte. \nFasi del sonno.\nQuando il corpo avverte la necessit\u00e0 di dormire, i neuroni situati nelle vicinanze degli occhi iniziano a mandarvi segnali. Secondo Michael Smith, questi neuroni sono situati tanto vicino a quelli che controllano le palpebre che queste iniziano ad apparire \"pesanti\". Le ghiandole secernono un ormone che favorisce il sonno e i neuroni inviano segnali al midollo spinale che rilassa il corpo.\nScoperta della fase REM.\nNel 1953 Eugene Aserinsky, allora studente di dottorato, mentre usava un poligrafo per registrare le onde cerebrali durante il sonno, scopr\u00ec la fase REM notando che gli occhi dei dormienti si muovono pur con le palpebre chiuse. In una sessione svegli\u00f2 un paziente che stava piangendo durante la fase REM, potendo quindi trovare conferma in quanto aveva presupposto precedentemente. Aserinsky e il suo relatore, Nathaniel Kleitman, pubblicarono gli studi sulla rivista \"Science\".\nNel 1976, J. Allan Hobson e Robert McCarley proposero una nuova teoria che cambi\u00f2 radicalmente il sistema di ricerca, sfidando la precedente visione freudiana dei sogni come desideri del subconscio che dovrebbero essere interpretati. La teoria di attivazione di sintesi asserisce che le esperienze sensitive sono fabbricate dalla corteccia come un mezzo per interpretare i segnali caotici dai ponti neuronali. Questi propongono che, durante la fase REM, le onde della sinapsi ascendente PGO (ponto-genicolo-occipitale) stimolino la parte alta del mesencefalo e del prosencefalo, producendo rapidi movimenti degli occhi. Il proencefalo, cos\u00ec attivato, sintetizza il sogno all'esterno delle informazioni generatesi internamente. Questi presumono inoltre che le stesse strutture indurrebbero anche le informazioni sensoriali della fase REM.\nLe ricerche di Hobson e McCarley nel 1976 suggerirono che i segnali interpretati come sogni hanno origine nel tronco del cervello durante la fase REM. Comunque la ricerca di Mark Solms suggerisce che i sogni sono generati nel romboencefalo e che la fase REM e i sogni non sono direttamente correlati. Lavorando nel reparto di neurochirurgia in ospedali a Johannesburg e Londra, Solms aveva accesso a pazienti con vari danni al cervello. Cominci\u00f2 quindi a interrogare pazienti sui loro sogni e scopr\u00ec che coloro che avevano registrato danni al lobo parietale avevano smesso di sognare; questa scoperta era in linea con la teoria del 1977 di Hobson. Comunque Solms non incontr\u00f2 casi di perdita della capacit\u00e0 di sognare nei pazienti che avevano danni al tronco cerebrale. Questa conclusione lo port\u00f2 a mettere in discussione la teoria prevalente di Hobson, secondo cui il tronco \u00e8 la fonte dei segnali che vengono interpretati come sogni. Solms formul\u00f2 l'idea del sogno come una funzione di molteplici e complesse strutture cerebrali, confermando quanto presupposto dalla teoria freudiana dei sogni, idea che aveva incontrato le critiche di Hobson.\nTeoria dell'attivazione continua.\nCombinando le ricerche di Hobson e Solms, la \"teoria di continual-activation\" del sognare presentata da Jie Zhang propone che sognare \u00e8 un risultato dell'attivazione del cervello e della sintesi allo stesso tempo, poich\u00e9 il sogno e la fase REM del sonno sono controllati da differenti meccanismi cerebrali. Zhang ipotizz\u00f2 che le funzioni del dormire sono una sorta di trasferimento delle informazioni dalla memoria a breve termine a quella a lungo termine, sebbene non vi sia un'assoluta certezza sulla teoria del \"consolidamento\" della memoria. Il sonno non-REM tratta la memoria consapevole-relativa, e il sonno-REM tratta la memoria relativa e inconscia (memoria procedurale)\nZhang presunse che, durante la fase REM, la parte inconscia del cervello sia occupata nel processare la memoria procedurale; nel frattempo, il livello di attivit\u00e0 nella parte consapevole del cervello scende a un livello molto basso come i contributi dal sensorio, che risulta fondamentalmente disconnesso. Questo provoca il meccanismo di \"continuo-attivazione\" che genera un fiume di dati dalla memoria immagazzinata alla parte consapevole del cervello. Zhang propone che, con il coinvolgimento del sistema pensante e associativo, sognando, il cervello del sognante mantenga la stessa memoria finch\u00e9 si verifica la sua successiva inserzione. Questo spiegherebbe perch\u00e9 i sogni hanno ambo le caratteristiche della continuit\u00e0 (all'interno di un sogno) e dei cambi improvvisi (tra due sogni).\nSogni e memoria.\nEugen Tarnow sugger\u00ec che i sogni sono una forma di stimolazione continua della memoria a lungo termine, durante tutto il corso della vita. La stranezza dei sogni \u00e8 dovuta alla configurazione della memoria a lungo termine, memore delle scoperte di Wilder Penfield e Rasmussen, secondo cui le stimolazioni elettriche della corteccia cerebrale darebbero origine a esperienze sensoriali del tutto simili ai sogni.\nDurante la normale attivit\u00e0 giornaliera una funzione esecutiva interpreta la memoria a lungo termine, verificando la veridicit\u00e0 dei singoli eventi. La teoria di Tarnow \u00e8 una riscrittura della teoria di Sigmund Freud sui sogni, in cui l'inconscio \u00e8 sostituito con il sistema di memoria a lungo termine e il \"Lavoro di Sogno\" di Freud descrive la struttura di memoria a lungo termine.\nIppocampo e memoria.\nUno studio del 2001 ha mostrato l'evidenza che le ubicazioni illogiche, i caratteri e i flussi di sogno possono aiutare il cervello a fortificare il concatenamento e il consolidamento della memoria semantica. Questa occasione potrebbe realmente verificarsi in quanto durante la fase REM il flusso di informazioni tra l'ippocampo e la corteccia si riduce. Livelli in aumento dell'ormone dello stress Cortisolo fanno inoltre decrescere (spesso durante il sonno di REM) la comunicazione. Una tappa del consolidamento della memoria \u00e8 il concatenamento di ricordi distanti ma correlati. Payne e Nadel hanno ipotizzato che i ricordi vengano concatenati in un resoconto liscio simile al processo che accade quando la mente \u00e8 sotto stress.\nFunzione dei sogni.\nCi sono molte ipotesi relative alla funzione dei sogni. Durante la notte ci possono essere molti stimoli esterni, ma la mente rielabora gli stimoli e ne fa parte integrante dei sogni, nell'ordine in cui il sonno procede. La mente sveglia l'individuo nel caso si dovesse trovar in pericolo o se qualificato a rispondere a certi suoni; ad esempio un bambino che piange. I sogni possono permettere anche alle parti represse della mente di essere soddisfatte attraverso la fantasia mentre tiene la mente lontana da pensieri che ne causerebbero un risveglio improvviso.\nFreud sugger\u00ec che gli incubi lasciano al cervello la funzione di controllare le emozioni; esse sono il risultato delle esperienze \"dolorose\". I sogni lasciano anche esprimere alla mente sensazioni che sarebbero normalmente soppresse da svegli, tenendoci cos\u00ec in armonia. Inoltre, l'attivit\u00e0 onirica, pu\u00f2 offrire una vista sulle emozioni legate ad eventi futuri (accade nel periodo di veglia, in occasione di un colloquio di lavoro o, comunque, di un'esperienza emozionante).\nCarl Gustav Jung sugger\u00ec che i sogni possono compensare atteggiamenti unilaterali attuati da svegli.\nFerenczi propose che il sogno pu\u00f2 comunicare qualcosa che non si sta dicendo completamente. Ci sono state anche analogie con le operazioni di manutenzione automatica dei computer operate quando questi sono in modalit\u00e0 offline. I sogni possono rimuovere \"nodi parassiti\" ed altra \"spazzatura\" mentale. Essi possono creare anche nuove idee, attraverso la generazione di mutazioni di \"pensieri casuali\"; alcune di queste possono essere rifiutate dalla mente come inutili, altre possono essere viste come preziose e mantenute. Blechner defin\u00ec questa come la teoria dell\"'Onirismo Darwiniano\". I sogni possono, inoltre, regolare l'umore.\nHartmann disse che i sogni possono funzionare come la psicoterapia \"attivando connessioni in un posto sicuro\" e, quindi, permettono al sognante di integrare \"cose e pensieri\" che, altrimenti, verrebbero dissociati (nella fase conscia).\nRecenti studi di Griffin hanno condotto alla formulazione della \"teoria di adempimento dell'aspettazione di sognare\" che suggerisce che sognando metaforicamente si completino modelli di aspettazione emotiva e, consequenzialmente, si abbassino i livelli di stress (diminuzione della produzione del cortisolo).\nSogni lucidi.\nA volte capita di acquisire consapevolezza del fatto di trovarsi in un sogno. Essendo coscienti del fatto che tutto l'ambiente \u00e8 una creazione della nostra mente, \u00e8 possibile manipolare a piacimento gli oggetti e gli eventi del nostro sogno. Alcune persone, definite \"sognatori lucidi naturali\" oppure \"onironauti\", hanno la capacit\u00e0 di rendersi conto di trovarsi in un sogno senza applicare tecniche particolari. Al contrario, molte persone ricercano queste esperienze impegnandosi nell'applicazione di alcune tecniche che possono aiutarli nel raggiungere l'obiettivo.\nStoria.\nIl ruolo dell'interprete dei sogni \u00e8 presente nella storia delle principali civilt\u00e0 del mondo antico, dove era tenuto in grande considerazione e prestigio presso la corte dei Re. La facolt\u00e0 di interpretare sogni e visioni era in genere associata al dono della profezia, e al privilegio di un colloquio personale con entit\u00e0 spirituali, quali angeli e Dio stesso.\nPersonalit\u00e0 storiche che rivestirono questo ruolo di potere furono ad esempio:\nIl sogno nella preistoria.\nIl sogno \u00e8 un'attivit\u00e0 del pensiero umano che ha interessato l'uomo fin dai primordi della civilt\u00e0. Il disegno a carboncino in una delle Grotte di Lascaux pu\u00f2 essere considerato la rappresentazione di un sogno. In questo documento l'autore disegna ci\u00f2 che vede con la fantasia: l'uccisione del bisonte durante una battuta di caccia. Esso \u00e8 analogo a un sogno ad occhi aperti, disegnato a memoria.\nL'epopea di Gilgamesh.\nLa prima testimonianza scritta \u00e8 riportata in uno dei primi libri prodotti dal genere umano, l\"'Epopea di Gilgame\u0161\", composta intorno al 2000 a.C. su tavolette di creta asciugata al sole e rinvenute nella biblioteca di Assurbanipal, a Ninive nel 1852 (ma riconosciute solo nel 1870 dall' assiriologo inglese George Smith). Gilgame\u0161 sogna di incontrare Enkidu, con cui dapprima ingaggia una lotta, ma poi, riconosciutane la forza, lo porta davanti alla madre e lo adotta come gemello. Quando Gilgamesh racconta questo sogno alla madre Ninsun, lei lo interpreta in questo modo:\nIn questo caso la madre (la dea-sacerdotessa Rimat-Ninsun), fornisce un'interpretazione profetica del sogno.\nIl sogno presso i Sumeri.\nNella civilt\u00e0 sumerica troviamo il rituale dell'incubazione. Questa pratica richiedeva che un individuo scendesse in un luogo sacro sotterraneo, dormisse una notte intera e andasse poi da un interprete a raccontare l'eventuale sogno, che di solito rivelava una profezia.\nIl sogno nella mitologia norrena.\nNei testi principali della mitologia norrena, come l'Edda poetica e l'Edda in prosa di Snorri Sturluson, il dio Baldr compie sogni premonitori della sua morte, confermati dal padre Odino, che disceso in Hel, scopre che li tutto \u00e8 pronto per accogliere il morituro. La madre Frigg allora fa promettere ad ogni cosa o essere vivente che mai verr\u00e0 offeso in alcun modo Baldr, tranne al giovane vischio. Alla fine, Loki uccider\u00e0 Baldr proprio con un ramo di vischio.\nLa Bibbia e i sogni.\nAntico Testamento.\nNel Libro della Genesi (Gen 40:8), il patriarca Giuseppe attribuisce ad un dono di Dio tanto la profezia quanto la facolt\u00e0 di interpretare i sogni. In questo libro, \u00e8 presente il maggiore dei sogni menzionati nella Bibbia, quello del faraone che sogna sette vacche grasse e sette vacche magre: nessuno sa interpretare il sogno, finch\u00e9 \u00e8 chiamato Giuseppe. L'interpretazione del sogno in questione \u00e8 di tipo profetico ma assume anche un carattere religioso: Giuseppe, infatti, pensa che si tratti di una teofania, ovvero di una visione inviata direttamente da Dio.\nIl sogno di re Salomone in G\u00e0baon, raccontato per ben due volte nella Bibbia, \u00e8 invece caratterizzato dalla particolarit\u00e0 di non presentare un contenuto profetico che necessita di un'interpretazione successiva, ma di riferire un dialogo sincero, diretto e personale fra la divinit\u00e0 e il Suo servitore, che chiede e ottiene il dono della sapienza e del discernimento spirituale.\nLa storia di Ahikar, gran visir di Assiria, che riguarda il primo interprete di sogni e visioni noto nei tempi antichi, \u00e8 accennata nella Bibbia (Libro di Tobia, cap. 10), oltrech\u00e9 in vari testi greci e in un manoscritto per ognuna delle seguenti civilt\u00e0: accadico, egiziano, armeno, siriaco, arabo.\nVanno poi ricordati due profeti ebraici, Sofonia e Daniele (quest'ultimo attivo presso il Re di Babilonia), esplicitamente indicati come nevi\u00ecm nella Scrittura: sono figure di mediatori che ricevono visioni e parlano con Dio o con gli angeli.\nNuovo Testamento.\nNel Nuovo Testamento si ricorda il sogno fatto da Claudia Procula, moglie di Ponzio Pilato: mentre il funzionario stava decidendo se condannare a morte o meno Ges\u00f9, la donna cap\u00ec interpretando la propria visione che quell'uomo era innocente.\nIl sogno presso i Greci e i Romani.\nI Greci ripresero l'usanza dell'incubazione, andando in un bosco sacro o in una grotta, dove scavavano una buca, o recandosi presso un tempio di Asclepio. L\u00ec si accoccolavano sperando di riuscire a dormire e quindi a sognare; in seguito consultavano l'esperto in oniromanzia. Le interpretazioni assumevano un ruolo di cura e guida spirituale. Tra gli interpreti ve ne erano di famosi, come Artemidoro di Daldi, forse il primo a scrivere un'opera sull'argomento, intitolata \"L'interpretazione dei sogni\".\nLe interpretazioni fornite da Artemidoro e altri furono tramandate di generazione in generazione. Il primo a riprendere in mano l'argomento in epoca moderna fu Sigmund Freud, che pubblic\u00f2 a sua volta, nel 1899, la sua \"Interpretazione dei Sogni\", un testo fondamentale nella storia del pensiero.\nInoltre sono testimoniate antiche forme di esorcismo utili a liberarsi da sogni angosciosi, come la purificazione attraverso l'uso dell'acqua, il sacrificio agli dei e il racconto della visione alla luce del sole.\nLe notizie pi\u00f9 antiche sui sogni nella letteratura greca si trovano nell\"Iliade\". Un sogno di natura ingannevole venne inviato da Zeus ad Agamennone, per indurlo ad attaccare i Troiani senza Achille, affinch\u00e9 sul campo \"muoiano molti Achei\". Un altro sogno, che \u00e8 invece tragicamente profetico, viene descritto nel decimo libro del poema, dove si dice che il giovane re tracio Reso, alleato di Priamo durante la guerra di Troia, sogn\u00f2 la persona che lo stava sgozzando in quel momento, il nemico Diomede, penetrato di sorpresa nella sua tenda. Sempre nel poema omerico si accenna a due anziani interpreti di sogni, il troiano Euridamante e Merope di Percote, entrambi padri di due figli guerrieri: i quattro giovani, destinati anch'essi a finire vittime di Diomede (ma in combattimenti veri e propri), avevano ripetutamente sognato prima di partire per la guerra; Merope cerc\u00f2 di convincere i propri figli Adrasto e Anfio a non partecipare al conflitto, avendo ravvisato nelle loro visioni segnali di morte, ma essi non lo ascoltarono e mal gliene incolse, mentre Euridamante sbagli\u00f2 l'interpretazione dei sogni fatti dai figli Abante e Polido, che a suo dire non sarebbero caduti in battaglia. Fonti non omeriche dicono che Merope ebbe anche una figlia, Arisbe, destinata a diventare la prima moglie di Priamo: da questa unione nacque Esaco, che eccelse in oniromanzia come il nonno.\nNell\"Odissea\" si dice che i sogni possono provenire dagli dei o dal mondo dei morti, e possono essere ingannevoli o veritieri, ma sempre costituiti da una qualche inconsistente materialit\u00e0, una sorta di fumo o nebbia, tale cio\u00e8 da renderli percepibili dai sensi umani e connessi in qualche modo con la vita reale. Il sogno \u00e8 dunque concepito come una via proveniente dall'al di l\u00e0 che permette di scoprire l'essenza intima dell'uomo e il suo destino.\n&lt;poem&gt;\u00ab\"Ospite, i sogni sono vani, inspiegabili:\"\n\"non tutti si avverano, purtroppo, per gli uomini.\"\n\"Due son le porte dei sogni inconsistenti:\"\n\"una ha battenti di corno, l'altra d'avorio:\"\n\"quelli che vengono fuori dal candido avorio,\"\n\"avvolgon d'inganni la mente, parole vane portando;\"\n\"quelli invece che escon fuori dal lucido corno,\"\n\"verit\u00e0 li incorona, se un mortale li vede.\u00bb\" &lt;/poem&gt;\nSecondo Esiodo i sogni erano figli della Notte. L'idea di una divinit\u00e0 specifica dei sogni \u00e8 pi\u00f9 tarda e viene generalmente attribuita ad Ovidio, che nelle sue \"Metamorfosi\" diede un nome ai tre figli di Ipno, il sonno: Morfeo, Fobetore e Fantaso.\nSogno e filosofia.\nFilosofia antica.\nSecondo Platone i sogni non sono altro che i nostri stessi pensieri caricati emotivamente cos\u00ec da formare un intreccio di ragione e sentimenti che genera inganno poich\u00e9 i sensi con la loro essenza ingannevole travolgono la ragione stessa. Cos\u00ec accade che qualcuno viva da sveglio come se sognasse, conducendo la sua esistenza nell'inganno e nell'illusione e non agendo secondo ragione ma seguendo i suoi sogni, i suoi desideri e passioni causando cos\u00ec la sua stessa rovina. Le caratteristiche dei sogni sono legate alla stessa personalit\u00e0 di chi sogna: essi saranno malvagi se il sognatore \u00e8 malvagio, buoni se chi li sogna \u00e8 d'animo buono.\nPer gli atomisti, non vi \u00e8 nulla di misterioso e oscuro nel mondo dei sogni: mentre nel sonno i nostri sensi sono intorpiditi, una particolare aggregazione di atomi resta attiva nella nostra mente, che \u00e8 sempre vigile, cos\u00ec che attraverso di essa si apre una strada materiale e sensibile che porta alla visione degli dei. I sogni sono dunque spiegabili meccanicamente come immagini che provengono dagli oggetti esterni e che pi\u00f9 ci hanno colpito nella veglia e che, attraverso i pori, quando dormiamo, penetrano nei nostri corpi: \u00ab\"I sogni non hanno natura divina n\u00e9 potenza divinatoria, ma succedono a causa di immagini che ci hanno impressionati.\"\u00bb\n&lt;poem&gt;\u00ab\"E l'attivit\u00e0 alla quale ognuno di solito \u00e8 attaccato e attende,\"\n\"o gli oggetti sui quali molto ci siamo prima intrattenuti\"\n\"e nell'occuparsi dei quali \u00e8 stata pi\u00f9 intenta la mente,\"\n\"in questi stessi per lo pi\u00f9 nei sogni ci pare d'essere impegnati:\"\u00bb &lt;/poem&gt;\nPer Aristotele, particolarmente interessato ai sogni, tanto da scriverne nei \"Parva naturalia\" in tre saggi dedicati a questo tema specifico: \"De divinatione per somnium\", \"De somniis\" e \"De Somno et vigilia\", il sogno \u00e8 un esaltatore della realt\u00e0: il sogno, cio\u00e8, evidenzia quei piccoli stimoli sensoriali che abbiamo ricevuto durante la veglia e che attraverso il sangue giungono al cuore che ce li restituisce in una forma molto pi\u00f9 intensa durante il sonno. Il sogno \u00e8 \u00ab\"una sorta di immagine che compare nel sonno\"\u00bb. L'immaginazione ha la caratteristica di conservare un'immagine di qualcosa anche senza la sua presenza nell'intuizione sensibile per cui \u00ab\"l'immaginazione in realt\u00e0 \u00e8 un movimento prodotto dal senso quand'\u00e8 in atto: ora il sogno pare che sia un'immagine (e noi diciamo sogno l'immagine prodotta durante il sonno sia in maniera assoluta, sia in quella maniera): \u00e8 chiaro, pertanto, che il sognare appartiene alla facolt\u00e0 sensitiva, e le appartiene in quanto \u00e8 immaginativa\"\u00bb\nPer Aristotele la funzione del sogno \u00e8 quella di informare sulle condizioni di salute di chi sta sognando e quella di indicare il migliore comportamento possibile per il futuro:\nAristotele non crede che gli dei parlino agli uomini attraverso i sogni; se volessero farlo si mostrerebbero loro apertamente alla luce del giorno e sceglierebbero con cura i destinatari del loro messaggio:\nArtemidoro nel II secolo d.C. \u00e8 l'autore di uno dei pochi trattati del mondo greco a noi pervenuto sull'interpretazione dei sogni, dal titolo \"Onirocritica\" (), in cinque libri. Le sue fonti dovevano essere molto ampie se, come egli stesso scrive, aveva letto sull'argomento tutto ci\u00f2 che era disponibile al suo tempo, raccolto durante i suoi viaggi in Asia, Grecia e Italia. Egli introduce una separazione: tra i sogni veri e propri e quelli falsi che sono delle semplici visioni, riferite a una condizione presente dell\u2019anima o del corpo. Nei sogni veritieri si possono trovare quelli diretti, che non necessitano di un\u2019interpretazione ma risultano chiari e comprensibili, e quelli simbolici e allegorici, per i quali \u00e8 indispensabile un'interpretazione, costituendo essi possibili ammonimenti e indicazioni per il futuro.\nQuesta classificazione fu ripresa da Macrobio (V secolo d.C.) nei suoi \"Commentarii in Somnium Scipionis\". Secondo Macrobio ci sono cinque tipi di sogni. Tre di essi riguardano i sogni veritieri e sono utili a prevedere gli avvenimenti futuri: il \"somnium\", sogno oscuro che rivela il suo valore predittivo solo se viene interpretato; l\"oraculum\", dove appare un personaggio autorevole che formula una profezia e la \"visio\", nella quale appare chiaramente ci\u00f2 che \u00e8 destinato ad avvenire. Sogni falsi sono invece l\"insomnium\", che corrisponde alle \"visioni\" della classificazione di Artemidoro, e il \"visum\", presenti nel dormiveglia, nello stadio intermedio fra la veglia ed il sonno vero e proprio.\nCartesio.\nGi\u00e0 Platone aveva notato la difficolt\u00e0 che talora sussiste nel distinguere il sogno dalla veglia: \u00ab\"Nulla vieta di credere che i discorsi che ora facciamo siano tenuti in sogno, e quando in sogno crediamo di raccontare un sogno, la somiglianza delle sensazioni nel sogno e nella veglia \u00e8 addirittura meravigliosa\"\u00bb.\nCartesio ribadisce che il sogno \u00e8 la quintessenza dell'inganno perch\u00e9 pu\u00f2 essere cos\u00ec incisivo, nelle sensazioni che provoca, da confondersi con la realt\u00e0 poich\u00e9 nel sogno, sia pure superficialmente, si presentano talvolta quegli elementi della chiarezza e della distinzione che danno evidenza di verit\u00e0 alla realt\u00e0.\nGottfried Wilhelm von Leibniz.\nNel pensiero di Leibniz la vita stessa della monade non \u00e8 altro che \u00ab\"un sogno ben regolato\"\u00bb. Infatti \u00ab\"Non \u00e8 impossibile, metafisicamente parlando, che ci sia un sogno continuo e duraturo come la vita di un uomo [...] Ma posto che i fenomeni siano legati non importa che li si chiamino sogni o no poich\u00e9 l'esperienza mostra che non ci si inganna nella misura in cui si apprendono i fenomeni, quando essi sono appresi secondo le verit\u00e0 di ragione\"\u00bb\nImmanuel Kant.\nLa visione illuministica di Kant lo porta ad escludere dal sogno un qualsiasi aspetto che possa riguardare la vita reale regolata da quei principi razionali che permettono quella comunanza e scambio di pensiero tra gli uomini che cessano se ciascuno crede nelle proprie visioni della realt\u00e0\nArthur Schopenhauer.\nTra i pensatori che hanno dedicato la loro attenzione in modo specifico alla problematica del sogno cogliendone il contraddittorio aspetto di un avvenimento reale che si manifesta nella materialit\u00e0 del sonno, che \u00e8 grande parte della nostra vita, e che tuttavia si percepisce come parvenza e finzione, \u00e8 Arthur Schopenhauer il quale si chiede se si possa risolvere la contraddittoriet\u00e0 rifacendosi a un elemento chiaro e distinto che ci permetta di distinguere la diversit\u00e0 tra il sogno e la realt\u00e0.\nSostenere che una maggiore \"vivacit\u00e0\" caratterizza la realt\u00e0 in confronto alla frequente nebulosit\u00e0 del sogno non \u00e8 possibile poich\u00e9 il paragone tra l'una e l'altro dovrebbe avvenire confrontando i due eventi contemporaneamente mentre invece noi possiamo solo notare la differenza \"dopo\" aver sognato: in effetti noi confrontiamo non il sogno ma il \u00ab\"ricordo\" del sogno con la realt\u00e0 presente.\u00bb\nSchopenhauer contesta la soluzione kantiana che credeva che il principio di causalit\u00e0 che si presenta costantemente nel mondo reale permettesse di distinguerlo dal sogno e osserva che \u00ab\"... anche nel sogno ciascun particolare dipende parimenti in tutte le sue forme dal principio di ragione\"\u00bb. La sua risposta a Kant potrebbe quindi essere formulata cos\u00ec: Tutto \u00e8 sogno: la vita \u00e8 un lungo sogno connotato da sogni brevi: entrambe le realt\u00e0 presentano connessioni costanti ma non c'\u00e8 rapporto tra il lungo sogno della vita e i sogni brevi che vi compaiono.\n\u00ab\"L\u2019unico criterio sicuro per distinguere il sogno dalla realt\u00e0 \u00e8 in effetti quello affatto empirico del risveglio, con il quale in verit\u00e0 il nesso causale fra le circostanze sognate e quelle della vita cosciente viene espressamente e sensibilmente rotto.\"\u00bb\nCome i poeti hanno fantasiosamente immaginato la vita come un sogno anche Schopenhauer metaforicamente descrive la vita e il sogno come \u00able pagine di uno stesso libro. La lettura continuata si chiama la vita reale. Ma quando l\u2019ora abituale della lettura (il giorno) \u00e8 terminata e giunge il tempo del riposo, allora noi spesso seguitiamo ancora pigramente, senza ordine e connessione, a sfogliare ora qua ora l\u00e0 una pagina: ora \u00e8 una pagina gi\u00e0 letta, ora una ancora sconosciuta, ma sempre dello stesso libro.\u00bb Dunque sogno la vita, sogno i sogni \u00ab\"Se, dunque, per giudicare scegliamo un punto di riferimento esterno ad entrambi, non troviamo nella loro essenza nessuna distinzione precisa e siamo cos\u00ec costretti a concedere ai poeti che la vita \u00e8 un lungo sogno.\"\u00bb\nFriedrich Nietzsche.\nIn un breve aforisma Nietzsche indica nel sogno l'origine della credenza sugli spiriti, della separazione tra anima e corpo e, addirittura, della metafisica : \"Nelle epoche di civilt\u00e0 rozza e primordiale l'uomo credette di conoscere nel sogno un secondo mondo reale; \u00e8 questa l'origine di ogni metafisica\"... \nSogno e psicoanalisi.\nLe principali teorie.\nNel 1900 Sigmund Freud nella sua celebre opera \"L'interpretazione dei sogni\" tent\u00f2 di spiegare questa modalit\u00e0 di funzionamento dell'apparato psichico descrivendo la psicologia dei processi onirici e suddivise il funzionamento dell'apparato psichico in due forme che chiam\u00f2 \"processo primario\" e \"processo secondario\". Secondo questa teoria psicoanalitica classica, il sogno sarebbe la realizzazione allucinatoria durante il sonno di un desiderio rimasto inappagato durante la vita diurna.\nDopo Freud molti analisti di varie correnti si sono interessati al sogno. Contributi originali sono stati portati nel 1952 da Ronald Fairbairn, per cui il sogno sarebbe un fenomeno schizoide, da interpretare alla luce della teoria degli oggetti parziali della Klein, ponendo l'accento sull'aspetto simbiotico della personalit\u00e0.\nWalter Bonime nel 1962 propone una teoria del sogno basata sulla concezione che il sogno sia un autoinganno volto a preservare e a rafforzare un modello di vita, ponendo l'accento sull'aspetto comportamentale sociale della personalit\u00e0.\nL'analisi dei sogni pietra miliare della psicoanalisi.\nPi\u00f9 volte Freud espresse la sua concezione attraverso la sua ormai nota formulazione secondo la quale \"il sogno \u00e8 la via maestra per esplorare l'inconscio\".\u00c8 infatti con l'interpretazione dei sogni che nasce quella disciplina di indagine psicologica profonda chiamata psicoanalisi.Lo sviluppo della psicoanalisi \u00e8 andata di pari passo con l'elaborazione e quindi l'analisi e l'interpretazione dei sogni non solo dei pazienti ma anche degli stessi analisti.Freud dedic\u00f2 una gran quantit\u00e0 di tempo, cos\u00ec come Jung e ogni altro psicoanalista esperto, all'analisi dei propri sogni. Anzi su questa questione si pu\u00f2 tranquillamente dire che la psicoanalisi nasce con l'atto di ripiegamento riflessivo dello stesso Freud sui contenuti provenienti dall'inconscio che a lui si palesavano tramite le immagini oniriche dei suoi sogni. Cos\u00ec facendo egli per primo inizi\u00f2 a percorrere una nuova via di conoscenza che fece di lui il pioniere e padre di quella moderna psicologia detta psicoanalisi che ben presto attrasse a s\u00e9 una quantit\u00e0 enorme di medici e pazienti desiderosi di intraprendere tale percorso che tuttavia, come Freud fin dall'inizio precis\u00f2, solo secondariamente era psicoterapeutica essendo la psicoanalisi principalmente una via di conoscenza.Freud per sua formazione tendeva ad andare in sintonia con la scienza ufficiale, ma la psicoanalisi nasce proprio perch\u00e9 Freud invece non si conform\u00f2 alla scienza del tempo, che non dava alcun serio significato al sogno e al suo specifico linguaggio, e si ritrov\u00f2 pi\u00f9 in sintonia con la lunga tradizione delle credenze popolari.La psicoanalisi ha sempre visto un'intelligenza in azione nei contenuti di pensiero che via via emergevano dall'attivit\u00e0 onirica, contenuti che pur provenienti dalla medesima attivit\u00e0 onirica alcuni psicoanalisti hanno chiamato pi\u00f9 semplicemente \"contenuti dell'inconscio\" e altri anche \"messaggi dell'inconscio\" ma che per entrambi hanno un'intelligenza.Mentre questo lavoro di interpretazione dei sogni andava progredendo, la psicoanalisi come scienza viva ha precisato, modificando via via nel tempo la sua teoria generale del sogno, creando anche varie scuole di pensiero al proposito. Resta il fatto che il sogno e l'interpretazione del sogno costituiscono il fondamento che ha dato origine a questa disciplina ed anche ne ha determinato lo sviluppo e la creativit\u00e0.\nIl sogno secondo Sigmund Freud.\nSecondo Freud il sogno costituisce un mezzo tra i pi\u00f9 efficaci per osservare le fantasie rimosse dall'area della coscienza durante il giorno, ma che vengono rappresentate come in una specie di teatro durante la notte. I due meccanismi principali che sono deputati alla trasformazione e rappresentazione del materiale onirico sono lo \"spostamento\" (di oggetto rappresentato) e la \"condensazione\" (una crasi di temi e simbolismi). Questo permette al mattino di ricordare, per un certo tempo, immagini mentali e relative emozioni, normalmente censurate.Gli psicoanalisti imparano a interpretare i sogni dopo un lunghissimo periodo di analisi, detto \"training\".\nCritiche interne alla psicoanalisi delle concezioni freudiane del sogno.\nOggi anche molti psicoanalisti trovano discutibili alcuni punti delle teorie di Freud. Raramente, infatti, i sogni riguardano la soddisfazione dei desideri, come in parte originariamente teorizzato da Freud: essi possono aiutare a ricostruire alcuni processi intrapsichici pi\u00f9 ampi, mettendo in luce aspetti endopsichici conflittuali o strutturali, e possono assumere un ruolo importante nella guida interiore del soggetto per la propria reintegrazione psichica.\nIl sogno nella cultura di massa.\nL'interpretazione dei sogni nelle culture popolari \u00e8 spesso semplicistica e le stesse formule chiave sono applicate indifferentemente a individui completamente diversi. La famosa smorfia napoletana \u00e8 un elenco delle associazioni di immagini, situazioni, oggetti, avvenimenti con i numeri del gioco del lotto, un dizionario \"pr\u00eat-\u00e0-porter\" dei desideri di uscire dalla necessit\u00e0 con una vincita risolutiva.\nIl sogno pu\u00f2 essere a volte un escamotage per descrivere quelle senzazioni che derivano da eventi che per qualche ragione rimangono si nella memoria, ma in modo sfumato, dai contorni non certamente ben delineati. Per esempio, la decomposizione di una carogna nell'omonimo sonetto di Baudelaire nella raccolta poetica \"I fiori del male\" viene cos\u00ec descritta: \" Le forme svanivano ed erano ormai un sogno,/un abbozzo lento a prendere forma/sulla tela obliata che l'artista porta a termine/solamente col ricordo\". In un contesto alquanto differente, Dante, al culmine della sua esperienza straordinaria (Empireo, xxxiii canto del Paradiso), incapace per sua stessa ammissione, di descriverla a parole, fa ricorso a delle similitudini: \"Qual \u00e8 colui che somniando vede, /che dopo il sogno la passione impressa/rimane, e l'altro alla mente non riede,/cotal son io... Cos\u00ec la neve al sol si disigilla;/cos\u00ec al vento nelle foglie levi/si perdea la sentenza di Sibilla.\""}
{"id": "59234", "revid": "3194", "url": "https://it.wikipedia.org/wiki?curid=59234", "title": "Sogni", "text": ""}
{"id": "59236", "revid": "287204", "url": "https://it.wikipedia.org/wiki?curid=59236", "title": "Contenuto manifesto", "text": ""}
{"id": "59237", "revid": "122777824", "url": "https://it.wikipedia.org/wiki?curid=59237", "title": "Contenuto latente", "text": "I termini \"contenuto latente\" e \"contenuto manifesto\" derivano dalla psicologia del profondo (termine generico che copre qualsiasi sistema psicologico che assume che le spiegazioni della condotta si trovano a livello dell'inconscio). Si utilizzano per distinguere fra gli aspetti di un \"messaggio\" che sono aperti, consapevolmente intesi ed espressi, e trovati chiaramente rappresentati nel materiale (cio\u00e8, sono \"manifesti\"), e d'altro canto quegli aspetti che si presuppongono si trovano sotto il \"contenuto manifesto\" ma sono repressi quindi non consapevolmente n\u00e9 apertamente rappresentati (cio\u00e8, sono \"latenti\").\nQui il messaggio pu\u00f2 essere considerato in senso lato, e i sogni, narrazioni, scritti, etc., possono essere l'argomento d'esame, anche se solitamente si riferisce al contenuto dei sogni. Nel linguaggio onirico il \"contenuto latente\" di un sogno \u00e8 rappresentato da elementi rimossi (che normalmente hanno sede nell'Es) che attraverso il lavoro onirico vengono \"mascherati\" al fine di ridurne il potenziale negativo sulla coscienza. Attraverso il processo di interpretazione proposto da Freud \u00e8 possibile risalire dal contenuto manifesto a quello latente svelando quindi le reali intenzioni comunicative del fenomeno."}
{"id": "59238", "revid": "1121152", "url": "https://it.wikipedia.org/wiki?curid=59238", "title": "Lavoro onirico", "text": "Sigmund Freud definisce il concetto di lavoro onirico all'interno dell'\"Interpretazione dei sogni\" (1899). \nSecondo tale modello, se il sogno \u00e8 considerato come una sequenza apparentemente irrazionale e alogica di eventi, si possono distinguere al suo interno due tipi di contenuti: il \"contenuto manifesto\" (ci\u00f2 che noi ricordiamo del sogno al risveglio) e il \"contenuto latente\" (il contenuto effettivo e profondo del sogno). \nIl compito del \"lavoro onirico\", svolto dal sistema intrapsichico, \u00e8 di trasformare il \"contenuto latente\" di un sogno (cio\u00e8 i suoi significati psicologici reali, che come tali potrebbero causare forte ansia nel soggetto), in un \"contenuto manifesto\", pi\u00f9 facilmente rappresentabile e tollerabile. \nIl lavoro onirico, che si basa sulla trasformazione del contenuto latente in contenuto manifesto, \u00e8 caratterizzato da 4 meccanismi onirici:"}
{"id": "59239", "revid": "79227", "url": "https://it.wikipedia.org/wiki?curid=59239", "title": "Drammatizzazione", "text": ""}
{"id": "59241", "revid": "634034", "url": "https://it.wikipedia.org/wiki?curid=59241", "title": "Condensazione (psicologia)", "text": "La condensazione \u00e8 uno dei meccanismi grazie al quale una rappresentazione (immagine o parola) incorpora e fonde in s\u00e9 una molteplicit\u00e0 di immagini e di parole.\nFreud introduce il concetto ne \"L'interpretazione dei sogni\" e lo riprende poi in opere come \"Il motto di spirito\" e \"Psicopatologia della vita quotidiana\" mettendo in luce come questo modo di funzionamento dello psichico a livello di processo primario consenta di limitare la libera migrazione di elementi rimossi verso la coscienza."}
{"id": "59242", "revid": "767487", "url": "https://it.wikipedia.org/wiki?curid=59242", "title": "Spostamento (psicologia)", "text": "Nel linguaggio della psicoanalisi, lo spostamento \u00e8 un processo operato dall'Io il cui scopo \u00e8 quello di modificare il contesto reale di un ricordo rimosso (eventualmente con modificazioni radicali) per ridurne l'impatto negativo ansiogeno con la coscienza (Io).\nEsso ha luogo quando un dato investimento (pulsione) oggettuale viene diretto dalla sua fonte iniziale verso una meta (secondaria) che possa attutire l'ansia generata verso l'oggetto iniziale a cui \u00e8 diretto l'investimento; questo cambio di direzione, dalla fonte originaria - ansiogena - ad un'altra meta diversa da quella prevista, ha lo scopo di ridurre gli effetti ansiogeni nella meta originaria."}
{"id": "59245", "revid": "1745361", "url": "https://it.wikipedia.org/wiki?curid=59245", "title": "Associazione libera", "text": "In psicoanalisi, l'associazione libera, o libera associazione, \u00e8 la tecnica mediante la quale viene chiesto al paziente di riferire tutte le idee e le parole che gli si presentano alla mente, senza compiere nessun tentativo di controllo cosciente su questo materiale. \nNella iniziale teorizzazione freudiana, la libera associazione consiste nella verbalizzazione dei pensieri, delle emozioni, dei ricordi che fluiscono alla coscienza liberamente, senza vergogna, razionalizzazione e intellettualizzazione. Ci\u00f2 faciliterebbe il ritorno dell'inconscio rimosso, la rielaborazione e la presa di coscienza (punto basilare, secondo le teorie freudiane, nella soluzione di ansie e nevrosi).\nFreud ne \"L'interpretazione dei sogni\" descrive la tecnica della libera associazione nei seguenti termini: \nTramite uno studio delle cose descritte dal paziente e della loro tipologia si auspica di portare alla luce elementi appartenenti a ricordi rimossi che sarebbero causa di nevrosi o altre patologie psichiche.\nSviluppi del concetto.\nLa memoria psichica non \u00e8 un dato precostituito. Essa non si \"ricorda\", ma si \"costruisce\" e traspare a mano a mano che si svolge il lavoro analitico.\nSe si considera il metodo psicoanalitico delle associazioni in questa prospettiva pi\u00f9 recente, esso non si risolve pi\u00f9 soltanto in una tecnica per \u201cscoprire\u201d l'inconscio. Non \u00e8 pi\u00f9 lo strumento con il quale trovare i ricordi rimossi e nascosti in non ben definite profondit\u00e0, bens\u00ec un processo vitale di assoluta originalit\u00e0. Nell'attivit\u00e0 di associare, sia l'analizzato sia l'analista generano la loro vita ex novo, sono \"creativi\", \"poietici\", stabiliscono una relazione fra l'essere e il conoscere. Associare non \u00e8 quindi un processo di \"ri-cognizione\" (ri- con il significato di \u201cnuovamente\u201d e cognizione nel senso di conoscenza), cio\u00e8 di recupero della conoscenza, in senso freudiano: \u00e8, invece, vita che si fa, che si genera (poiesi) sul momento. "}
{"id": "59247", "revid": "767487", "url": "https://it.wikipedia.org/wiki?curid=59247", "title": "Recklinghausen", "text": "Recklinghausen (in basso tedesco \"Ri\u00e4kelhusen\") \u00e8 una citt\u00e0 di abitanti della Renania Settentrionale-Vestfalia, in Germania.\n\u00c8 il capoluogo, e il centro maggiore, del circondario omonimo.\nRecklinghausen possiede lo \"status\" di \"Grande citt\u00e0 di circondario\" (\"Gro\u00dfe kreisangeh\u00f6rige Stadt\").\nAmministrazione.\nGemellaggi.\nRecklinghausen \u00e8 gemellata con:"}
{"id": "59248", "revid": "697352", "url": "https://it.wikipedia.org/wiki?curid=59248", "title": "Condensazione", "text": "La condensazione \u00e8 la transizione di fase dalla fase aeriforme alla fase liquida di una sostanza. Tale trasformazione si pu\u00f2 eseguire:\nLa condensazione pu\u00f2 avvenire generalmente in due modi:\nIn ogni caso l'operazione di condensazione \u00e8 esotermica, cio\u00e8 avviene sottraendo calore alla sostanza che si vuole condensare.\nCondensazione su superfici.\nLa condensazione su superfici pu\u00f2 avvenire in due modi:\nLa condensazione a film avviene generalmente su superfici pulite e lisce. La presenza di impurezze sulla superficie e nel vapore e la rugosit\u00e0 dell'area di scambio, porta al frazionamento in gocce del film. in quanto la superficie effettiva di scambio, nel caso delle gocce, diventa molto pi\u00f9 elevata e la resistenza termica del condensato viene a mancare. \nApplicazioni.\nNell'ambito della chimica industriale e della chimica sperimentale, la condensazione \u00e8 un'\"operazione unitaria\"., cio\u00e8 una tappa di un insieme di processi chimico-fisici che hanno come scopo la trasformazione di una sostanza. Ad esempio viene svolta la condensazione di una corrente fluida nella parte alta di una colonna di distillazione o all'interno di un ciclo frigorifero.\nL'operazione di condensazione viene largamente usata in tecnologia chimica per condensare sostanze ottenute allo stato di vapore, onde commerciarle o trattarle sotto forma liquida: ci\u00f2 vale, per esempio per la benzina, che nei processi di distillazione \u00e8 ottenuta sotto forma di vapore. Mentre un vapore puro condensa a temperatura costante, i vapori misti condensano in un intervallo di temperatura, separando prima i componenti meno volatili, quindi i pi\u00f9 volatili, il che permette la separazione di composti o di frazioni (condensazione frazionata).\nInoltre il fenomeno della condensazione del vapore acqueo pu\u00f2 essere sfruttato per recuperare l'acqua contenuta nell'atmosfera sotto forma di vapore acqueo. Su tale principio si basa il dissalatore ad energia solare (\"solar still\"), il \"condensatore Zibold\" e altre apparecchiature pi\u00f9 complesse, quali i \"condensatori a energia solare\"."}
{"id": "59250", "revid": "486946", "url": "https://it.wikipedia.org/wiki?curid=59250", "title": "Monitor III", "text": ""}
{"id": "59251", "revid": "486946", "url": "https://it.wikipedia.org/wiki?curid=59251", "title": "Monochrome Monitor IIe", "text": ""}
{"id": "59255", "revid": "486946", "url": "https://it.wikipedia.org/wiki?curid=59255", "title": "Monitor IIc", "text": ""}
{"id": "59258", "revid": "486946", "url": "https://it.wikipedia.org/wiki?curid=59258", "title": "IIc Flat Panel Display", "text": ""}
{"id": "59259", "revid": "46291", "url": "https://it.wikipedia.org/wiki?curid=59259", "title": "Gavia arctica arctica", "text": ""}
{"id": "59261", "revid": "1573940", "url": "https://it.wikipedia.org/wiki?curid=59261", "title": "Gavia pacifica", "text": "La strolaga mezzana del Pacifico (Gavia pacifica, ) \u00e8 un uccello appartenente alla famiglia Gaviidae.Da alcuni autori viene considerata come sottospecie (\"Gavia arctica pacifica\").\nAspetto.\nGrande 60\u201368\u00a0cm con un'apertura alare di 95\u2013115\u00a0cm. La strolaga mezzana del Pacifico si distingue dalla mezzana in abito nuziale per la gola con riflessi violacei e non nerastri. In abito invernale si differenzia perch\u00e9 quando nuota non mostra la chiazza bianca anteriore della coscia. Ha il capo piuttosto piccolo e pi\u00f9 arrotondato di Gavia arctica.\nDistribuzione e habitat.\nNeartico (estremo nord e nord-ovest); d'inverno lungo le coste del Pacifico dell'America settentrionale. Vive in acqua e per nidificare si sposta sulla terraferma. La strolaga del Pacifico si nutre nei laghi della tundra e sverna in mare aperto o in altri grandi specchi d'acqua. Si riproduce principalmente nel Canada settentrionale e nella Siberia orientale e sverna lungo la costa del Pacifico del Nord America, in mare, o su grandi laghi in una gamma di luoghi molto pi\u00f9 ampia, tra cui Cina, Giappone, Corea del Nord, Corea del Sud, Stati Uniti e Messico. Accidentale in Groenlandia, Hong Kong, Gran Bretagna, Spagna, Finlandia e Svizzera (quest'ultima nel dicembre 2015). L'unica osservazione italiana \u00e8 stata messa in dubbio.\nA differenza di altre strolaghe, questo uccello pu\u00f2 migrare in stormi.\nRiproduzione.\nOgni anno, tra primavera e estate, si riformano le stesse coppie della stagione precedente. In periodo riproduttivo la femmina depone 2 uova e la cura dei piccoli si protrae per 5-7 settimane."}
{"id": "59262", "revid": "486946", "url": "https://it.wikipedia.org/wiki?curid=59262", "title": "Macintosh Two-Page Monochrome Monitor", "text": ""}
{"id": "59265", "revid": "486946", "url": "https://it.wikipedia.org/wiki?curid=59265", "title": "Macintosh Portrait Display", "text": ""}
{"id": "59269", "revid": "486946", "url": "https://it.wikipedia.org/wiki?curid=59269", "title": "Macintosh 12&quot; Monochrome Monitor", "text": ""}
{"id": "59270", "revid": "599013", "url": "https://it.wikipedia.org/wiki?curid=59270", "title": "Wto", "text": ""}
{"id": "59272", "revid": "767487", "url": "https://it.wikipedia.org/wiki?curid=59272", "title": "Trilogia dei colori", "text": "La Trilogia dei colori \u00e8 composta da tre film realizzati tra il 1993 e il 1994 dal regista polacco Krzysztof Kie\u015blowski: \"Film blu\", \"Film bianco\" e \"Film rosso\".\nIspirazione.\nLe pellicole sono ispirate ai tre colori della bandiera francese e anche ai tre ideali rivoluzionari da essi rappresentati: blu-libert\u00e0, bianco-uguaglianza e rosso-fratellanza.\nMessaggio.\nI tre film, sceneggiati tutti dallo stesso regista e da Krzysztof Piesiewicz, sono concepiti per una visione indipendente l'uno dall'altro, ma visti nel loro insieme mostrano numerose connessioni tra loro, o meglio, sono elementi di un'opera pensata nel suo complesso dove ogni utopia va letta in rapporto con le altre.\nIndicativa a questo proposito \u00e8 una scena ricorrente in tutti e tre i film: un'anziana che ha problemi nell'infilare i rifiuti nel cassonetto per la raccolta differenziata. Nel primo film (Blu), Julie (Juliette Binoche) neppure si accorge dell'anziana bisognosa d'aiuto. Ha gli occhi chiusi e il viso rivolto verso il sole; \u00e8 giovane, davanti a s\u00e9 ha il futuro e non riesce neppure a immaginare la vecchiaia e i suoi problemi. Nel secondo film (Bianco), Karol (interpretato da Zbigniew Zamachowski) vede la vecchiaia, vede la difficolt\u00e0 - anche lui ha tanti problemi - ma questo non provoca nessun gesto di solidariet\u00e0. Solo nel terzo film (Rosso), che non a caso \u00e8 dedicato alla fratellanza, Valentine (Ir\u00e8ne Jacob) si ferma ad aiutare l'anziana."}
{"id": "59275", "revid": "219110", "url": "https://it.wikipedia.org/wiki?curid=59275", "title": "Paderborn", "text": "Paderborn (in basso tedesco \"Patterbuorn\", in forma italiana \"Paderborna\") \u00e8 una citt\u00e0 della Renania Settentrionale-Vestfalia, in Germania.\n\u00c8 il capoluogo del circondario omonimo.\nPaderborn possiede lo status di \"Grande citt\u00e0 di circondario\" (\"Gro\u00dfe kreisangeh\u00f6rige Stadt\").\nGeografia fisica.\nLa citt\u00e0 \u00e8 bagnata dal fiume Alme.\nStoria.\n\u00c8 una storica citt\u00e0 della Vestfalia, posta in un avvallamento fra la Foresta di Teutoburgo e l'Eggegebirge sulle sorgenti del fiume Pader. Fu scelta da Carlo Magno per le due prime Diete nel 777, e nel 799 s'incontr\u00f2 col papa Leone III col quale sigl\u00f2 l'alleanza fra la Chiesa e l'Impero. Nell'805 la rese sede vescovile, com'\u00e8 tuttora.\nMonumenti.\nNotevole \u00e8 il duomo, complesso edificio di forme romanico-gotiche costruito nell'arco dei secoli XII e XIII, particolarmente bello \u00e8 il doppio portale detto del Paradiso, protogotico della met\u00e0 del XIII secolo con le statue della Madonna col bambino sulla colonna centrale e le statue lignee dei santi Liborio e Kilian, ai lati del portale ci sono altre statue di santi ed apostoli. Da notare anche gli altri due portali sui fianchi della chiesa. L'edificio \u00e8 fiancato da torricelle e completato da un'alta torre. All'interno si trovano cappelle nobiliari con portali barocchi e tombe di vescovi della citt\u00e0; particolarmente grandiosa quella del vescovo-principe Dietrich von Furstenberg in marmo nero e alabastro affollata di statue.\nInteressante \u00e8 la \"Abdinghof Kirche\", basilica romanica di un antico monastero benedettino degli inizi dell'XI secolo che ha due potenti torri sulla facciata. Il Municipio del 1613-20 ospita anche il Museo di storia naturale. Numerose e di epoche diverse sono le chiese della citt\u00e0 roccaforte del cattolicesimo tedesco. Il castello del XIII secolo (\"Schloss Neuhaus\"), trasformato in forme rinascimentali nel XVI secolo, \u00e8 stato la \"residenza\" dei vescovi principi.\nCultura.\nPaderborn ha il pi\u00f9 grande museo di computer del mondo, l'Heinz Nixdorf MuseumsForum, aperto nel 1996.\nSport.\n\u00c8 sede della societ\u00e0 di calcio dell\u2019SC Paderborn 07, e di quella di pallacanestro del Paderborn Baskets.\nInfrastrutture e trasporti.\nLa stazione di Paderborn Centrale \u00e8 capolinea della linea S5 della S-Bahn di Hannover."}
{"id": "59276", "revid": "486946", "url": "https://it.wikipedia.org/wiki?curid=59276", "title": "Macintosh 12&quot; RGB Display", "text": ""}
{"id": "59277", "revid": "486946", "url": "https://it.wikipedia.org/wiki?curid=59277", "title": "Macintosh 16&quot; Color Display", "text": ""}
{"id": "59278", "revid": "486946", "url": "https://it.wikipedia.org/wiki?curid=59278", "title": "Macintosh 21&quot; Color Display", "text": ""}
{"id": "59280", "revid": "486946", "url": "https://it.wikipedia.org/wiki?curid=59280", "title": "Performa / Performa Plus Display", "text": ""}
{"id": "59282", "revid": "486946", "url": "https://it.wikipedia.org/wiki?curid=59282", "title": "Macintosh Color Display", "text": ""}
{"id": "59290", "revid": "186709", "url": "https://it.wikipedia.org/wiki?curid=59290", "title": "Fotografia (cinema)", "text": ""}
{"id": "59291", "revid": "2207", "url": "https://it.wikipedia.org/wiki?curid=59291", "title": "Ditelo sempre a vostra moglie", "text": ""}
{"id": "59293", "revid": "80598", "url": "https://it.wikipedia.org/wiki?curid=59293", "title": "Faber, amico fragile", "text": "Faber, amico fragile \u00e8 un concerto in omaggio a Fabrizio De Andr\u00e9 tenutosi il 12 marzo 2000 al Teatro Carlo Felice di Genova.\nIl concerto.\nL'evento \u00e8 stato presentato da Fabio Fazio; vi hanno partecipato molti elementi noti della musica italiana e alcuni elementi meno noti al grande pubblico, che hanno contribuito a renderlo un evento di grande qualit\u00e0 musicale.\nDa questo concerto \u00e8 stato tratto nel 2003 un doppio album dal vivo; inizialmente era previsto che la registrazione venisse resa disponibile solamente per gli artisti partecipanti, come ricordo, ma data la buona qualit\u00e0 del suono e le numerose richieste, dopo tre anni il disco \u00e8 stato commercializzato al pubblico. Per motivi ignoti non \u00e8 stata inclusa nell'album \"Rimini\", cantata da Luvi De Andr\u00e9 a sorpresa alla fine del concerto; sono invece presenti nel disco due versioni de \"La guerra di Piero\", una corretta ed una contenente gli errori commessi da Adriano Celentano nel cantare il brano per la prima volta in teatro. I proventi sono andati a favore dei progetti sostenuti della neonata Fondazione Fabrizio De Andr\u00e9 a favore dell'infanzia."}
{"id": "59294", "revid": "599013", "url": "https://it.wikipedia.org/wiki?curid=59294", "title": "Numero 13", "text": ""}
{"id": "59296", "revid": "2912", "url": "https://it.wikipedia.org/wiki?curid=59296", "title": "Always tell your wife", "text": ""}
{"id": "59297", "revid": "2912", "url": "https://it.wikipedia.org/wiki?curid=59297", "title": "Donna contro donna", "text": ""}
{"id": "59298", "revid": "2225", "url": "https://it.wikipedia.org/wiki?curid=59298", "title": "Il peccato della puritana", "text": ""}
{"id": "59299", "revid": "212348", "url": "https://it.wikipedia.org/wiki?curid=59299", "title": "Niccol\u00f2 Tartaglia", "text": "\u00c8 principalmente noto per la scoperta del triangolo numerico detto triangolo di Tartaglia e per la risoluzione algebrica delle equazioni di terzo grado.\nBiografia.\nNiccol\u00f2 Tartaglia nacque da una famiglia assai povera, ma \"da bene\"; lui stesso racconta che a 12 anni circa rimase orfano del padre, di cui conosceva solo il nome, Micheletto. Durante il sacco di Brescia da parte dei francesi, il 19 febbraio 1512, con la famiglia si rifugi\u00f2 nel duomo vecchio di Brescia, ma essi furono seguiti fin l\u00ec e quindi aggrediti. Niccol\u00f2 sub\u00ec una frattura al cranio e lesioni a mascella e palato; sopravvisse grazie alle cure della madre, che puliva le ferite con semplice acqua, non avendo denaro per comprare medicinali, ma gli rimase una evidente difficolt\u00e0 ad articolare le parole. Per questo ebbe il soprannome \"Tartaglia\" che accett\u00f2 e lui stesso utilizz\u00f2 tutta la vita per firmare le sue opere.\nA 14 anni pot\u00e9 finalmente pagarsi delle lezioni per imparare a scrivere. Grazie alla sua abilit\u00e0 in matematica, pot\u00e9 comunque guadagnarsi da vivere a Verona, dove fu insegnante di matematica dal 1521 e risolse l'equazione cubica o equazione di terzo grado. Tartaglia nel 1556 scrisse il \"General trattato di numeri et misure\", opera enciclopedica di matematica elementare, dove compare il famoso \"triangolo di Tartaglia\", applicato a problemi di probabilit\u00e0. Una delle principali fonti di quest'opera \u00e8 il trattato \"Nuovo lume\" di Giovanni Sfortunati. Il triangolo era gi\u00e0 noto prima di Tartaglia ai cinesi.\nDiede anche un importante contributo alla diffusione delle opere dei matematici antichi. Sua \u00e8 la prima traduzione dal latino in italiano degli \"Elementi\" di Euclide (1543).\nLa sua teoria sulle curve balistiche venne ripresa da Luis Collado nel 1586 nell'opera intitolata \"Platica manual de artilleria\".\nMor\u00ec a Venezia il 13 dicembre 1557.\nL'invenzione della formula risolutiva dell'equazione cubica.\nIl primo matematico che arriv\u00f2 a una formula risolutiva per le equazioni di terzo grado fu Scipione del Ferro: la sua formula permetteva di risolvere equazioni cubiche del tipo formula_1 ed era generale perch\u00e9 tutte le cubiche sono riconducibili a questa tramite la sostituzione formula_2 dove \"a\" \u00e8 il coefficiente di terzo grado e \"b\" quello di secondo grado. Di fatto, a quel tempo i numeri negativi, i numeri immaginari non erano ancora stati inventati, e neanche il piano cartesiano; infine anche la relazione fra il numero di radici e il grado della equazione non era stata ancora dimostrata.\nIn pi\u00f9, era prassi a quel tempo che i matematici custodissero gelosamente le proprie scoperte, oppure le rendessero note solo a una stretta cerchia di amici o discepoli; altre volte, enunciato un principio, omettevano di pubblicare parte o tutta la dimostrazione. Fu cos\u00ec che Dal Ferro non pubblic\u00f2 la formula risolutiva, ma la lasci\u00f2 ad un suo allievo fidato ma non molto geniale, Antonio Maria del Fiore, che dopo anni cominci\u00f2 a vantarsi della propria capacit\u00e0 di risolvere le equazioni cubiche. Questo stimol\u00f2 il Tartaglia che, in maniera indipendente, riscopr\u00ec la formula di Dal Ferro e, nel febbraio del 1535, accett\u00f2 un \"cartello di matematica disfida\" dello stesso Fiore.\nLa \"disfida\" era un evento pubblico in cui ciascuno degli sfidanti sottoponeva all'altro problemi di vario tipo, depositandoli da un notaio e distribuendoli ai testimoni; il vincitore veniva deciso da giudici scelti di comune accordo. In questo caso particolare, Tartaglia risolse tutti i problemi posti da Fiore in due ore, mentre questi non ne risolse alcuno fra quelli posti da Tartaglia; la \"disfida\" si concluse dunque con un pieno successo di Tartaglia.\nL'evento ebbe larga risonanza, e Niccol\u00f2 Tartaglia fu oggetto di attenzioni da parte di Gerolamo Cardano, che nel marzo del 1539 lo invit\u00f2 a Milano, dove era introdotto abbastanza bene, e si fece confidare la famosa formula, dietro la promessa che non ne avrebbe parlato ad alcuno. Probabilmente Tartaglia si era mosso da Venezia con la speranza di ottenere una qualche introduzione nel mondo accademico milanese, che invece non arriv\u00f2.\nCardano, con l'aiuto del suo allievo Ludovico Ferrari, approfond\u00ec le formule dell'equazione cubica e la miglior\u00f2, trovandone una anche per il caso generale. Il Tartaglia non si decideva a pubblicare i suoi risultati; e qualche anno dopo il Cardano, con l'aiuto di Fiore, scopr\u00ec da alcune carte che erano in possesso del genero di Dal Ferro che la formula era stata inventata anche da quest'ultimo. Pertanto si ritenne libero dalla promessa fatta al Tartaglia e si decise a comprendere i suoi risultati nella \"Ars Magna\" che pubblic\u00f2 nel 1545, ben sapendo che avrebbe cos\u00ec suscitato le ire di Tartaglia, cos\u00ec come di fatto avvenne.\nNel 1546 infatti Tartaglia pubblic\u00f2 la sua opera \"Quesiti et Inventioni diverse\" dove, con parole offensive verso Cardano, denunciava la violazione del giuramento fattogli; il Ferrari, in difesa del suo amico e professore, lanci\u00f2 il primo \"cartello di disfida\" contro Tartaglia, seguito da altri cinque nel giro di due anni. Tartaglia, per le sue difficolt\u00e0 di parola, intendeva disputare per iscritto, Ferrari invece insisteva per uno scontro verbale e per tenere la disputa a Milano, dove lui poteva contare su amicizie e conoscenze. L'ultimo scontro si concluse il 10 agosto 1548; a Tartaglia non fu permesso di esporre le proprie ragioni e per questo motivo il giorno seguente ritorn\u00f2 a Brescia, dove si era trasferito da poco.\nGli scontri non ebbero esito positivo per Tartaglia, che perse anche il lavoro a Brescia, ebbe difficolt\u00e0 finanziarie e dovette far ritorno poco dopo a Venezia. Comunque i posteri hanno riconosciuto a Cardano parte della paternit\u00e0 dell'invenzione della formula risolutiva dell'equazione cubica, chiamandola formula di Cardano-Tartaglia."}
{"id": "59300", "revid": "2788", "url": "https://it.wikipedia.org/wiki?curid=59300", "title": "Scipione Dal Ferro", "text": ""}
{"id": "59302", "revid": "2788", "url": "https://it.wikipedia.org/wiki?curid=59302", "title": "Ludovico Ferrari", "text": ""}
{"id": "59304", "revid": "3115", "url": "https://it.wikipedia.org/wiki?curid=59304", "title": "Ferrari 735 S", "text": "La Ferrari 735 S \u00e8 una autovettura da corsa prodotta dalla Scuderia di Maranello che debutt\u00f2 a Monza nel Gran Premio dell'Autodromo il 29 giugno 1953 (gara non valida per il mondiale), pur senza finire la gara.\nLa Ferrari, sotto la guida dell'Ingegner Aurelio Lampredi, produsse auto da corsa e sportive, equipaggiate con motori a quattro cilindri. Meno costose di quelle a dodici cilindri, esse consentirono alla casa di Maranello di ottenere numerose vittorie nelle competizioni degli anni cinquanta.\nDa 2 a 3 litri.\nAlla base di questa gamma vi era un motore di due litri, avente due alberi a camme in testa. Il motore era destinato alla Ferrari 625 F1 ed erogava inizialmente 165 cavalli; poi successivamente portato a 225 cavalli ad un regime di 7500 giri/min: il risultato di questo propulsore fu davvero eccezionale; tant'\u00e8 che Alberto Ascari conquist\u00f2 il Campionato del Mondo nel 1952 e nel 1953, con auto spinte da questi motori. Nel modello sportivo, la cilindrata fu aumentata a 3 litri e fu denominata 735. Di Ferrari 735 S ne furono prodotti soli 3 esemplari, tutti caratterizzati da carrozzerie differenti.\nIl telaio della 735 era quello tipico delle Ferrari, realizzato in longheroni e traverse. Il ponte posteriore era del tipo De Dion con balestra trasversale e ammortizzatori idraulici. L'avantreno era a ruote indipendenti, con una sospensione a balestra trasversale e ammortizzatori idraulici. Il telaio offriva una buona rigidit\u00e0 e ricevette un motore a quattro cilindri di tre litri che sviluppava 225 CV a 6800 giri/min. La vettura pesava 750 Kg e raggiungeva i 260 km/h."}
{"id": "59307", "revid": "4175", "url": "https://it.wikipedia.org/wiki?curid=59307", "title": "Federal Commonwealth Society", "text": ""}
{"id": "59308", "revid": "1425424", "url": "https://it.wikipedia.org/wiki?curid=59308", "title": "Partito Socialdemocratico dei Lavoratori di Svezia", "text": "Il Partito Socialdemocratico dei Lavoratori di Svezia (in svedese: \"Sveriges Socialdemokratiska Arbetareparti\", S/SAP), meglio noto come Socialdemocratici (\"Socialdemokraterna\"), \u00e8 il principale partito politico di sinistra socialdemocratico della Svezia.\nFondato nel 1889, \u00e8 il pi\u00f9 vecchio partito svedese e nel corso del XX secolo ha contribuito in maniera decisiva all'evoluzione del cosiddetto modello svedese. Nel 1917 dal partito usc\u00ec la componente pi\u00f9 rivoluzionaria, che adesso \u00e8 raggruppata nel Partito della Sinistra.\nA seguito delle elezioni legislative del 2010 il partito socialdemocratico \u00e8 risultato il primo a livello nazionale, ma la coalizione Rosso-Verde formata da Socialdemocratici, Partito della Sinistra e Verdi perse le elezioni.\nA livello internazionale fa parte dell'Alleanza Progressista (dopo aver abbandonato l'Internazionale Socialista) e del SAMAK. A livello europeo aderisce al Partito Socialista Europeo e siede nel Parlamento europeo nel gruppo dell'Alleanza Progressista dei Socialisti e dei Democratici.\nStoria del partito.\nNelle elezioni tra il 1932 ed il 1988 la SAP ha sempre ottenuto risultati oscillanti tra il 41,1% ed il 53,8%. Ha guidato il governo nazionale ininterrottamente dal 1932 al 1976 (con la sola interruzione del periodo giugno 1936 - settembre 1936), quando ha perso contro l'alleanza fra i tre storici partiti borghesi; ha poi governato dal 1982 al 1991 e dal 1994 al 2006. Dal 1988, per\u00f2, sembra entrato in crisi: con l'eccezione del 1994 e del 1998, \u00e8 sempre rimasto sotto il 40% dei voti ed alle elezioni del 2006 ha raggiunto il suo risultato pi\u00f9 basso da quando \u00e8 entrato in vigore il suffragio universale (35,0%). In tale occasione, i socialdemocratici, pur rimanendo il partito pi\u00f9 votato, si sono visti superare dall'Alleanza per la Svezia, formata dai quattro principali partiti non-socialisti (Partito Moderato, Partito Popolare Liberale, Democratici Cristiani e Partito di Centro).\nLa posizione della SAP \u00e8 in teoria una revisione del marxismo ortodosso dopo il 1917. Il partito definiva all'inizio la sua propria ideologia di estrema sinistra o sinistra per poi definirsi come socialismo democratico o socialdemocrazia ma dall'inizio degli anni 2000 \u00e8 passato a definirsi socialdemocratico liberale cio\u00e8 per il liberalismo sociale. La SAP sostiene una politica capillare di welfare basata su una forte tassazione. In tempi pi\u00f9 recenti \u00e8 diventato forte sostenitore del femminismo, dell'uguaglianza in tutte le sue forme, e nella forte opposizione a qualsiasi tipo di discriminazione e razzismo. La sua base elettorale \u00e8 formata da diverse categorie sociali, anche se \u00e8 particolarmente forte tra gli operai sindacalizzati."}
{"id": "59309", "revid": "1516087", "url": "https://it.wikipedia.org/wiki?curid=59309", "title": "Reame del Commonwealth", "text": "I reami del Commonwealth sono quindici dei cinquantatr\u00e9 stati del Commonwealth delle nazioni il cui capo di Stato coincide con la persona detenente il titolo di sovrano del Regno Unito.\nDal 1952 la carica di capo di Stato dei suddetti Paesi \u00e8 esercitata dalla regina Elisabetta II, la quale \u00e8 sovrana di ogni singolo Paese; ad esempio, in Australia ha il titolo di \"Sua Maest\u00e0 Elisabetta II, regina d'Australia\".\nCon l'eccezione del Regno Unito, il sovrano nomina, su indicazione del governo del reame in questione, un governatore generale che lo rappresenta come capo di Stato \"de facto\".\nIl governatore generale, da parte sua, esercita i poteri di un capo di Stato in regime parlamentare, con vari e simbolici doveri di rappresentanza.\nIn Paesi federali quali Australia e Canada il sovrano \u00e8 rappresentato anche da un governatore in ognuno degli stati dell'Australia e da un tenente governatore in ognuna delle province del Canada.\nDi questi reami tredici sono ex-colonie britanniche auto-governantisi, compresi i dominion che divennero nazioni indipendenti dopo la ratifica dello Statuto di Westminster del 1931, o dopo la fine della Federazione delle Indie Occidentali nel 1961, o in date successive; l'ultima di queste nazioni fu Saint Kitts e Nevis nel 1983. Le due eccezioni sono Papua Nuova Guinea, che venne amministrata dall'Australia prima di ottenere l'indipendenza nel 1975, e il Regno Unito stesso.\nLa popolazione totale ammonta a circa 143.000.000 abitanti, compresi i cittadini del Regno Unito.\nNazioni che sono reami del Commonwealth.\nI reami del Commonwealth, pur facendone parte, vanno distinti dal Commonwealth, che \u00e8 un'organizzazione composta principalmente da ex colonie britanniche, la maggior parte delle quali non riconosce la Regina come capo di Stato.\nI reami del Commonwealth sono:\nBandiere della Regina nei reami del Commonwealth.\nIn qualit\u00e0 di Regina di diversi reami del Commonwealth, la sovrana non usa lo stendardo reale britannico; usa invece la sua bandiera per quel reame o la sua bandiera personale di capo del Commonwealth, che viene usata anche quando visita nazioni del Commonwealth dove la regina non \u00e8 riconosciuta come capo di Stato.\nLa regina possiede bandiere per Canada, Australia, Nuova Zelanda e Giamaica. Tutte sono costituite dallo stemma della nazione, con la cifra reale al centro, che reca la lettera \"E\" di 'Elisabetta'. Esistevano bandiere reali anche per Sierra Leone, Malta, e Trinidad e Tobago, ma sono cadute in disuso quando queste nazioni sono diventate delle repubbliche.\nBandiere dei Governatori Generali.\nIn maniera simile, il governatore generale ha la sua bandiera, raffigurante il leone e la corona reali (la corona di sant'Edoardo), con il nome della nazione scritto in maiuscolo su un nastro sottostante.\nNazioni che sono state in precedenza reami del Commonwealth.\nIn seguito alla loro indipendenza dal Regno Unito, gran parte delle nazioni del Commonwealth mantennero la Regina come capo di Stato, ma cambiando il titolo del monarca a sovrano della rispettiva nazione (ovvero: \"Regina di Barbados\", piuttosto che \"Regina del Regno Unito\"). Sudafrica e Ceylon (l'odierno Sri Lanka) furono le prime a prendere tale decisione.\nCon il passare del tempo, alcuni reami del Commonwealth divennero repubbliche, approvando un emendamento costituzionale che rimuoveva il monarca come capo di Stato, e sostituiva il governatore generale con un presidente nominato o eletto. Questo avvenne in particolare nell'Africa post-coloniale, i cui capi non volevano \"dividere\" l'incarico di capo di Stato con la Regina. Rimasero all'interno del Commonwealth, seguendo il precedente creato dall'India nel 1950, riconoscendo il monarca britannico come \"Capo del Commonwealth\", ma non come capo di Stato. In precedenza lo status di repubblica era incompatibile con l'appartenenza al Commonwealth, spingendo l'Irlanda a ritirare la sua associazione quando divenne una repubblica nel 1949.\nIn alcuni ex reami del Commonwealth, tra cui Malta, Trinidad e Tobago, e Mauritius, il nuovo incarico di Presidente divenne un ruolo cerimoniale, ma in altre nazioni, come Ghana, Malawi e Gambia, quello di Presidente divenne un incarico esecutivo, retto dall'ultimo Primo Ministro. In quest'ultimo caso non venne abolita solo la monarchia, ma l'intero sistema Westminster di governo parlamentare.\nNelle Figi, il passaggio a repubblica del 1987 avvenne come risultato di un colpo di Stato militare, piuttosto che per un reale sentimento repubblicano, in quanto i capi indigeni delle Figi avevano ceduto volontariamente la loro nazione alla Corona. Anche quando le Figi non erano un membro del Commonwealth, i simboli della monarchia rimasero, compreso il ritratto della Regina su monete e banconote, inoltre, contrariamente al Regno Unito, il compleanno della Regina era una festivit\u00e0 pubblica. Quando le Figi vennero riammesse nel Commonwealth, la questione della reinstaurazione della Regina come capo di Stato venne sollevata, ma non conseguita, anche se il Consiglio dei Capi della nazione riafferm\u00f2 che la Regina era ancora il \"capo supremo\" della nazione.\nIl 30 novembre 2021 Barbados diviene una repubblica parlamentare tramite la riforma costituzionale del 2020.\nGli ex reami del Commonwealth sono:\nOceania.\nBirmania, Cipro, Zambia, Singapore, Bangladesh, Nauru, le Seychelles, Dominica, Kiribati, Zimbabwe e Vanuatu divennero repubbliche all'atto dell'indipendenza e quindi non furono mai reami del Commonwealth.\nLo sviluppo del repubblicanesimo.\nIn anni recenti, ci sono stati alcuni dibattiti all'interno dei rimanenti reami del Commonwealth, sulla pratica di condividere un monarca con il Regno Unito. Mentre molti sembrano considerare l'attuale ruolo della Regina come capo di Stato con una passiva indifferenza, altri vedono questa figura come un ostacolo alla vera \"indipendenza\" dal Regno Unito.\nL'odierno sentimento repubblicano nei reami del Commonwealth tende ad avere una natura abbastanza differente da quello che pose fine allo status di reame delle suddette nazioni. Nel secondo caso, quasi tutte le nazioni divennero repubbliche molto rapidamente, a seguito del conseguimento dell'indipendenza. Quasi tutte queste nazioni erano ansiose di tagliare \"tutti\" i legami restanti con il Regno Unito, allo scopo di sentirsi e sembrare completamente sovrane e libere da influenze esterne, per quanto superficiali. I reami rimanenti comunque, hanno condiviso il monarca con il Regno Unito per molto tempo, in alcuni casi pi\u00f9 di un secolo. Il dibattito repubblicano in queste nazioni \u00e8 quindi pi\u00f9 complicato del semplice cambiamento, sia in termini di ramificazioni politiche che culturali, che potrebbe essere portato dall'abbandono dello status quo monarchico.\nIn Australia, il Primo Ministro Laburista Paul Keating, dichiar\u00f2 la sua intenzione di rendere la nazione una repubblica entro il 2001. A seguito della convocazione di una Convenzione Costituzionale nel 1998, si tenne un referendum nel 1999 sulla sostituzione della Regina come capo di Stato, con un Presidente eletto indirettamente dal Parlamento. Il referendum venne rigettato a causa delle divisioni sul metodo di elezione del futuro Presidente, in quanto alcuni sostenevano l'elezione diretta. \u00c8 probabile che un ulteriore referendum sulla questione si terr\u00e0 in futuro.\nNella vicina Nuova Zelanda, il Primo Ministro Helen Clark e il suo predecessore James Bolger, hanno anch'essi manifestato il loro appoggio al repubblicanesimo, e si \u00e8 costituito un movimento repubblicano. Ci sono stati anche dei dubbi espressi sul ruolo futuro della monarchia in Canada, con alcuni membri del Partito Liberale che mostrano il supporto alla repubblica, ma con pochi segni di un cambiamento nell'immediato futuro.\nNei Caraibi, la Giamaica sta progettando un futuro repubblicano, mentre Barbados \u00e8 diventata una repubblica nel 2021.\nI sostenitori del cambiamento fanno notare che la maggioranza delle nazioni del Commonwealth sono repubbliche ormai da molto tempo, e che se si giungesse a questo cambiamento si potrebbe continuare a far parte del Commonwealth.\nLa maggior parte dei repubblicani nei restanti reami del Commonwealth propone una repubblica \"parlamentare\", nella quale la Regina e il governatore generale verrebbero sostituiti da un presidente, come nel caso dell'India. C'\u00e8 stato poco supporto in queste nazioni per una repubblica \"presidenziale\", simile agli Stati Uniti.\nControversie.\nMentre i poteri della Regina nei reami del Commonwealth sono limitati alla nomina del governatore generale (e anche questa \u00e8 fatta su \"consiglio\" del primo ministro), il suo nome e la sua immagine continuano a giocare un ruolo importante nei simboli e nelle istituzioni politiche. Ad esempio, l'immagine della Regina di solito compare sulle monete e sulle banconote, e un giuramento di fedelt\u00e0 al monarca viene di norma richiesto a politici, giudici e nuovi cittadini. I critici sostengono che questi gesti simbolici fanno sembrare \"sussidiaria\" al Regno Unito una nazione indipendente, confondono e sono anacronistici. I favorevoli sostengono che i loro reami sono gi\u00e0 nazioni indipendenti, e che la monarchia con la sua storia e le sue tradizioni forma una delle basi della loro identit\u00e0 nazionale. I contrari alla monarchia sostengono inoltre che siccome la Regina \u00e8 il Governatore Supremo della Chiesa d'Inghilterra, averla come capo di Stato va contro i principi della laicit\u00e0 dello Stato, promuovendo una religione come religione di Stato \"de facto\".\nStoricamente, i sostenitori della monarchia nei reami del Commonwealth lo erano in quanto essa \u00e8 un collegamento simbolico al Regno Unito. Durante il tardo XIX secolo e gli inizi del XX, molti politici dei reami autogovernati (all'epoca chiamati dominion), tendevano a vedere favorevolmente gli atteggiamenti e la cultura britannica, e incoraggiavano la loro preminenza nelle societ\u00e0 che si stavano sviluppando. Mantenere fedelt\u00e0 al Re o alla Regina britannici era quindi considerata come una cosa naturale per molti di questi residenti, che non guardavano alla loro cittadinanza come a qualcosa di meno rispetto ai sudditi britannici. L'autogoverno increment\u00f2 negli anni trenta e quaranta, e per gli anni ottanta molti reami avevano cessato di mantenere qualsiasi forma di legame costituzionale con il Regno Unito. Questo quindi segn\u00f2 la fine della cosiddetta mentalit\u00e0 coloniale, e di conseguenza mise in discussione il futuro della monarchia. I sostenitori iniziarono a sminuire gli aspetti \"Britannici\" della monarchia, e iniziarono a concentrarsi sul ruolo della regina come capo di Stato di un reame del Commonwealth. Oggi la Regina viene descritta nei reami come la Regina di quel dato reame (ovvero, la Regina d'Australia, la Regina del Canada, ecc.) e ci si riferisce alla Corona, come alla Corona di quella nazione, non di quella britannica. Si \u00e8 quindi avuto uno spostamento fondamentale tra l'aspetto \"familiare\" del periodo dell'impero, in cui tutti i \"dominon\" ruotavano attorno a un monarca comune, e la situazione odierna, in cui ogni reame del Commonwealth \u00e8 incoraggiato a pensare alla Regina come \"sua\", e con un ruolo indipendente da qualsiasi altro obbligo in altre nazioni.\nI sostenitori della monarchia nei reami del Commonwealth sostengono spesso che creare un capo di Stato repubblicano sarebbe pi\u00f9 costoso (e non meno) dell'attuale monarca. Essi indicano ad esempio le presidenze di Stati Uniti e Francia, le quali costano di pi\u00f9 per il loro mantenimento rispetto al monarca del reame. Inoltre citano i costi addizionali indotti dal portare la residenza del governatore generale ad essere un palazzo presidenziale, i costi delle visite di stato, dei consiglieri politici, delle aumentate funzioni cerimoniali, ecc; funzioni che in molti casi non esistono per un governatore generale, dato che non \u00e8 un vero e proprio capo di Stato, ma che sarebbero richieste da un presidente.\nLa fondazione del repubblicanesimo nei reami restanti \u00e8 spesso e in gran parte ostacolata dalle lunghe dispute su questioni costituzionali e di riforma (in particolare in Canada e Australia) e quindi dalla riluttanza ad entrare nell'intenso processo di rinegoziazione costituzionale che sarebbe richiesto da un nuovo sistema politico.\nOggi la maggior parte dei reami ha un movimento repubblicano e uno monarchico che servono da sbocco ufficiale del dibattito sui media."}
{"id": "59310", "revid": "339392", "url": "https://it.wikipedia.org/wiki?curid=59310", "title": "Correnti politiche", "text": ""}
{"id": "59312", "revid": "163662", "url": "https://it.wikipedia.org/wiki?curid=59312", "title": "Manuale Cencelli", "text": "Manuale Cencelli \u00e8 un'espressione giornalistica riferita all'assegnazione di ruoli politici e governativi ad esponenti di vari partiti politici o correnti in proporzione al loro peso; viene spesso utilizzata in senso ironico o dispregiativo per alludere a nomine effettuate in una mera logica di spartizione in assenza di meritocrazia.\nStoria.\nL'espressione trae origine dal cognome di Massimiliano Cencelli, un funzionario della Democrazia Cristiana, che in un'intervista ne svel\u00f2 gli antefatti:\nIl Manuale Cencelli conteneva anche alcune indicazioni relative al passaggio da un governo all'altro. Ad esempio, sosteneva che al Presidente del Consiglio uscente spettasse di diventare Ministro degli Esteri, un ruolo autorevole ma abbastanza defilato da non incombere sulle scelte politiche del successore. Il Manuale Cencelli ha cos\u00ec continuato ad essere applicato anche dopo la scomparsa della Democrazia Cristiana: ad esempio, quando Lamberto Dini si dimise da Presidente del Consiglio nel 1996 fu nominato Ministro degli Esteri del successivo governo Prodi I.\nEsistono non pi\u00f9 di 7 o forse 8 copie cartacee del Manuale Cencelli, trattandosi di un fascicolo di 8 pagine dattiloscritte (scritte probabilmente da Cencelli medesimo anche se rigorosamente anonime), copiate con carta carbone."}
{"id": "59313", "revid": "6066", "url": "https://it.wikipedia.org/wiki?curid=59313", "title": "Rivoluzione Industriale", "text": ""}
{"id": "59314", "revid": "2045850", "url": "https://it.wikipedia.org/wiki?curid=59314", "title": "SUSE Linux", "text": "SUSE Linux (pronunciato /sus\u0259/) \u00e8 una distribuzione GNU/Linux di origine tedesca e sviluppata principalmente in Europa. La prima versione \u00e8 stata rilasciata nei primi mesi del 1994, SUSE Linux \u00e8 quindi la pi\u00f9 longeva distribuzione GNU/Linux commerciale ed \u00e8 membro fondatore del Desktop Linux Consortium. L'azienda \u00e8 di propriet\u00e0 del fondo norvegese dal 18 marzo 2019.\nGrazie alla sua origine europea \u00e8 molto apprezzata dal punto di vista della localizzazione e, pi\u00f9 in generale, per non essere cos\u00ec legata alle impostazioni caratteristiche degli Stati Uniti d'America come la maggior parte delle concorrenti. Risulta molto semplice da utilizzare e mirato alla stessa utenza di Microsoft Windows, in quanto l'ambiente desktop \u00e8 \"user-friendly\" e molto simile al sistema operativo di casa Microsoft.\nStoria.\nS.u.S.E \u00e8 stata fondata, come gruppo di consulenza Unix, il 2 settembre 1992 a Norimberga, in Germania, da quattro giovani poco pi\u00f9 che ventenni: Roland Dyroff, Thomas Fehr, Burchard Steinbild e Hubert Mantel. Thomas Fehr era un ingegnere informatico, gli altri tre fondatori erano ancora studenti universitari di matematica.\nInizialmente il gruppo rilasciava regolarmente pacchetti software per Softlanding Linux System (SLS) e Slackware ed inoltre pubblicava manuali Unix e Linux. Successivamente decisero di iniziare a distribuire un proprio sistema operativo Linux accompagnato da supporto tecnico e vendita di prodotti software. Originariamente SUSE Linux era una traduzione in tedesco della distribuzione Slackware. La prima versione fu pubblicata nel 1994 con il nome di S.u.S.E. Linux 1.0. Venne poi integrata anche la distribuzione Jurix di Florian La Roche (anche questa basata su Slackware) arrivando cos\u00ec nel 1996 al rilascio della prima versione completamente indipendente: S.u.S.E. Linux 4.2.\nIl nome S.u.S.E., abbreviato poi nell'ottobre 1998 a SuSE, era in origine l'acronimo di \"Software und System-Entwicklung\" (dal tedesco \"Sviluppo di software e sistemi\"). Nel corso del 2004 la distribuzione ha cambiato leggermente nome in \"SUSE Linux\", con tutte le lettere maiuscole, dove \"SUSE\" non rappresenta pi\u00f9 alcun acronimo.\nL'espansione.\nCon il passare del tempo SUSE Linux acquis\u00ec molti aspetti di Red Hat Linux come il sistema di gestione dei pacchetti RPM e l'organizzazione delle impostazioni tramite /etc/sysconfig. Con il crescere delle funzionalit\u00e0 aumentarono progressivamente anche il numero di CD della distribuzione.\nNel 1997, consolidata la posizione di primo distributore in Germania, inizi\u00f2 anche un primo approccio al mercato statunitense tramite l'apertura di una sede a Oakland, in California. Negli anni la popolarit\u00e0 della distribuzione crebbe soprattutto in Europa, in particolare in Germania, Finlandia e Svezia. Il mercato statunitense era invece maggiormente competitivo per la presenza importante di Red Hat. Dopo gli uffici negli Stati Uniti l'anno successivo venne aperta una sede anche nel Regno Unito.\nNel 2001, per\u00f2, l'ottimismo e l'espansione troppo rapida della societ\u00e0 si scontrarono con la realt\u00e0 del mercato costringendo la compagnia ad un significativo ridimensionamento.\nIl passaggio a Novell.\nIl 4 novembre 2003 Novell annunci\u00f2 la sua intenzione di acquisire SUSE. L'acquisto \u00e8 stato completato nel gennaio 2004. All'annuale BrainShare di Novell nel 2004 tutti i computer utilizzavano SUSE Linux. Durante il convegno venne anche annunciato che il programma di amministrazione proprietario YaST2 sarebbe stato rilasciato sotto licenza GPL.\nIl progetto comunitario openSUSE.\nIl 4 agosto 2005 Bruce Lowry, direttore delle pubbliche relazioni e portavoce di Novell, annunci\u00f2 l'apertura dello sviluppo di SUSE Linux ai contributi esterni tramite l'avvio del progetto comunitario openSUSE che, in modo simile al progetto Fedora di Red Hat, avrebbe perseguito l'obiettivo di raggiungere un maggior numero di utenti e sviluppatori. Precedentemente tutto il lavoro di sviluppo era interno, mentre la versione 10.0 fu la prima ad essere resa disponibile, sin dalla versione beta, per consentire agli utenti di provarla e testarla prima del rilascio definitivo. Come parte integrante del cambiamento l'accesso al YaST Online Update Server divenne gratuito.\nL'accordo con Microsoft.\nIl 2 novembre 2006 Novell e Microsoft annunciarono un accordo di collaborazione economica e tecnica riguardante l'interoperabilit\u00e0 tra i propri sistemi operativi. L'accordo include anche l'impegno di Microsoft nel promuovere l'utilizzo di SUSE Linux Enterprise tra i propri clienti che adottano sistemi misti Linux/Windows. Inoltre entrambe le societ\u00e0 si impegnano a non perseguirsi legalmente riguardo eventuali violazioni del copyright nell'utilizzo di brevetti software. Alcuni punti dell'accordo vengono giudicati controversi da parte della comunit\u00e0 del Software libero.\nAnni recenti.\nNel 2006 SUSE offre la prima integrazione della tecnologia di virtualizzazione aziendale per Linux (Xen). l'anno successivo viene rilasciata SUSE Linux Enterprise 10, inoltre viene annunciata openSUSE Tumbleweed. Nel 2009 vengono rilasciate SUSE Linux Enterprise Server 11 con KVM e SUSE Studio. Successivamente SUSE stringe accordi con VMWare, Amazon EC2 e Microsoft Azure. Nel 2014 SUSE, resa come societ\u00e0 indipendente viene acquisita da Micro Focus Group. Sotto la guida del gruppo il focus aziendale si concentra maggiormente in ambito cloud con lo sviluppo di SUSE Enterprise Storage e SUSE Manager ed acquista openATTIC. Nel 2017 celebra il suo 25 anniversario dalla nascita e vengono al contempo lanciate la SUSE Cloud Application Platform e la SUSE Container as a Service Platform. Nel 2019 SUSE viene venduta la fondo EQT che ha puntato a far crescere SUSE con investimenti mirati al mondo cloud e a renderla maggiormente indipendente e OpenSource. Nel 2020 SUSE acquista Rancher Labs.\nDistribuzioni SUSE.\nNovell sviluppa, distribuisce e sponsorizza SUSE Linux in due soluzioni:\nopenSUSE.\nopenSUSE \u00e8 sviluppata dal progetto comunitario omonimo e sponsorizzata da Novell. La decisione di creare una distribuzione comunitaria \u00e8 basata sulla volont\u00e0 di coinvolgere maggiormente gli sviluppatori e l'utenza nel processo di sviluppo della distribuzione, ottenendo cos\u00ec anche un vantaggio nello sviluppo della versione aziendale. \u00c8 basata su un ciclo di sviluppo di approssimativamente otto mesi, \u00e8 liberamente scaricabile nelle sue diverse edizioni o, in alternativa, acquistabile corredata di un manuale cartaceo e di supporto all'installazione per 90 giorni.\nSUSE Linux Enterprise.\nComprende le proposte sviluppate da Novell per l'ambito aziendale, sono basate sul contributo del progetto comunitario openSUSE. Essendo prodotti dedicati alle aziende sono caratterizzati dal lungo periodo di supporto tecnico e da un ciclo di sviluppo particolarmente prolungato (tra i 24 e i 36 mesi che garantiscono grande stabilit\u00e0 al prodotto anche se a discapito dell'aggiornamento dei componenti alle ultime versioni disponibili).\nSono disponibili linee di prodotto dedicate ai computer desktop:\ne ai server:\nintegrabili con alcune estensioni o servizi aggiuntivi:\nCaratteristiche.\nSUSE include un programma di installazione ed amministrazione, YaST2, che gestisce la partizione dell'hard disk, il setup del sistema, gli aggiornamenti online, la configurazione della rete e del firewall, l'amministrazione degli utenti ed oltre, in un'interfaccia \"user-friendly\". SUSE supporta un tool per ridimensionare le partizioni NTFS durante l'installazione che consente la co-esistenza con Windows 2000 o XP. Inoltre riesce ad identificare ed installare i drivers per molti modem Windows e sistemi laptop.\nMolti ambienti desktop come KDE e GNOME sono supportati. SUSE comprende software multimediale come K3b (per masterizzare CD e DVD), amaroK e XMMS (player audio), e Kaffeine (player video). Contiene inoltre LibreOffice.org ed altri programmi per la lettura e scrittura di documenti. Il totale dei pacchetti supera il migliaio."}
{"id": "59319", "revid": "547034", "url": "https://it.wikipedia.org/wiki?curid=59319", "title": "Lucifero", "text": "Con Lucifero si identifica l'essere incorporeo, in passato Serafino (o, secondo alcune dottrine, Cherubino), divenuto, in seguito, un essere di natura eminentemente maligna e come tale potenzialmente assai pericoloso per l'umanit\u00e0 ed il creato.\nIl termine luciferismo indica invece l'adorazione e la devozione a tale entit\u00e0. Secondo i principali filoni teologici del cristianesimo, questo essere sarebbe perfettamente assimilabile alla figura di Satana, mentre secondo altri movimenti e dottrine esegetiche si tratterebbe di due entit\u00e0 diverse.\nOrigine e significato.\nIl termine significa letteralmente \"Portatore di luce\", in quanto tale denominazione deriva dall'equivalente latino \"lucifer\", composto di \"lux\" (luce) e \"ferre\" (portare), sul modello del corrispondente greco \"phosphoros\" (phos=luce e phero=portare), e in ambito sia pagano che astrologico esso indica la cosiddetta \u00abstella del mattino\u00bb, cio\u00e8 il pianeta Venere visibile all'aurora, ed \u00e8 anche identificato con questo nome. Nella corrispondenza tra divinit\u00e0 greche e romane l'apparizione mattutina del pianeta Venere era personificata dalla figura mitologica del dio greco \"Phosphoros\" e del dio latino \"Lucifer\". Analogamente in Egitto \"Tioumoutiri\" era la Venere mattutina. Nell'antico Vicino Oriente, inoltre, la \"stella del mattino\" coincideva con Ishtar per i Babilonesi; Astarte per i Fenici; Inanna per i Sumeri.\nIn ambiti dell'occultismo e dell'esoterismo, infine, Lucifero sarebbe il detentore di una sapienza inaccessibile all'uomo comune.\nLucifero nella mitologia greco-romana.\nLucifero o \"Lucifer\" \u00e8 una divinit\u00e0 della luce e del mattino della mitologia romana, corrispondente alla divinit\u00e0 greca della luce: Eosforo (\"Portatore dell'Aurora\") o Fosforo (\"Portatore della luce\"), nome dato alla \"Stella del mattino\", era figlio di Eos (dea dell'Aurora) e del Titano Astreo e fu padre di Ceice (Ceyx), re di Tessaglia, e di Dedalione.\nNella religione greco-romana.\nMentre di Lucifero come divinit\u00e0 legata a Venere non abbiamo traccia, esistevano culti dedicati a divinit\u00e0 definite \"Lucifere\" (cio\u00e8 Portatrici di Luce).\nOltre a queste, tra le Divinit\u00e0 Maschili Solari pi\u00f9 conosciute che ritroviamo nel pantheon greco-romano vi \u00e8 Apollo, un cui epiteto era \"Phosphoros\" (\"\u03a6\u03a9\u03a3\u03a6\u039f\u03a1\u039f\u03a3\" in lettere greche), che tradotto in latino \u00e8 \"Lucifer\", Lucifero appunto.\nNella letteratura giudaica extra-biblica.\nIl giudaismo ortodosso attuale nega l'esistenza di qualsivoglia entit\u00e0 spirituale che non sia Dio, considerandoli rispettivamente come o messaggeri umani o emanazioni impersonali della potenza di Dio/realizzazione di una sua azione e appellativi di malattie/catastrofi. Questo assumendo che le personificazioni appartengano solo alle correnti eterodosse che si rifanno ai tre libri di Enoch, che \u00e8 uno dei vari Apocrifi dell'Antico Testamento, o addirittura sono proprio post bibliche (al massimo ravvisabili nelle stesure pi\u00f9 tarde), ossia influenze mesopotamiche avvenute nel periodo post-esiliaco e poi Irano-Zorastriste o elleniche. A sostegno di ci\u00f2 vedasi: Rambam in Guida dei Perplessi 2,4 e 2,6, o come \u00e8 scritto nel Talmud Yerushalmy (ove dice che i nomi dei malachim sono il risultato della diaspora), David Neumark, Adin Steinsaltz, Michael D. Coogan, Yehoshua Efron e altri.\nGeneralmente invece \u00e8 opinione accademicamente diffusa (nel Bereshit Rabba 3,8, Shaye J. D. Cohen, Lawrence Schiffman, Martin Jafee, Jacob Neusner, Bernard J. Bamberger e altri) che fosse comune nel Giudaismo del Secondo Tempio, quindi coevo alla redazione dei vari libri dell'AT, credere ad angeli e demoni come entit\u00e0 a s\u00e9 stanti (come avviene in Flavio Giuseppe es. in \"Guerra Giudaica\" VI:298 e \"Antichit\u00e0 Giudaiche\" 1:73, o i suoi commenti sugli esorcismi), senza dover per forza rifarsi strettamente alla letteratura enochica, ad esempio come retaggio della fase primordiale della religione nel passaggio da enoteismo-monolatria-monoteismo.\nI libri di Enoch riportano come angeli furono precipitati nel deserto di Dudael e conficcati sotto un cumulo di pietre. L'enigmatica figura di Azazel, citato nel Levitico, sarebbe uno di loro e corrisponderebbe al dio di Edessa Azizo o alla dea sud-arabica al-Uzzah, entrambi personificazioni del pianeta Venere.\nLa Jewish Encyclopedia afferma che l'identit\u00e0 fra \"Sataniel\" (Satana) ed \"Helel\" (Lucifero) risale gi\u00e0 a un secolo prima dell'era cristiana, quando alcuni scritti ebraici, come il Secondo Libro di Enoch e la \"Vita Adam et Evae\" del I secolo d.C. circa, interpretarono un passo di Isaia e uno di Ezechiele nello stesso senso adottato in seguito dai Padri della Chiesa, riferendolo cio\u00e8 al racconto della Caduta degli Angeli capeggiati dall'arcangelo Semeyaza (o Samhazai, cio\u00e8 \"il mio nome ha visto\"), che sarebbe appunto altro nome di Sataniel. Purtroppo tale passo della Jewish Encyclopedia fa riferimento a tre paragrafi di due fonti dove si parla della caduta di Satana come angelo, ma il termine relativo a Lucifero (e le sue varianti come stella del mattino) non sembra essere presente, quindi tale associazione, con le conseguenze teologiche che ne conseguirebbero, andrebbe presa con molta cautela. Al vaglio, non sembra che altrove esista una documentazione nella letteratura giudaica extra-biblica del termine Lucifero e sinonimi.\nNell'Antico Testamento.\nLucifero (in ebraico \"\u05d4\u05d9\u05dc\u05dc\" o \"helel\", in greco , in latino \"lucifer\") \u00e8 il nome classicamente assegnato a Satana dalla tradizione giudaico-cristiana in forza dell'interpretazione prima rabbinica e poi patristica di un passo del \"Libro di Isaia\".\nNella \"Vulgata\", cio\u00e8 la versione in latino della \"Bibbia\", il termine \"lucifer\" \u00e8 utilizzato nell'Antico Testamento solo quando il profeta Isaia lo applica al re di Babilonia, la cui caduta \u00e8 oggetto dell'ironia del profeta. I Padri della Chiesa tennero conto del frequente accostamento di Babilonia al regno del peccato, dell'idolatria e della perdizione sia nell'Antico che nel Nuovo Testamento, nonch\u00e9 dei quattro sensi delle Scritture, e identificarono il Lucifero di Isaia con il Satana di Giobbe e dei Vangeli.\nAndando nel dettaglio, questa \u00e8 la traduzione detta nova vulgata:\nQuesta \u00e8 invece la traduzione ufficiale cattolica CEI 2008:\nMentre le traduzioni italiane precedenti hanno avuto in passato il termine esplicito Lucifero, visto come personificazione e non come appellativo, al giorno d'oggi alcuni lo considerano alla stregua di un errore di traduzione sebbene lo slittamento di senso sembri essere successivo.\nQuesto perch\u00e9, come gi\u00e0 accennato nei paragrafi precedenti, il testo originale mostra la frase \u05d4\u05b5\u05d9\u05dc\u05b5\u05dc \u05d1\u05b6\u05bc\u05df-\u05e9\u05b8\u05c1\u05d7\u05b7\u05e8, letta come \"h\u00ealel ben sahar\" (dove \"helel\" viene per lo pi\u00f9 fatto derivare dalla radice \"h\u00e2lal\", \"risplendere\", anche se esistono dei dibattiti sulla sua etimologia che vedrebbero il termine con radice \"y\u00e2lal\", in greco \u1f40\u03bb\u03bf\u03bb\u03cd\u03b6\u03c9\u03bd, \"ululare\", \"urlare\" cos\u00ec come tradotto da Aquila di Sinope e confermato da San Girolamo), e il libro di Isaia mostra molti riferimenti all'epoca della sua (presunta) stesura.\nInfatti si parla del V secolo a.C. durante l'esilio in Babilonia e dopo il crollo della monarchia salomonica, con molte invettive contro l'idolatria, e di riflesso verso chi, come i regnanti, voleva equipararsi a divinit\u00e0. Ci sono alcuni sottili riferimenti infatti alla religione cananea: ad esempio, al versetto 13, quando si parla di Nord, si legge il termine \"tsaphon\", che \u00e8 legato al nome del dio Baal Zephon, essendo il dio della montagna eponima, la cui importanza era tale da essere un generico riferimento per il nord. Curioso notare che le due divinit\u00e0 montanare Shachar e Shalim sono doppie divinit\u00e0 dell'alba e del tramonto, rispettivamente. Shalim era legato agli inferi attraverso la stella della sera e associato con la pace. Il nome di Shachar \u00e8 usato appunto nel nostro versetto 12, tradotto come \"stella del mattino\". Inoltre Shachar \u00e8 considerato precursore del dio Attar, la cui vicenda del tentativo fallito di usurpare il trono di Baal \u00e8 vista da alcuni studiosi come un parallelo evidente con la vicenda narrata nel versetto stesso.\nQuando nel versetto 14 viene detto \"mi far\u00f2 uguale all'Altissimo\", il termine usato \u00e8 Elyon, che \u00e8 un titolo divino pre-israelitico. Il famoso versetto del Deuteronomio 32:8 \u00e8 stato interpretato come Elyon, dio supremo del pantheon cananeo, che assegna ciascuna delle 70 nazioni del mondo (come si legge in Genesi 10) ad ognuna delle 70 divinit\u00e0 del pantheon stesso, ed in particolare a YHWH fu assegnata la protezione di Israele (mentre ad esempio, in Numeri 21:29 al dio Chemosh viene assegnata la popolazione di Moab). In altri passi Elyon \u00e8 identificato come YHWH stesso, come in Genesi 17:1, 2 Samuele 22:14, Esodo 6:2 e nei Salmi 97:9.\nL'assemblea citata nel versetto potrebbe essere o l'assemblea degli dei cananei o l'assemblea dei protettori delle nazioni (Salmi, 72,1).\nSecondo Stephen Herbert Langdon l'invettiva di Isaia ha qualche somiglianza con l\"'Epopea di Erra\". Ne \"Il mulino di Amleto\", di G. De Santillana e H. von Dechend, nell'ultima nota di appendice, la 42, viene citato di nuovo Langdon che anzich\u00e9 tradurre il termine ebraico \"helel\", lo considera un nome proprio, come trascrizione dell'epiteto babilonese 'elil' (=\"lo splendido\"), indirizzato a Marduk-Giove, sebbene non abbia riscontri nell'ambito accademico moderno. \nQuindi si riscontra un complesso gioco di riferimenti incrociati di un re a cui si rivolgono ironicamente paragoni illustri a molteplici dei, per esaltare il contrasto della sconfitta e della sua caduta nel tentativo di auto divinizzarsi.\nVi \u00e8 un altro passo dell'Antico Testamento, che viene tradizionalmente interpretato come un riferimento ad un angelo caduto dunque Lucifero, che ne sarebbe l'eccellenza, la cui dicitura per\u00f2 non compare esplicitamente. Nel libro del profeta Ezechiele, Dio biasima la caduta del principe di Tiro dal suo originario stato di perfezione e di santit\u00e0, oltre che di alleanza col popolo ebraico. Il messaggio rivolto al \"re di Tiro\" contiene espressioni che possono applicarsi anche a Satana. \nSi osservi che questo principe anonimo \u00e8 chiamato cherubino, le cui attivit\u00e0 terrene (commercio, violenze) lo hanno inviso all'altissimo, mentre in Isaia ci si chiede: \u201c\u00c8 questo \"l'uomo\" che agitava la terra?\u201d (Isaia|14:16-17). Mentre nello stesso Ezechiele 28, ma al verso 2, leggiamo \"mentre tu sei un uomo e non un dio\", il che esclude categoricamente ogni possibile congruenza tra questo re e qualsiasi essere spirituale.\nAnche il libro di Ezechiele \u00e8 stato studiato nei suoi parallelismi con il poema di Erra.\nLa lettura estesa di entrambi i passi denota esseri umani illustri e superbi che nel vano tentativo di equipararsi alle divinit\u00e0 sono decaduti (e di riflesso anche le divinit\u00e0 stesse e i popoli ad essi collegati), ma l'interpretazione tradizionale \u00e8 successiva.\nI principali fautori dell'interpretazione patristica sono Ireneo, San Girolamo, Tertulliano, Origene, nonch\u00e9 San Gregorio Magno, San Cipriano di Cartagine, San Bernardo di Chiaravalle e Sant'Agostino di Canterbury, che concordano tutti - almeno per quanto riguarda le linee essenziali - nell'affermare l'originario stato angelico di Satana e dei suoi demoni, la caduta dal Cielo dovuta alla loro superbia e al loro desiderio di usurpare Dio e infine la loro causalit\u00e0 efficiente nell'aver tentato l'uomo e nell'aver dunque introdotto la morte e il male (metafisico, morale e fisico) nella Creazione, che di per s\u00e9 era perfetta.\nIl passaggio logico che ne emerge \u00e8 che il termine Lucifero \u00e8 stato usato pi\u00f9 o meno propriamente, ma soprattutto associato a figure che hanno queste caratteristiche: superbia, tentativo di equipararsi a divinit\u00e0, trasgressione, caduta dal cielo (intesa come gloria, ma poeticamente parallelo al fulgore delle stelle che stanno in cielo), cherubino (il cui significato si \u00e8 trasformato con lo sviluppo della angelologia) e vari altri. Vista la numerosa presenza di testi scritti in cui Satana, che da attributo (il satana= l'accusatore, in ebraico) si \u00e8 trasformato in personificazione, \u00e8 identificato come: angelo, creatura di Dio, superbo, ribelle, caduto dai cieli, fautore del male e della seduzione e via dicendo; la congruenza con le due figure \u00e8 venuta spontanea nei commentatori dell'AT, diventandone a tutti gli effetti un sinonimo.\nPer una trattazione estesa della nozione moderna di Satana ad opera dei padri della chiesa come traslazione e personificazione, si pu\u00f2 fare riferimento anche a \"Satana. Una biografia\", di Henry A. Kelly (A cura di: M. Scorsone, UTET novembre 2007, EAN:9788802077864, ISBN:880207786X), specialmente il capitolo 9 \"Lucifero e La Nuova Biografia satanica\".\nLucifero nel Nuovo Testamento.\nIl termine \"lucifero\" compare nel Nuovo Testamento solo nel suo significato meramente letterale, per indicare la stella del mattino e in senso traslato Cristo, la cui futura seconda venuta in terra segnaler\u00e0 l'inizio di un mondo nuovo di luce:\n2 Pietro I,19\n\"\"et habemus firmiorem propheticum sermonem cui bene facitis adtendentes quasi lucernae lucenti in caliginoso loco donec dies inlucescat et lucifer oriatur in cordibus vestris.\"\nBibbia CEI: \"E cos\u00ec abbiamo conferma migliore della parola dei profeti, alla quale fate bene a volgere l'attenzione, come a lampada che brilla in un luogo oscuro, finch\u00e9 non spunti il giorno e la stella del mattino si levi nei vostri cuori\"\". \nNell'Apocalisse Cristo stesso si definisce \"stella radiosa del mattino\" (22,16) e promette la \"stella del mattino\" come ricompensa per chi persevera nelle buone opere (2,28). \nNei primi secoli della Chiesa, quindi, il nome \"Lucifer\" \u00e8 stato considerato un titolo di Cristo: per esempio nell'inno \"Carmen aurorae\", o come un nome adatto per i bambini cristiani. Vedi San Lucifero, il vescovo di Cagliari (morto 370).\nD'altra parte nel nuovo testamento ci sono molti passi che confermano la crescente divergenza teologica ed interpretativa del credo che diverr\u00e0 cristiano con la precedente tradizione ebraica, riconoscendo in Satana un angelo caduto. Questo a partire dal passo dell'Apocalisse ove si legge:\nSi pensi inoltre alle parole di Cristo stesso, che implicitamente riconosce l'identit\u00e0 dell'Angelo caduto come Satana quando afferma:\nSi potrebbero moltiplicare i riferimenti evangelici o comunque scritturali in cui Satana e il suo esercito vengono chiamati \u00abangeli\u00bb.\nCome culmine e compimento della tradizione patristica, anche Tommaso d'Aquino accetta l'identificazione di Lucifero con Satana e anzi dimostra che solo a partire da tale identificazione si pu\u00f2 mostrare la chiara origine del cosiddetto \"mysterium iniquitatis\", posto che per il Cristianesimo il nome Lucifero rimane solo indicazione di ci\u00f2 che il diavolo era in origine ma che ora non \u00e8 pi\u00f9, dato che tale nome sarebbe appunto stato cancellato dal Cielo e ora lo si dovrebbe chiamare solamente Satana o pi\u00f9 genericamente \"Nemico\".\nIl Lucifero gnostico.\nAccanto alla tradizione teologica e letteraria riguardo Lucifero si svilupp\u00f2, gi\u00e0 nei primi tempi di fioritura e di espansione delle dottrine cristiane, una corrente gnostica che reinterpret\u00f2 la figura luciferina in chiave salvifica e liberatrice per l'uomo, capovolgendo al contempo l'immagine del Dio Creatore Jahv\u00e9, dipinto come un \u00abtiranno\u00bb. \nSecondo tale dottrina, che ha radici tanto nel Marcionismo quanto nel Manicheismo, il serpente/Lucifero descritto nella \"Genesi\" sarebbe colui che ha indotto l'uomo alla conoscenza, la \"scientia boni et mali\", e dunque all'elevazione dell'uomo a divinit\u00e0, pur contro la volont\u00e0 del Dio supremo che avrebbe voluto invece mantenere l'uomo quale suo suddito e schiavo, cio\u00e8 quale essere inferiore.\nIn tale dottrina il nome Satana scompare quasi del tutto in favore del nome Lucifero, che viene interpretato alla lettera come \"Portatore di luce\" e viene perci\u00f2 eletto quale salvatore dell'uomo. Tutto ci\u00f2 \u00e8 in evidente antitesi con la concezione classica del Cristianesimo, secondo la quale invece l'aspetto luminoso di Satana \u00e8 solo un mascheramento e uno strumento di seduzione. \u00c8 San Paolo il primo a ricordare che: \nComunque l'idea di Lucifero come principio positivo nonch\u00e9 il suo accostamento alla figura di Prometeo saranno dei motivi ripresi da una lunghissima tradizione gnostica e filosofica che nella storia ha trovato echi nell'Illuminismo, nella Massoneria, nel Rosacrocianesimo, nel Romanticismo di Byron, di Shelley, di John Milton, di Oscar Wilde, di Baudelaire e persino di Blake.\nTra gli autori italiani \u00e8 interessante ricordare l'inno ' di Carducci, \"Del regno di Satana\" di Terenzio Mamiani, e il poema ' di Mario Rapisardi.\nIn tempi pi\u00f9 recenti si ritrovano richiami a Lucifero nella teosofia di Madame Blavatsky e nella sua contemporanea derivazione New Age inaugurata da Alice Bailey; in ultimo certo si pu\u00f2 aggiungere a tale lista anche il cosiddetto transumanesimo, nonch\u00e9 alcuni dei movimenti neopagani radunati sotto al nome di Wicca.\nTutta questa enorme cultura, la cui matrice luciferica \u00e8 rimasta sempre pi\u00f9 o meno celata, pu\u00f2 essere compendiata nel termine luciferismo (o luciferianesimo) inteso come controparte del satanismo, ove quest'ultimo accetta l'identificazione di Lucifero e Satana e anzi venera proprio l'aspetto tenebroso e demoniaco di Lucifero/Satana, mentre la visione luciferiana usualmente non accetta tale identificazione oppure l'accetta solo per risolvere l'aspetto satanico nell'aspetto luciferino (cio\u00e8 l'aspetto tenebroso nell'aspetto luminoso). Posto che satanismo e luciferismo non si oppongono l'uno all'altro, il culto di Lucifero come entit\u00e0 spirituale oppure pi\u00f9 semplicemente come simbolo ideale ha come presupposti teologico-filosofici l'identit\u00e0 fra Dio e \"Sophia\" (la Sapienza) e dunque la divinit\u00e0 della luce di conoscenza nell'uomo, nonch\u00e9 infine la benignit\u00e0 essenziale di qualsiasi entit\u00e0 che sia \"Portatore di luce\", cio\u00e8 portatore di conoscenza. Secondo tale visione dunque Cristo e Lucifero o sono figure complementari oppure sono addirittura la stessa persona in due aspetti e momenti diversi, per cui il Satana che compare nei Vangeli sarebbe stato anche il tentatore di Lucifero all'inizio dei tempi (il che presuppone la non-identit\u00e0 fra Lucifero e Satana). Tutto ci\u00f2 rimane per\u00f2 senza basi teologiche o scritturali, esclusa una libera interpretazione in cui un principio delle filosofie orientali quale la complementarit\u00e0 di Bene e Male \u00e8 eretto a criterio di lettura di un testo che non appartiene all'Oriente e che fondamentalmente non condivide tale principio. A tale proposito il Magistero ecclesiale avverte i cristiani con le parole di San Paolo:\nDifferenze con Satana.\nAll'interno di tradizioni cristiane pi\u00f9 propriamente esoteriche, Lucifero \u00e8 un essere differente da Satana, sebbene entrambi rappresentino due aspetti diversi di uno stesso principio del Male. Mentre Satana \u00e8 una potenza pi\u00f9 antica identificabile piuttosto con Arimane o Mefistofele, che cerca di degradare l'uomo trascinandolo nella materialit\u00e0 e inducendolo a riconoscersi soltanto nella natura e negli aspetti pi\u00f9 bassi della creazione, Lucifero sarebbe il \u00abDiavolo\u00bb in senso letterale (\u00abcolui che divide\u00bb), il quale opera per risvegliare nell'uomo il suo libero arbitrio, conducendolo per\u00f2 in tal modo a esaltare la sua superbia e il suo egoismo. Lucifero sarebbe cio\u00e8 il Tentatore per eccellenza che agisce nell'interiorit\u00e0 dell'uomo per destarvi passioni malsane, mentre Satana lavorerebbe dall'esterno per vincolare l'umanit\u00e0 alla Terra, sovrintendendo allo sviluppo di mezzi mondani e tecnologici al fine di occultare le sue origini spirituali.\nAnalogamente Rudolf Steiner distingue Arimane da Lucifero, sostenendo come \u00abgli spiriti arimanici, o spiriti mefistofelici, sono quelli che propriamente (se si prendono i nomi con esattezza) vengono chiamati dalla concezione medioevale gli spiriti di Satana, da non confondersi con Lucifero\u00bb. Una forza malefica ancora pi\u00f9 antica di Arimane \u00e8 infine quella degli Asura, che comincerebbe a far sentire i suoi influssi solo a partire dall'epoca attuale e sempre pi\u00f9 in avvenire. Sempre Steiner afferma che ci\u00f2 che induce al ritrarsi di Lucifero sono i principi di moralit\u00e0. Lucifero agirebbe sul corpo astrale, sede dei sentimenti e delle passioni.\nLucifero nel neopaganesimo.\nDianus o Lucifero \u00e8 un dio della Vecchia Religione, fratello, figlio e consorte della dea Diana, Signore della Luce e del Mattino.\n\"Lucifero\", o \"Lucifer\" \u00e8 l'antico nome di una divinit\u00e0 romana, identificata con il greco \"Eosforo\" (torcia di \"Eos\", o Aurora), e con la Stella del mattino. Solo successivamente venne associato con Satana. \n\"Dianus\" Lucifero \u00e8 conosciuto anche come \"Dis\" (\"Kern\") nell'aspetto di dio della morte e dell'aldil\u00e0, e come \"Lupercus\" nell'aspetto di \"Figlio della Promessa\", portatore di speranza e Luce.\nHa tre aspetti:\nNel culto della Vecchia Religione il dio \"Dianus\" Lucifero \u00e8 intimamente legato agli antichi misteri del dio etrusco Tinia, e agli dei greco-romani come Pan, Bacco, Apollo, Prometeo, Zeus.\nLucifero nella letteratura.\nDella visione patristica riguardo Satana/Lucifero risente tutta la letteratura e la filosofia cristiana almeno fino al XVIII secolo (e oltre). Ci\u00f2 port\u00f2 Dante Alighieri e John Milton a dare una rappresentazione di Lucifero che ben palesava la sua totale identificazione con l\"'origine prima del Male\" (principe dei demoni, delle tenebre, dell'Inferno e di questo mondo, nonch\u00e9 il Nemico di Dio e degli uomini). Nella Divina Commedia viene spiegato che la sede di Lucifero \u00e8 il fiume infernale \"Cocito\", ma la mitologia greco-romana vuole che la dimora terrestre dell'angelo caduto sia il Lago d'Averno. Celebre \u00e8 inoltre il verso con cui Dante preannuncia al lettore la sua presenza, \"Vexilla regis prodeunt inferni\".\nLucifero nell'arte.\nIl diavolo e Lucifero nell'arte paleocristiana \u00e8 rappresentato come un serpente in accordo con Libro della Genesi. Nel Medioevo, in seguito all'identificazione operata dai Padri della Chiesa \u00e8 rappresentato come un mostro terrificante a tre teste. A partire dal secolo X si presenta con le ali spezzate, per ricordare la sua caduta dal cielo, e con le corna in testa, simboli del paganesimo sconfitto. Le ali di pipistrello, emblemi di degradazione della virt\u00f9 angelica, vengono introdotte con le invasioni dei Mongoli che introducono elementi dell'iconografia orientale, come nel Lucifero dantesco nell'Inferno - Canto trentaquattresimo, vv. 16-56. Anche il dio Pan \u00e8 all'origine di alcune caratteristiche del demonio: corpo peloso, zoccoli e corna di capro. L'iconografia del diavolo fissata dagli artisti tra i secoli XIII e XIV \u00e8 derivata anche da testi apocalittici ed apocrifi. Tra gli esempi pi\u00f9 famosi si ricordano il Lucifero giottesco nella Cappella degli Scrovegni e quello di Coppo di Marcovaldo nel Battistero di Firenze. Gli animali che divorano i dannati accentuano la natura insaziabile di Satana. Il motivo di Satana con la \"bocca divorante\" riflette un'antica concezione della divinit\u00e0 come principio nel contempo creatore e distruttore. Le corna di Lucifero richiamano pure quelle del dio celtico \"Cernumnus\" e sono simbolo della sconfitta del paganesimo operata dalla Chiesa."}
{"id": "59321", "revid": "6923", "url": "https://it.wikipedia.org/wiki?curid=59321", "title": "Veracruz (stato)", "text": "Veracruz de Ignacio de la Llave, ufficialmente Estado Libre y Soberano de Veracruz de Ignacio de la Llave, generalmente noto come Veracruz (pron. ) \u00e8 uno dei 31 stati federati del Messico.\nSi trova nella parte orientale del paese, tra 17\u00b010' e 22\u00b038' nord e tra 93\u00b055' e 98\u00b038' ovest.\nConfina a nord con lo stato di Tamaulipas, con quelli di Oaxaca e Chiapas a sud, Tabasco a sud-est, Puebla, Hidalgo e San Luis Potos\u00ed a ovest, infine ad est \u00e8 bagnato dalla baia di Campeche (Golfo del Messico).\nLa capitale \u00e8 Xalapa.\nOrigine del nome.\nIl nome dello stato deriva dal nome dall'eroica citt\u00e0 e porto Veracruz, fondata il 22 aprile 1519, come Villa Rica de la Vera Cruz.\nCon la promulgazione della costituzione federale del 1824 lo Stato riceve il nome Veracruz, e ufficialmente istituito come stato libero e sovrano di Veracruz.\nIl 10 luglio 1863 da decreto prevede che in seguito sar\u00e0 ridenominato Estado Libre y Soberano de Veracruz-Llave in onore del generale e governatore di Veracruz Ignacio de la Llave, che perse la vita nel 1863 durante l'invasione francese.\nGeografia fisica.\nSituato lungo un'ampia fascia costiera lo Stato ha un clima umido e caldo con un progressivo raffreddamento nella zona orientale e pi\u00f9 montuosa che ha, per contro, elevate precipitazioni. Nel periodo dal mese di giugno a ottobre nello Stato si hanno frequenti cicloni.\nStoria.\nLa prima civilt\u00e0 dell'odierno stato di Veracruz fu probabilmente quella degli huastechi, in particolare degli Olmechi, dal 1200 al 400 a.C., che influenzarono la gran parte del Messico. Fino all'apparizione dei Totonachi, le trib\u00f9 straniere si fusero con quelle locali e formarono la cultura classica di Veracruz. Nel XV secolo gli Aztechi sottomisero gran parte della regione. Nel 1519, con l'arrivo degli spagnoli di Hern\u00e1n Cort\u00e9s nei pressi dell'attuale citt\u00e0 di Veracruz, ebbe inizio la conquista del Messico. Nei dintorni di \"Quiahuiztl\u00e1n\" fu fondato il primo insediamento spagnolo, trasferito nel 1524 a La Antigua.\nSuccessivamente la storia dello stato \u00e8 stata strettamente legata a quella di Veracruz, la sua citt\u00e0 di maggiore importanza e al suo porto.\nDal 1824 \u00e8 guidato dal Governatore di Veracruz."}
{"id": "59322", "revid": "2061338", "url": "https://it.wikipedia.org/wiki?curid=59322", "title": "Campeche", "text": "Campeche \u00e8 uno stato del Messico che \u00e8 bagnato a nord dalla baia di Campeche e confina a nord-est con lo stato messicano dello Yucat\u00e1n, a est con lo stato messicano di Quintana Roo e il Belize, a sud con il Guatemala e lo stato messicano del Tabasco a ovest con il Tabasco e il Golfo del Messico.\nPer estensione \u00e8 il diciottesimo stato del Messico.\nIl nome Campeche deriva dalla citt\u00e0 Maya di \"Kan Pech\", che \u00e8 diventata oggi San Francisco de Campeche.\nStoria.\nCampeche \u00e8 stata la sede dell'antica cultura Maya. Il loro avanzato sviluppo culturale e scientifico ha fatto dei Maya una delle pi\u00f9 importanti culture pre-ispaniche dell'America Latina. Ancora oggi molte rovine Maya possono esser viste in Campeche, come a Calakmul, Chicann\u00e1, Bec\u00e1n, Edzn\u00e1, Xpuhil, Hormiguero, Balamku, El Tigre e altri luoghi. Il nome di Campeche \u00e8 di origine Maya, tuttavia il suo significato ha avuto diverse interpretazioni, delle quali la pi\u00f9 accettata \u00e8 che Can significhi serpente e Peck significhi zecche, per cui \"Luogo delle zecche e dei serpenti\", il che coincide con la scultura di un grande serpente con una zecca sulla sua testa trovata all'interno di uno dei suoi templi.\nQuando gli spagnoli sbarcarono la prima volta sulle coste di Campeche, nel 1517, furono sconfitti a pi\u00f9 riprese dal capo locale Moch Couoh. Dopo la sua morte e grazie a conflitti territoriali tra i gruppi indigeni, gli spagnoli riuscirono ad assumere il controllo e nel 1540 diedero al luogo il nome ufficiale di Villa de San Francisco de Campeche per onorare Francisco de Montejo, \"El Mozo\". La religione politeista della civilt\u00e0 Maya, che controllava ogni aspetto della loro vita, rese il processo di evangelizzazione degli spagnoli molto difficile da realizzare nel territorio Maya.\nIl nuovo governo trasse rapidamente profitto dalla posizione geografica del porto e questo si trasform\u00f2 presto in un boom commerciale. Vennero esportati verso altri paesi sale, legname e Palo de Tinte, legno tratto dall'albero omonimo. Questo \"boom\" non solo attrasse i \"conquistador\", ma anche i pirati, dai quali Campeche venne ripetutamente attaccata nel corso del XVII secolo fino al 1704.\nNel 1821, alla fine della guerra per l'indipendenza, il nuovo paese sovrano fu testimone di conflitti politici tra liberali, conservatori, federalisti e centralisti. In una rivolta federalista, 1841-1848, Campeche, assieme agli Stati dello Yucat\u00e1n e di Quintana Roo, si stacc\u00f2 dal Messico, diventando l'indipendente Repubblica dello Yucat\u00e1n. Nel 1847 inizi\u00f2 una ribellione indigena conosciuta come \"Guerra delle caste\" (\"Guerra de Castas\"), con i Maya in rivolta contro il \"governo bianco\" per riprendere il controllo delle loro terre. L'insurrezione venne domata per lo pi\u00f9 con l'aiuto dell'esercito messicano e la Penisola dello Yucat\u00e1n torn\u00f2 a far parte del Messico nel 1848 (anche se i Maya continuarono a resistere fino all'inizio del XX secolo).\nLa penisola \u00e8 stata anche una delle regioni del paese che ha rifiutato l'imposizione di un governo federale. E inoltre, Campeche e Yucat\u00e1n hanno avuto nello stesso tempo dei conflitti economici tra di loro. Fu solo il 3 maggio 1858 che Campeche venne formalmente separata dalla Yucat\u00e1n, ed \u00e8 stata riconosciuta come regione sovrana solo nel 1863 dal presidente Benito Ju\u00e1rez.\nL'economia \u00e8 stata basata sull'esportazione di legname e di sale fin dai tempi del governo di Porfirio D\u00edaz. Mais e canna da zucchero sono i principali prodotti agricoli. Nel 1975, vi \u00e8 stata una forte spinta all'economia dello Stato per la scoperta di un giacimento di petrolio al largo delle sue coste nel Golfo del Messico.\nGeografia fisica.\nLa temperatura media \u00e8 di .\nSociet\u00e0.\nSuddivisione amministrativa.\nLo stato di Campeche \u00e8 suddiviso in 11 comuni."}
{"id": "59323", "revid": "1013865", "url": "https://it.wikipedia.org/wiki?curid=59323", "title": "Oaxaca (stato)", "text": "L'Oaxaca (pronuncia ) \u00e8 uno stato del Messico meridionale, in gran parte situato a ovest dell'Istmo di Tehuantepec. Confina ad ovest con il Guerrero, a nord-ovest con il Puebla, a nord con il Veracruz, ad est con il Chiapas e a sud si affaccia sull'Oceano Pacifico e sul golfo di Tehuantepec. La sua capitale \u00e8 la citt\u00e0 di Oaxaca de Ju\u00e1rez dalla caratteristica architettura coloniale.\nStoria.\nPeriodo precolombiano 900 A.C. - 1500 D.C..\nQuesta regione (specialmente la valle di Oaxaca) \u00e8 abitata fin dai tempi antichi dai Mixtechi, che ne occupano la parte occidentale, e dagli Zapotechi, che ne occupano la parte orientale.\nGli Aztechi chiamavano la zona \"Huaxy\u00e1cac\" (pronuncia \"uasc\u00ef\u00e0kak\") che significa \"Luogo degli alberi di Huaje\".\nPeriodo spagnolo XV - XVIII secolo.\nGli spagnoli furono in grado di conquistare l'area solo nel 1521 e dopo aspre lotte.\nMessico indipendente - XIX secolo.\nIl 29 marzo del 1814 fu ripresa dai realisti sotto il comando del colonnello Melchor \u00c1lvarez e di un esercito di 2000 uomini, tra cui il battaglione di Saboya, ben ricevuto dalle autorit\u00e0 e dal popolo del paese di Oaxaca.\nImmediatamente dopo la guerra di indipendenza messicana, Agust\u00edn de Iturbide con l'aiuto dei conservatori cre\u00f2 il Primo Impero messicano e sciolse il congresso e si proclam\u00f2 imperatore del Messico, con il titolo di Agustin I.\nVari capi si opposero al regime, e a Oaxaca il generale Antonio de Le\u00f3n, vecchio alleato di Iturbide, gli si oppose anche e insieme a Nicol\u00e1s Bravo prese la citt\u00e0 di Oaxaca.\nXX secolo.\nPorfirio D\u00edaz realizz\u00f2 numerose opere infrastrutturali: cre\u00f2 l'illuminazione a petrolio pubblica nella capitale dello stato, furono cablate 100\u00a0km di linea telegrafica, furono costruite linee ferroviarie (Da Coatzacoalcos a Salina Cruz e da Puebla a Oaxaca), fu edificata la scuola Normale e fu data spinta alle attivit\u00e0 commerciali con il \"Mercato di Oaxaca\".\nI fatti di Oaxaca - XXI secolo.\nNell'anno 2006 lo Stato di Oaxaca \u00e8 stato al centro di una campagna di repressione che ha procurato morti, feriti, arresti. I fatti di Oaxaca hanno visto la costituzione dell'APPO, che raccoglie le diverse forze della societ\u00e0 civile locale, impegnate nella difesa dei diritti sociali e civili.\nGeografia fisica.\nLo stato si trova a sud-est del territorio messicano. A nord \u00e8 delimitato dagli stati di Veracruz e Puebla, a sud con l'oceano pacifico, a est con lo stato di Chiapas e ovest con Guerrero. Il territorio dello stato occupa come estensione il quinto posto a livello nazionale, mentre la sua densit\u00e0 \u00e8 bassa comparata al livello nazionale.\nIl suo clima pu\u00f2 variare in maniera drastica nelle sue regioni. \u00c8 uno degli stati pi\u00f9 montagnosi del paese; nella regione si trovano le catene montuose della Sierra Madre Oriental, la Sierra Madre del Sur e la Sierra Atravesada.\nMentre le aree montuose si caratterizzano per le basse temperature, la regione del istmo, la valle stretta (soprattutto Cuicatl\u00e1n) e della costa si caratterizzano per il clima caldo. Il fiume pi\u00f9 importante \u00e8 il apaloapan, il quale ha come affluenti il R\u00edo Tomell\u00edn e il R\u00edo Santo Domingo.\nDivisione politico-amministrativa.\nDi seguito i distretti in cui \u00e8 suddiviso lo stato con il numero di comuni, raccolti per divisione regionale.\nSociet\u00e0.\nLingue e dialetti.\nOaxaca \u00e8 lo stato messicano con maggior diversit\u00e0 linguistica, lo spagnolo \u00e8 la lingua pi\u00f9 parlata ed \u00e8 usato anche come lingua franca.\nIl Mixteco e lo zapoteco sono le altre lingue pi\u00f9 parlate con un alto grado di bilinguismo.\nSi parla poi il chinanteco, mixe, triqui, chontal, mazateco, ixcateco.\nEconomia.\nLo stato contribuisce al Prodotto Interno Lordo del Messico con l'1,6%. La popolazione economicamente attiva \u00e8 composta da 1.076.829 abitanti.\nLe attivit\u00e0 economiche principali sono quelle del settore terziario, i servizi finanziari e immobiliari ed il turismo. \u00c8 inoltre la regione messicana pi\u00f9 importante per la produzione del mescal, un'acquavite distillata dall'agave.\nInfrastrutture e trasporti.\nCi sono molti pullman e tram"}
{"id": "59325", "revid": "15756", "url": "https://it.wikipedia.org/wiki?curid=59325", "title": "Citt\u00e0 del Messico", "text": "Citt\u00e0 del Messico (in spagnolo: \"Ciudad de M\u00e9xico\"; in nahuatl: \"\u0100ltep\u0113tl M\u0113xihco\", abbreviato CDMX) \u00e8 la capitale del Messico e di uno dei suoi 32 stati federati. Fino al 31 gennaio 2016 era denominata ufficialmente \"Distrito Federal\" (abbreviato \"D.F.\"); in italiano \u00e8 talora chiamata \"Citt\u00e0 di Messico\".\nCentro politico, economico e culturale, raccoglie un decimo della popolazione nazionale e occupa una decima parte della Valle del Messico nel centro-sud del Paese, su un'area che era parte della conca lacustre del lago di Texcoco.\nSi tratta del pi\u00f9 grande centro del Paese, nonch\u00e9 una delle citt\u00e0 pi\u00f9 popolose del mondo e, in assoluto, la pi\u00f9 popolosa citt\u00e0 ispanofona con abitanti nel 2010.\nCon il passare dei secoli la citt\u00e0 ha inglobato numerosi villaggi e cittadine che si trovavano nelle vicinanze, tanto che all'inizio del XXI secolo l'area metropolitana usciva dai confini del Distretto Federale estendendosi su 40 comuni dello Stato del Messico e un comune dello Stato di Hidalgo. La zona metropolitana della citt\u00e0 era abitata nel 2005 da circa abitanti registrati, circa il 20% dell'intera popolazione del Messico.\nNel 2007 fu stimata una popolazione di abitanti per la citt\u00e0 e per l'area metropolitana.\nSecondo il rapporto urbanistico delle Nazioni Unite, la zona metropolitana di Citt\u00e0 del Messico \u00e8 l'agglomerato urbano pi\u00f9 grande dell'emisfero occidentale e il secondo pi\u00f9 grande del mondo dopo Tokyo.\nDallo studio realizzato da PricewaterhouseCoopers Citt\u00e0 del Messico occupa l'ottavo posto nella speciale classifica sulle citt\u00e0 pi\u00f9 ricche del mondo avendo un PIL di 331 miliardi di dollari che si raddoppieranno, secondo lo stesso studio, nel 2020, collocandola al settimo posto della graduatoria dietro solo a citt\u00e0 come Tokyo, New York, Chicago, Los Angeles, Londra e Parigi.\nLa citt\u00e0 conta, inoltre, pi\u00f9 di 500 grattacieli. Con 8 punti \u00e8 una citt\u00e0 globale di classe beta.\nLe enormi dimensioni della citt\u00e0 si caratterizzano per una larghezza in latitudine di pi\u00f9 di 50 km e in\nlongitudine di 35 km.\nGeografia fisica.\nIdrografia.\nAnticamente una buona parte del territorio del Distretto Federale era occupato da un sistema di laghi. La conca del Messico era una conca chiusa, che fu aperta per opera dell'uomo. La decisione di prosciugare il sistema lacustre fu presa all'epoca del vicereame, anche se le opere furono realizzate in conseguenza dell'inondazione del 1629.\nIl 17 marzo del 1900, il presidente Porfirio D\u00edaz inaugur\u00f2 il sistema di drenaggio della valle, che continua a funzionare impedendo all'acqua di riformarsi nel sottosuolo della citt\u00e0. Gli ultimi resti del lago si trovano a Xochimilco e Tl\u00e1huac.\nA partire dalla costruzione delle grandi opere che avevano come proposito il prosciugamento dei laghi, la conca del Messico rimase integrata artificialmente alla conca del fiume Moctezuma, che forma parte della regione idrologica del fiume Panuco. L'espulsione delle richieste idriche hanno provocato la sparizione dei resti del lago. Durante il XIX secolo sono spariti vari laghi e falde acquifere tra le quali quelle di Chapultepec. Dagli anni ottanta i canali di Xochimilco sono alimentati con acque trattate.\nL'acqua dei fiumi che ancora oggi bagnano il Distretto Federale passa dal Lago di Texcoco o dal Gran Canale per essere drenata e poi avviata verso il golfo del Messico.\nRilievi geografici.\nSecondo l'istituto nazionale di statistica, geografia e informatica INEG, il territorio del Distretto Federale si trova in una zona geologica di Laghi e vulcani. Il limite Nord del distretto federale \u00e8 dato dalla Sierra de Guadalupe che comprende anche il monte del Tepeyac. Il limite centro-orientale del distretto \u00e8 dato dalla sierra de Santa Catarina, una catena di vulcani spenti il cui punto pi\u00f9 alto \u00e8 il vulcano Guadalupe che arriva a 2780 metri sopra il livello del mare. In alcune descrizioni della capitale \u00e8 incluso il cerro de la Estrella come parte di Santa Catarina.\nLa pianura della Valle del Messico, nel quale abitano la maggior parte dei cittadini del Distretto Federale \u00e8 interrotta solo da piccoli monti, dei quali si ricordano il \"pe\u00f1\u00f3n de los Ba\u00f1os\" situato vicino all'Aeroporto Internazionale di Citt\u00e0 del Messico, pi\u00f9 a sud si alza il pe\u00f1\u00f3n Viejo.\nA ponente della citt\u00e0 si alza il monte di Chapultepec, \u00e8 un piccolo monte che segna l'inizio delle piccole catene che corrono da ovest fino a sud/est del distretto e separano la valle del Messico dalla valle di Toluca e di Morelos. Il monte de las Cruces \u00e8 parte di questo sistema, da questo monte nascono la maggior parte dei fiumi che passano dal Distretto.\nA Oriente si trova il vulcano Ajusco, che \u00e8 la montagna pi\u00f9 alta del distretto, e d\u00e0 il suo nome alla catena che chiude la conca del Messico a sud. Questa catena montuosa appartiene al Eje Neovolc\u00e1nico che anche prende il nome di Chichinautzin, Tl\u00e1loc y Teuhtli.\nClima e ambiente.\nLa presenza di alte montagne intorno alla Valle del Messico \u00e8 un fattore che impedisce il passaggio delle nubi di pioggia che provengono dal golfo e dall'oceano Pacifico. Per questo nella capitale le precipitazioni non sono abbondanti. La stagione umida nel distretto parte da maggio fino a novembre, e la piovosit\u00e0 \u00e8 molto maggiore nei mesi da giugno ad agosto.\nL'avanzare della macchia urbana ha messo in pericolo tutti gli ecosistemi che esistono nella valle del Messico. I primi a soffrire la depredazione umana furono i laghi, seguirono i boschi e tutta la fauna lacustre. Dalle montagne sono sparite tutte le principali specie di mammiferi, specialmente i cervi.\nVerso gli anni ottanta, la situazione ambientale di Citt\u00e0 del Messico era sull'orlo di un disastro ecologico. L'accrescimento dell'attivit\u00e0 industriale ha fatto dell'atmosfera di citt\u00e0 del Messico una delle pi\u00f9 contaminate del pianeta.\nLe prime misure prese per risanare un po' la situazione furono l'introduzione di un sistema di monitoraggio dell'aria conosciuto come IMECA e l'adozione della circolazione veicolare a targhe alterne.\nNel 1986, pi\u00f9 di met\u00e0 del territorio della citt\u00e0 fu dichiarato Area di Riserva Ecologica.\nStoria.\nI pi\u00f9 antichi indizi dell'occupazione umana sul territorio del Distretto Federale arrivano da San Bartolo Atepehuac\u00e1n (Azcapotzalco), e corrispondono al 9500-7000 a.C. Durante i primi tre millenni della nostra era, sotto l'influsso della cultura Olmeca, si svilupparono qui varie popolazioni importanti come Cuicuilco. Verso la fine del periodo preclassico mesoamericano, l'egemonia cuicuilca cedeva davanti al sorgere di Teotihuac\u00e1n, localizzata nel nord-est del Lago Texcoco. Durante il periodo classico mesoamericano questa citt\u00e0 fu il nucleo che concentr\u00f2 la maggior parte della popolazione della zona lacustre e lasciando Azcapotzalco come un satellite dall'altra parte del lago.\nLa decadenza di Teotihuac\u00e1n cominci\u00f2 verso l'VIII secolo. Alcuni dei suoi abitanti si trasferirono sulla riva del lago, dove fondarono villaggi come Culhuacan, Coyoac\u00e1n e Copilco. La zona divenne la destinazione delle migrazione degli abitanti di Teotihuac\u00e1n durante l'VIII secolo e il XIII secolo, popoli che avrebbero dato vita alle culture Tolteca e Mexica. Questi ultimi arrivarono verso il XIV secolo per stabilirsi prima sulle rive del lago e poi nell'isola di Tenochtitl\u00e1n, dove fondarono la loro capitale. Assieme ai loro alleati, i Mexica dominarono un territorio di circa 300.000\u00a0km\u00b2. Lo sviluppo di Tenochtitl\u00e1n fu interrotto a causa della conquista spagnola.\nTenochtitl\u00e1n.\nLa Citt\u00e0 di Mexico-Tenochtitl\u00e1n fu la capitale dell'Impero azteco, venne fondata nel 1325 e in breve tempo divenne la citt\u00e0 pi\u00f9 importante della regione sottomettendo tutte le popolazioni che la circondavano e una tra le pi\u00f9 grandi citt\u00e0 del mondo di allora con una popolazione di pi\u00f9 di 500.000 abitanti.\nLa citt\u00e0 era governata da un imperatore chiamato Tlatoani, che esercitava la carica a vita.\nSecondo il Codice del Pellegrinaggio gli aztechi uscirono da Aztl\u00e1n comandati da T\u00e9noch, (il leader che avrebbe successivamente dato il nome alla citt\u00e0), verso il 1168, dopo la caduta di Tula, per mano di trib\u00f9 nomadi proveniente dall'Aridoam\u00e9rica.\nLa versione del Codice del Pellegrinaggio coincide con i racconti fatti dai mexica successivamente alla riforma religiosa promossa da Tlacaelel agli inizi del XV secolo, che cancell\u00f2 il passato poco glorioso del popolo mexica.\nSecondo la mitologia mexica Huitzilopochtli, ordin\u00f2 che la sua citt\u00e0 fosse fondata sul luogo in cui \"un'aquila appoggiata su un nopal stesse divorando un serpente\", fatto che secondo la leggenda avvenne il 13 marzo 1325, avvenimento riportato anche sulla bandiera nazionale.\nLa Citt\u00e0 sorgeva nel centro del Lago di Texcoco ed era collegata con la terraferma da quattro grandi ponti in legno che potevano essere rapidamente smontati; era dotata di ampi viali e grandi canali attraversavano la citt\u00e0 permettendo un continuo rifornimento. Nel 1519 Bernal Diaz del Castillo, uno dei conquistadores spagnoli guidati da Cort\u00e9s, descrisse cos\u00ec nelle sue cronache la citt\u00e0 di Tenochtitl\u00e1n:\nConquista.\nGli spagnoli arrivarono sul territorio che attualmente \u00e8 il Distretto Federale da Iztapalapa, nel luglio del 1519. Continuarono il cammino attraverso il viale di Itzatalapan fino alla capitale Tenocha, dove Hern\u00e1n Cort\u00e9s fu ricevuto da Motecuhzoma Xocoyotzin l'8 novembre 1519. Nel 1520, Pedro de Alvarado in assenza di Cort\u00e9s si inimic\u00f2 i Mexica con la Mattanza di Toxcatl. Da questo momento i Mexica iniziarono le ostilit\u00e0 contro gli invasori europei.\nIn sostituzione di Motecuhzoma, ucciso dagli spagnoli, Cuitl\u00e1huac fu eletto tlatoani di Tenochtitlan. Messosi alla testa della resistenza contro l'occupazione spagnola il 30 giugno 1520, nella Notte triste, sconfisse gli invasori e i suoi alleati indigeni. In quel periodo scoppi\u00f2 anche una grave epidemia che falci\u00f2 migliaia di vittime, tra cui proprio Cuitl\u00e1huac. Come sostituto venne eletto Cuauht\u00e9moc, il quale tent\u00f2 di resistere all'assedio degli spagnoli ma si arrese dopo numerose sconfitte il 13 agosto 1521.\nEpoca coloniale.\nVisto che della citt\u00e0 di Tenochtitlan erano rimaste solo macerie, Cortes decise di stabilire il governo spagnolo nella cittadina di Coyoac\u00e1n. Da l\u00ec govern\u00f2 con il titolo di Capitano Generale e Giustizia Maggiore. Da Coyoacan partirono le spedizioni di conquista con il proposito di sottomettere i popoli indigeni di tutto il Vicereame della Nuova Spagna. Nel 1519 Juan de Zum\u00e1rraga fu il primo vescovo del Messico e nel 1523 venne creato il vicereame di Nuova Spagna anche se il primo vicer\u00e9 Antonio de Mendoza arriv\u00f2 in Messico solo nel 1535.\nCitt\u00e0 del Messico venne divisa in barrios che vennero accomodati sopra la struttura territoriale gi\u00e0 presente.\nLe terre situate intorno al lago furono divise in \"encomiendas\" che successivamente si trasformarono in \"ayuntamientos\". I popoli indigeni erano relegati alle estremit\u00e0 delle citt\u00e0 spagnole, anche se con il passare del tempo la divisione fu sempre meno chiara e gli indios arrivarono a vivere nelle citt\u00e0 spagnole, quasi sempre per ragioni di lavoro.\nAllo stesso tempo si fondarono diverse istituzioni politiche nei nuovi domini spagnoli, ed ebbe inizio un processo di alfabetizzazione dei nativi, guidata dai francescani che si stabilirono nel collegio di Santa Croce di Tlatelolco. I nobili indigeni impararono il latino, la dottrina cattolica e numerose altre nozioni.\nDurante l'epoca coloniale, Citt\u00e0 del Messico si riemp\u00ec di sontuose costruzioni per il culto religioso, per l'amministrazione politica o per le residenze dei nobili spagnoli, questi ultimi in forte contrasto con la maggior parte della popolazione, indigena, che viveva nella miseria della periferia.\nMentre il centro della citt\u00e0 era soggetto a continui abbellimenti, mentre nei margini della citt\u00e0 la gente viveva in baracche.\nPer quanto riguarda gli ospedali, secondo una relazione dell'arcivescovo Pedro Moya de Contreras, nel 1583 esistevano nella Citt\u00e0 del Messico sei ospedali: San Giuseppe, collegato all'amministrazione del vicer\u00e9 e dedicato ai naturali; quello del \u201cAmor de Dios\u201d, fondato dal primo arcivescovo della citt\u00e0 Juan de Zum\u00e1rraga indirizzato ai colpiti dalla sifilide; l'ospedale generale della Concezione anche chiamato \u201cHospital de Jes\u00fas\u201d, creato da Hern\u00e1n Cort\u00e9s e tuttora funzionante; quello di San Lazzaro per accudire i lebbrosi, fondato da Pedro L\u00f3pez, medico spagnolo; l'ospedale di \u201cSan Hip\u00f3lito\u201d, per malati psichici e altre persone, opera di Bernardino \u00c1lvarez, che fond\u00f2 in Messico l'ordine ospedaliera degli Ipoliti; e finalmente l'ospedale \u201cde los Desamparados\u201d, fondato dal medico Pedro L\u00f3pez, per neri e mulati, e mettici poveri e liberi.\nLa citt\u00e0 fu oggetto di numerose inondazioni 1555, 1580, 1607, 1629, 1707, 1714 e 1806, risultato della distruzione delle protezioni di Tenochtitl\u00e1n; tra le inondazioni la pi\u00f9 grande fu quella del 1629, che port\u00f2 alla decisione di prosciugare il sistema lacustre attraverso un canale.\nIndipendenza.\nDurante l'occupazione francese in Spagna, il governo del Messico si dichiar\u00f2 favorevole alla creazione di una Giunta sovrana che governasse la Nuova Spagna durante l'occupazione. I membri pi\u00f9 radicali come Francisco Primo de Verdad y Ramos e Melchor de Talamantes, pensavano che l'indipendenza doveva essere definitiva. La giunta de Mexico contava su l'appoggio del vicer\u00e9 Jos\u00e9 de Iturrigaray. In ogni caso un movimento reazionario arrest\u00f2 i membri del governo il 15 settembre 1808 e destitu\u00ec il vicer\u00e9.\nL'inizio della Guerra d'indipendenza del Messico con il Grito de Dolores a Dolores, Guanajuato, aveva come obiettivo la presa della capitale. Il suo cammino arriv\u00f2 nelle vicinanze della citt\u00e0. Hidalgo e il suo esercito arrivarono a Cuajimalpa poco tempo dopo aver proclamato l'indipendenza a Dolores. Sconfissero gli spagnoli nella battaglia del Monte de las Cruces, ma decisero di non prendere la capitale tornando nel Baj\u00edo.\nA partire da allora, la valle del Messico non \u00e8 pi\u00f9 stata un obiettivo militare degli indipendentisti, e si convert\u00ec nella roccaforte dell'esercito realista. Fino al 1820, quando la rivoluzione popolare era quasi estinta, la citt\u00e0 torn\u00f2 a essere la sede di nuovi movimenti contro il governo spagnolo. Questa volta i cospiratori erano gli stessi che erano riusciti a destituire Iturrigaray, che nell'approvazione della Costituzione di Cadice avevano visto minacciare i loro privilegi. Tra loro c'era anche Agust\u00edn de Iturbide, che stipul\u00f2 un patto con Vicente Guerrero (capo dei rivoluzionari nel sud del Messico) e obblig\u00f2 Juan O'Donoj\u00fa a firmare il trattato di C\u00f3rdoba che dichiarava l'indipendenza del Messico. Il 27 settembre 1821 l'esercito trigarante guidato da Iturbide entr\u00f2 in citt\u00e0, e poco dopo si fece proclamare primo imperatore del Impero Messicano e venne incoronato nella Cattedrale di Citt\u00e0 del Messico.\nXIX secolo.\nDopo l'indipendenza Citt\u00e0 del Messico era la capitale dello Stato del Messico. Il 18 novembre 1824 il congresso decise di creare un Distretto Federale, un'entit\u00e0 distinta dagli altri stati che sarebbe stata la sede dei poteri federali. Il territorio del Distretto Federale comprendeva Citt\u00e0 del Messico e altri sei comuni Tacuba, Tacubaya, Azcapotzalco, Mixcoac e Villa de Guadalupe-Hidalgo. Il 20 febbraio 1837 il distretto federale venne soppresso per essere ristabilito successivamente nel 1846.\nDurante il XIX secolo Citt\u00e0 del Messico fu lo scenario centrale di tutte le dispute politiche del paese. Fu capitale imperiale in due occasioni (sotto il governo di Agust\u00edn de Iturbide tra il 1821 e il 1823 e sotto il governo di Massimiliano d'Asburgo tra il 1864 e il 1867) e di due stati federalisti e di due stati centralisti che si succedettero dietro numerosissimi colpi di stato nello spazio di mezzo secolo prima del trionfo dei liberali dopo la Guerra di Reforma. Fu anche obiettivo di una delle due invasioni francesi in Messico 1861-1867, e occupata per un anno dalle truppe statunitensi durante la Guerra messicano-statunitense 1847-1848.\nSolo alla fine del XIX secolo il governo del Messico decise di realizzare numerose opere urbanistiche, che anche se avevano come finalit\u00e0 il centro della citt\u00e0 finirono per riguardare tutto il distretto federale. Tra loro si conta anche la costruzione del Gran Canale che termin\u00f2 il prosciugamento del lago.\nSi parla poco della cultura in questo secolo, che ebbe tra i suoi personaggi pi\u00f9 importanti Jos\u00e9 Mar\u00eda Velasco, naturalista e paesaggista della valle del Messico. In quest'epoca divennero celebri nella capitale diversi generi musicali come il Jarabe. Nel campo della letteratura si scrissero opere come \"Il pappagallino rognoso\" di Jos\u00e9 Joaqu\u00edn Fern\u00e1ndez de Lizardi.\nXX secolo.\nNumerose fonti stabiliscono l'inizio del XX secolo messicano con l'inizio della Rivoluzione Messicana. Questa guerra civile pose fine al periodo conosciuto come Porfiriato. In quell'epoca, il distretto federale fu occupato successivamente da Francisco Madero successivamente Emiliano Zapata e Francisco Villa e alla fine da Venustiano Carranza, quest'ultimo venne sostituito da ci\u00f2 che port\u00f2 alla nascita del Partito Rivoluzionario Istituzionale che govern\u00f2 il Messico dal 1929 fino all'anno 2000.\nNel 1929 furono soppressi i 13 comuni presenti nel distretto. Pi\u00f9 tardi la citt\u00e0 venne divisa in 16 delegazioni politiche i cui abitanti erano impossibilitati ad eleggere i propri rappresentanti fino al 2000.\nCon il periodo conosciuto come il \"Milagro mexicano\", (letteralmente \"il miracolo messicano\"), ossia quel periodo tra i decenni del 1950 e 1960, la citt\u00e0 visse un'epoca di urbanizzazione senza precedenti nel paese. La sua popolazione raddoppi\u00f2 in meno di vent'anni e inizi\u00f2 ad assorbire le cittadine vicine, fino ad uscire dai confini del D.F. Furono inaugurate numerose opere pubbliche, tra le quali il Campus dell'UNAM e lo Stadio Azteca.\nA partire dal 1950, la citt\u00e0 fu lo scenario di numerose espressioni di contrasto con il governo. Nel decennio del 1950 ebbe luogo la protesta dei ferrovieri che termin\u00f2 con l'arresto di numerosi capi. Nel 1968 ebbe luogo il Massacro di Tlatelolco. Tre anni dopo una manifestazione di studenti della scuola normale superiore furono attaccati dall'esercito in quello che \u00e8 conosciuto come Strage del gioved\u00ec del Corpus. Il 19 settembre 1985 la citt\u00e0 venne semidistrutta da un terremoto. A partire da allora la societ\u00e0 capitolina prese sempre pi\u00f9 in mano il controllo degli spazi abbandonati dallo Stato. Nelle elezioni del 1988 il PRI venne battuto ampiamente dal fronte democratico.\nNel 1997 il DF elesse il suo sindaco per prima volta dal 1929 in quella occasione il PRI perse il controllo della citt\u00e0, da allora il PRD ha vinto tre volte consecutive le elezioni amministrative della citt\u00e0.\nXXI secolo.\nLe elezioni federali (2006) hanno avuto come risultato una minima differenza e la vittoria \u00e8 stata data a Felipe Calder\u00f3n Hinojosa. Dopo il 2 luglio il distretto federale \u00e8 stato scenario di grandi manifestazioni e in due occasioni \u00e8 scesa in piazza pi\u00f9 di un milione di persone che chiedevano un riconteggio delle schede elettorali. I seguaci della sinistra hanno impiantato per 40 giorni un sit-in nel Zocalo e nel Paseo de la Reforma. Il 20 novembre Andr\u00e9s Manuel L\u00f3pez Obrador fu nominato dai suoi simpatizzanti legittimo presidente del Messico per protestare contro la decisione del tribunale elettorale.\nIl distretto federale \u00e8 stato il primo organo della federazione messicana a riconoscere le unioni tra persone dello stesso sesso il 10 ottobre 2006.\nMonumenti e luoghi d'interesse.\nGrattacieli storici della citt\u00e0.\nA Citt\u00e0 del Messico si iniziarono a costruire edifici pi\u00f9 alti di 30 metri agli inizi del XX secolo; il primo edificio della capitale che super\u00f2 i 50\u00a0m fu il cosiddetto \"Edificio La Nacional\", alto 55 metri con 13 piani, la sua costruzione inizi\u00f2 nel 1930 e termin\u00f2 nel 1932. Rimase l'edificio pi\u00f9 alto del Messico fino al 1946, anno in cui venne terminata la costruzione dell'Edificio Corcuera, alto 81 metri fino all'ultimo piano, ma se si prendeva in considerazione la grande insegna pubblicitaria collocata sul tetto si arrivava a 100\u00a0m, con 20 piani l'edificio si trasform\u00f2 ben presto in uno dei pi\u00f9 conosciuti del Paseo de la Reforma; venne demolito dopo il terremoto del 1957 a causa di gravi danni nella struttura.\nNel 1940 venne terminata la costruzione dell'Edificio Miguel E. Abed Apycsa, alto 48,1 metri fino al tetto, ma considerando la struttura dell'antenna arrivava fino ai 78.1\u00a0m. L'edificio rimase il pi\u00f9 alto di tutto il Messico fino alla fine degli anni cinquanta.\nTra gli edifici pi\u00f9 significativi che ancora oggi stanno in piedi, la Torre El Moro situata sul Paseo de la Reforma, alto 70 metri e con 20 piani, nel 1946 divenne uno degli edifici pi\u00f9 alti di tutta l'America Latina. Fu un edificio pionieristico dal punto di vista della tecnologia antisismica, visto che fu il primo edificio al mondo ad installare un sistema di galleggiamento elastico. Inoltre fu il primo edificio in tutta l'America latina a contare con un cartello al neon.\nNello stesso anno termin\u00f2 anche la costruzione della Torre Contigo (conosciuta anche come Torre Anahuac), che divenne l'edificio pi\u00f9 alto di tutta l'America latina, fino all'anno successivo quando venne superato dall'edificio Altino Arante in Brasile. La torre Contigo, alta 125 metri, \u00e8 un esempio di architettura modernista; nell'anno 2001 l'edificio \u00e8 stato completamente rinnovato sia internamente che esternamente ed \u00e8 stato attrezzato con le pi\u00f9 avanzate tecnologie.\nNel 1947 venne terminata la costruzione dell'edificio che ospita gli uffici Centrali dell'IMSS. Alto 60 metri con 13 piani, si trova lungo Paseo de la Reforma, esattamente di fronte alla Torre Mayor.\nTra gli edifici pi\u00f9 rappresentativi del Messico moderno si trovano sicuramente la Biblioteca Centrale dell'UNAM. Alta 50 metri con 14 piani, venne costruita nel 1953 e inaugurata nel 1955, caratterizzata dalla ricchezza plastica della spettacolare pittura murale di Juan O'Gorman. L'opera fu dichiarata Monumento Artistico Nazionale, e nel luglio 2007 \u00e8 stata nominata dall'UNESCO Patrimonio dell'Umanit\u00e0.\nNel complesso della Citt\u00e0 Universitaria dell'UNAM si trova anche la Torre delle Umanit\u00e0, alta 55 metri; considerando l'antenna arriva a 65 metri, con 14 piani ospita vari uffici dell'UNAM. Sin dalla fine degli anni quaranta Citt\u00e0 del Messico ha subito un boom di costruzione di edifici pi\u00f9 alti di 120 metri, ottenendo cos\u00ec cinque record dei grattacieli pi\u00f9 alti di tutta l'America Latina.\nNel 1950 inizi\u00f2 la costruzione dell'Edificio Miguel Abed, nell'Asse centrale \"L\u00e1zaro C\u00e1rdenas\". Alto 125 metri e con 29 piani, divenne l'edificio pi\u00f9 alto del Centro Storico di Citt\u00e0 del Messico fino al 1956 anno in cui si concluse la costruzione della Torre Latinoamericana che con i suoi 183 metri divenne il grattacielo pi\u00f9 alto di tutta l'America Latina per pi\u00f9 di 16 anni. Il World Trade Center alto 207 metri e con 52 piani fu il grattacielo pi\u00f9 alto dell'America latina per 7 anni.\nA inizio degli anni ottanta venne iniziata la costruzione dell'edificio che sarebbe stato il secondo pi\u00f9 alto dell'America Latina: la cosiddetta Torre Ejecutiva Pemex, alta 214 metri con 52 metri di antenna, fu per 20 anni la torre pi\u00f9 alta di tutto il Messico fino al 2003 quando venne terminata la costruzione della Torre Mayor, che alta 225.6 metri con 55 piani, \u00e8 attualmente l'edificio pi\u00f9 alto di tutta l'America Latina.\nA met\u00e0 degli anni novanta, si diede inizio al progetto di quello che sarebbe poi diventato uno dei maggiori e pi\u00f9 moderni distretti finanziari del mondo, e sicuramente il pi\u00f9 importante di tutta l'America Latina; il progetto includeva la costruzione di edifici moderni, tra i quali spiccano la Torre Arcos Bosque Corporativo, questa fu la prima costruzione di Santa Fe che super\u00f2 i 161 metri, dopo di questa torre sono seguite la Panorama Santa Fe, Santa Fe Pads, Punta del Parque Torres A e B, Edificio H2O Condomini, Haus Santa Fe e recentemente vedrano la fine anche la Torre Amsterdam e le Torri Arcos Bosque 2 e 3.\nAttualmente la capitale messicana sta attraversando un periodo di boom edilizio, sono in progetto e in costruzione ben 75 edifici di altezza superiore ai 250 metri. Tra queste, la Torre Reforma di 244\u00a0metri con 57 piani e le Torri City Santa Fe, due grattacieli di 200 e 235\u00a0metri.\nSociet\u00e0.\nEvoluzione demografica.\nLa popolazione di Citt\u00e0 del Messico durante il periodo trascorso dalla conquista (1521) al 1960 ha mostrato un'evoluzione in costante aumento:\nSi registrarono forti perdite nella popolazione durante la conquista spagnola, cos\u00ec come durante la Guerra messicano-statunitense e durante il Secondo Intervento Francese in Messico.\nStranamente durante il XX secolo sebbene si siano succedute la Rivoluzione Messicana e la Rivolta dei Cristeros la popolazione della citt\u00e0 non ebbe ulteriori perdite.\nSin dall'anno 1970 Citt\u00e0 del Messico e il Distretto Federale vennero considerati come una sola entit\u00e0 amministrativa, cos\u00ec la loro popolazione si rivers\u00f2 da quell'anno in un unico dato; inoltre da quell'anno si inizi\u00f2 ad applicare il termine di zona metropolitana di Citt\u00e0 del Messico all'insieme delle 16 delegazioni e dei diversi comuni dello Stato del Messico che fanno parte della cintura intorno alla citt\u00e0:\nDurante gli anni novanta la popolazione della citt\u00e0 registr\u00f2 un forte calo e la zona metropolitana cresceva molto meno del decennio precedente. Questa situazione fu il risultato, in gran parte, del massiccio esodo degli abitanti di Citt\u00e0 del Messico verso le province dopo l'esplosione nel 1984 in San Juan Ixhuatepec e i terremoti del 19 e del 20 settembre 1985, ma fu conseguenza anche della decentralizzazione di numerosi uffici e dipendenze del governo federale in altre citt\u00e0 della Repubblica. Dopo gli anni novanta la crescita demografica ritorn\u00f2 ai normali ritmi, ma senza pi\u00f9 raggiungere un tasso di crescita paragonabile a quello degli anni sessanta, settanta e ottanta.\nZona metropolitana.\nCome conseguenza del forte incremento demografico della citt\u00e0, negli anni settanta i comuni dello Stato del Messico confinanti con il Distretto Federale entrarono a far parte della Conurbazione della citt\u00e0.\nNel 1990 venne definito che la ZMCM fosse formata dalle sedici delegazioni del Distretto Federale pi\u00f9 trentotto comuni dello Stato del Messico. La pi\u00f9 recente definizione, approvata dal governo locale, dai governi degli Stati del Messico, di Hidalgo e da quello del Distretto federale, istituisce come zona metropolitana l'area urbana formata dalle 16 delegazioni del distretto federale, 40 comuni conurbati dall'Estado de M\u00e9xico e uno dello Stato di Hidalgo.\nQuesta definizione \u00e8 \"positiva\" nel senso che tutti i comuni conurbati adempiono ai requisiti di integrazione economica e sociale. \u00c8 stata anche approvata la definizione della zona metropolitana del Valle de M\u00e9xico, ne fanno parte 18 comuni dello Stato del Messico: viene definita come l'area urbana formata da alcuni comuni non ancora conurbati ma che, vista la dinamica di crescita della popolazione, in un prossimo futuro verranno integrati nella citt\u00e0.\nLingue e dialetti.\nCome in tutto il Messico, la lingua dominante nel Distretto Federale \u00e8 lo spagnolo, parlato dalla quasi totalit\u00e0 degli abitanti della capitale. La grande diversit\u00e0 etnica della citt\u00e0 porta per\u00f2 ad un'altrettanto notevole diversit\u00e0 linguistica. A Citt\u00e0 del Messico vengono parlate praticamente tutte le lingue indigene del Messico: le pi\u00f9 diffuse sono il n\u00e1huatl, l'otom\u00ed, il mixteco, lo zapoteco e la lingua mazahua.\nA causa della forte immigrazione a Citt\u00e0 del Messico sono parlate anche lingue originarie di altre parti dell'America come le lingue quechua (famiglia di linguaggi nativi del Sud America).\nReligioni.\nLa maggior parte degli abitanti della capitale professa il cattolicesimo. Il numero di cattolici nel D.F. \u00e8 andato diminuendo, infatti se negli anni sessanta pi\u00f9 del 90% della popolazione della citt\u00e0 professava il cattolicesimo, oggi la percentuale \u00e8 pari a circa l'82.5%.\nAll'aumento della popolazione \u00e8 corrisposto l'aumento della quantit\u00e0 di seguaci di religioni giudaico-cristiane e pseudo-evangeliche.\nIn parallelo ai culti precedentemente citati, nel D.F. ne sono fioriti altri, meno ortodossi, che racchiudono in s\u00e9 tradizioni popolari non riconosciute dalla Chiesa cattolica. Tra questi spicca il culto della Santa Morte, che ha il suo centro religioso nella zona di Tepito e la Merced. Si \u00e8 anche diffusa la religione afroamericana della Santeria, altro apporto della grande multiculturalit\u00e0 della citt\u00e0.\nDi recente molte comunit\u00e0 e organizzazioni private religiose, tentano di rievocare l\u2019antica fede Azteca, sicch\u00e9 si ritorni ad adorare i primissimi d\u00e8i del Messico. Ovviamente, poich\u00e9 nella religione Azteca vi \u00e8 comandamento di compiere sacrifici umani, \u00e8 chiaro che oggigiorno i pochi fedeli alle divinit\u00e0 precolombiane non svolgono questo rito cruento, in quanto non \u00e8 permesso.\nCultura.\nSede di vari dei principali scenari della Cultura messicana, il D.F. \u00e8 anche il punto di incontro delle culture di differenti regioni e di diversi gruppi etnici presenti nel paese. Pur essendo l'area urbana pi\u00f9 estesa del paese a Citt\u00e0 del Messico le espressioni culturali millenarie convivono fianco a fianco con i simboli della modernit\u00e0. Bisogna anche ricordare che Citt\u00e0 del Messico \u00e8 una delle citt\u00e0 con il pi\u00f9 elevato numero di teatri e musei del mondo.\nIstruzione.\nCitt\u00e0 del Messico con molteplici centri educativi pubblici e privati, \u00e8 il polo educativo con il maggior numero di studenti al mondo, anche se non \u00e8 un polo di eccellenza a livello mondiale. Gli asili le elementari e le medie dipendono dalla segreteria di educazione pubblica, ma il sindaco Marcelo Ebrad vuole decentralizzarle cos\u00ec che il governo locale possa controllare la creazione di nuove scuole.\nIstituti superiori.\nTrovano anche sede diversi centri di educazione media superiore, i quali, anche se molteplici, non bastano per coprire le necessit\u00e0 della citt\u00e0, creando conflitti con gli studenti che sono stati scartati all'esami di ammissione.\nLa maggior parte di scuole superiori pubbliche appartengono alle due universit\u00e0 pi\u00f9 importanti del paese l'UNAM e l'Instituto Polit\u00e9cnico Nacional.\nIstituti universitari.\nA Citt\u00e0 del Messico si trovano i pi\u00f9 importanti centri di studi superiori del paese tra i quali:\nBiblioteche.\nLa Biblioteca Vasconcelos \u00e8 situata nell'area settentrionale della citt\u00e0, nella Delegazione Cuauht\u00e9moc. Dedicata al filosofo Jos\u00e9 Vasconcelos, con i suoi 38\u00a0000\u00a0m\u00b2 di superficie e le sue 575\u00a0000 opere librarie, \u00e8 la biblioteca pi\u00f9 grande dell'America Latina.\nMedia.\nStampa.\nLa citt\u00e0 \u00e8 sede dei giornali a diffusione nazionale \"El Universal\" e \"Excelsior\", tra gli altri. Tra i giornali locali spiccano \"La Jornada\" e \"Diario Reforma\" che, per influenza e visibilit\u00e0 sono considerati come dei giornali nazionali. Inoltre circolano molte pubblicazioni di tipo culturale, sportivo e poliziesco.\nRadio.\nSono presenti 60 stazioni radiofoniche con frequenze a onde corte. Molte delle stazioni del D.F. hanno creato dei veri e propri eventi culturali e miti come \"Cri Cri\" e \"Radioteatro\". Attualmente presentano molti programmi di utilit\u00e0 pubblica.\nTelefonia mobile.\nNove compagnie di telefonia mobile operano con 12.800 ripetitori intorno alla citt\u00e0.\nTelevisione.\nLe emittenti televisive nazionali hanno tutte sede nel D.F.: Televisa (Chapultepec, San Angel e Santa Fe) e TV Azteca (Ajusco); inoltre hanno sede le emittenti culturali Canale 11, Canale 22 e TVUNAM.\nInternet.\nIl 2 aprile 2007 la compagnia cinese di telecomunicazioni ZTE e il governo della citt\u00e0 hanno raggiunto un accordo per il servizio di internet senza fili in tutta la citt\u00e0.\nEventi.\nIl Distretto Federale \u00e8 sede di importanti festivit\u00e0 di livello nazionale, che vanno dalla celebrazione secolare della Giornata dell'Indipendenza nella Piazza della Costituzione fino alla rappresentazione religiosa della Passione di Ges\u00f9 a Iztapalapa e alle celebrazioni del Giorno dei Morti nella Delegazione Tl\u00e1huac o i pellegrinaggi alla Basilica di Nostra Signora di Guadalupe. Tutti questi fatti attraggono centinaia di migliaia di persone da tutto il paese e anche dall'estero. Alcune zone della Citt\u00e0 hanno il calendario letteralmente \"saturato\" di festivit\u00e0 popolari, questo \u00e8 il caso di Milpa Alta dove si registrano pi\u00f9 di settecento feste annuali. Accanto alle tradizionali feste nate nel Distretto Federale, l'immigrazione ha contribuito all'integrazione nella cultura della capitale di nuovi eventi come la Guelaguetza, che venne introdotta dai migranti oaxaque\u00f1os; o anche la celebrazione dell'Anno Cinese.\nVerso la fine del XX secolo la globalizzazione ha permesso la proliferazione nella capitale di festivit\u00e0 straniere che si sono mescolate con alcune festivit\u00e0 precedenti. Cos\u00ec per esempio, \u00e8 possibile osservare l'iconografia tipica di \"Halloween\" posta sugli altari dei morti.\nArte.\nAnche se il Distretto Federale non si distingue particolarmente per la sua produzione di arte popolare, \u00e8 possibile incontrare una grande variet\u00e0 di artigianato, proveniente da tutto il paese, nei vari mercati e lungo alcune vie, a questi recentemente si sono aggiunti altri prodotti proveniente dall'Asia e da paesi come il Guatemala e l'Ecuador; della produzione locale si deve ricordare la produzione tessile di San Miguel Topilejo (Tlalpan).\nCitt\u00e0 del Messico conta con un grande numero di leggende tramandate oralmente, che vanno da antichi miti come quello de La Llorona, che dovrebbe essere relazionato con la Cihuacoatl mexica; fino ad arrivare alla leggenda, molto diffusa negli ospedali della capitale, de \"La Planchada\" che racconta di un'infermiera spettrale che guarirebbe miracolosamente i morti e i malati terminali..\nPatrimonio artistico.\nDi antichit\u00e0 millenaria, il patrimonio culturale di Citt\u00e0 del Messico possiede mostre significative delle culture che si sono succedute nel tempo nel suo territorio. I siti archeologici nel Distretto Federale sono innumerevoli, e molti di questi sono praticamente sconosciuti. Tra i pi\u00f9 importanti si deve segnalare a Cuicuilco, che possiede la costruzione pi\u00f9 antica della zona, e il Templo Mayor. Nell'ultimo secolo si sono ritrovati reperti magnifici, come la statua di Coatlicue o la Pietra del Sole, due icone rappresentative dell'arte mexica precolombiana. Anche se con la conquista la produzione letteraria dei popoli nativi si interruppe, qualcosa di questa \u00e8 sopravvissuta fino ai nostri giorni attraverso le cronache coloniali di autori come \u00c1ngel Mar\u00eda Garibay K. e Miguel Le\u00f3n-Portilla.\nAnche se la colonizzazione spagnola signific\u00f2 la fine del modo di vita dei popoli mesoamericani, questo implic\u00f2 anche l'inizio della formazione della cultura messicana dei giorni nostri.\nIn quel periodo ebbe luogo un processo di \"mescolanza\" che si pu\u00f2 notare sin dalla lingua fino alle espressioni artistiche; soprattutto nel XVI secolo l'architettura della citt\u00e0 e dei paesi circostanti (soprattutto Xochimilco) inizi\u00f2 a mescolare elementi indigeni ed europei. Il Centro Storico di Citt\u00e0 del Messico si riemp\u00ec ben presto di grandi costruzioni, a tal punto da arrivare ad avere 436 edifici storici racchiusi in 9\u00a0km\u00b2, molti di questi edifici sono di origine coloniale. La Cattedrale \u00e8 stata costruita nel 1583 e successivamente ampliata.\nIn altre zone del Distretto Federale furono costruiti edifici religiosi molto importanti come: il convento de La Asunci\u00f3n a Milpa Alta, la Cattedrale di Xochimilco o L'Antica Basilica di Guadalupe, e anche molti edifici pubblici come il Castello di Chapultepec o l'Ayuntamiento di Coyoac\u00e1n.\nNella letteratura, figure come Suor Juana In\u00e9s de la Cruz e Carlos de Sig\u00fcenza y G\u00f3ngora diedero lustro alla lingua spagnola.\nIl XIX secolo fu un'epoca di costanti conflitti nazionali. Per questo nella prima met\u00e0 del secolo, nella citt\u00e0 non si costruirono grandi opere architettoniche. In contrasto il governo porfirista si impegn\u00f2 a modernizzare la citt\u00e0, e per questo adott\u00f2 la moda architettonica francese, ne sono esempi il Palacio de Bellas Artes, il palazzo postale e le colonie delle classi medie che si svilupparono in quel tempo, come la Colonia Roma e Santa Mar\u00eda la Ribera. Nel XIX secolo l'Accademia di San Carlo form\u00f2 molti degli architetti e pittori messicani pi\u00f9 rappresentativi dell'epoca, tra questi si deve segnalare l'opera pittorica del mexiquense Jos\u00e9 Mar\u00eda Velasco, produttore di un'ampia collezione di stampe di paesaggi del Distretto Federale.\nNella letteratura spiccano il romanzo \"El Periquillo Sarniento\", di Lizardi, l'opera degli scrittori liberali della Guerra di Riforma e poeti modernisti del porfiriato come Manuel Guti\u00e9rrez N\u00e1jera.\nDopo che la rivoluzione si install\u00f2 al potere, i governi successivi durante la prima met\u00e0 del XX secolo si diedero al compito di fomentare la cultura come un meccanismo di legittimazione.\nOpere architettoniche come l'Edificio El Moro, Torre Anahuac, Torre Latinoamericana, Edificio Miguel E Abed, Torre Insignia e la Torre di Tlatelolco pretendevano di dare l'immagine di una citt\u00e0 moderna.\nSi costruirono opere pubbliche come la Citt\u00e0 Universitaria e si canalizzarono i fiumiche passavano nella zona centrale del Distretto Federale. Ma ci\u00f2 che fu veramente impressionante fu lo sviluppo del \"Muralismo Messicano\" con chiara vocazione Socialista, tra i principali esponenti spiccano Rivera, Siqueiros e Orozco.\nIl muralismo proponeva lo sviluppo di un'arte che servisse per istruire a le classi lavoratrici. Anche se non parteciparono al movimento muralista, si devono ricordare le opere della coyoacanense Frida Kahlo, compagna di Rivera, che raggiunse la fama mondiale specialmente negli anni novanta e anche l'opera della catalana Remedios Varo, esiliata spagnola che produsse gran parte delle sue opere in Messico.\nDurante la seconda met\u00e0 del XX secolo e gli inizi del XXI, numerosi progetti hanno rinnovato l'architettura della capitale. Tra questi si deve segnalare la costruzione del Museo di Antropologia, uno dei pi\u00f9 importanti musei antropologici del mondo, per la sua vastissima collezione di reperti delle culture mesoamericane precolombiane. Altri importanti progetti architettonici sono stati: la costruzione della Ciudad Santa Fe, la Torre Pemex, la Torre Prisma, la Torre del Caballito, la Torre WTC, la Torre HSBC, la Torre Libertad, la Torre Mayor e la Plaza Ju\u00e1rez, opere destinate a ospitare le sedi di importanti societ\u00e0 economiche e di uffici governativi.\nNella scultura e nella pittura, a partire dal 1970 avvenne una rottura con le tendenze nazionaliste e con il compromesso politico del muralismo messicano, questione nella quale ebbe molto a che vedere la critica che Jos\u00e9 Luis Cuevas scrisse nel suo testo \"La cortina de nopal\".\nDalla loro parte, gli scrittori hanno cercato di avvicinarsi il pi\u00f9 possibile alla vita quotidiana, ai problemi urbani trasformando la capitale nello scenario di una gran variet\u00e0 di racconti. Tra gli esempi pi\u00f9 rappresentativi si deve segnalare \"La Onda\", le cronache di Monsiv\u00e1is o le poesie di Efra\u00edn Huerta.\nNel 1987, l'UNESCO ha iscritto il Centro Storico di Citt\u00e0 del Messico e Xochimilco nella lista dei Patrimoni dell'Umanit\u00e0, onore che si ripet\u00e9 nel 2004 per la Casa studio Luis Barrag\u00e1n, e nel 2007 per la Citt\u00e0 Universitaria.\nCinema.\nLa capitale messicana fa da sfondo a diversi film ed \u00e8 stata oggetto di documentari sin dai primi anni del Novecento.\nAuditori e teatri.\nEsistono diversi teatri sperimentali e auditori di minore capacit\u00e0, che sono usati dagli studenti di teatro e dalle scuole; come per esempio il Teatro el Granero, che si trova esattamente alle spalle dell'Auditorio Nacional.\nCi sono anche alcuni teatri gestiti dall'Instituto Mexicano del Seguro Social.\nCucina.\nA Citt\u00e0 del Messico \u00e8 possibile trovare un'ampia gamma di alimenti. Esistono zone specializzate nell'offerta di cibi preparati, come la Colonia Condesa, dove sono proliferati piccoli ristoranti e caffetterie,\nIn altre zone della citt\u00e0 \u00e8 possibile trovare ristoranti internazionali e di alta cucina. Ci sono anche zone dove esistono importanti ristoranti dedicati alla gastronomia messicana.\nLa stessa gastronomia locale, \u00e8 il risultato delle tradizioni culinarie di tutto il paese. L'antica tradizione gastronomica della Valle del Messico \u00e8 sparita poco a poco, visto la graduale scomparsa dei prodotti che gli indigeni coltivavano nella conca lacustre.\nAttualmente, trovare ahuautle (uova di moschini lacustri); \u00e8 praticamente impossibile,\nIl mixmole (mole di pesce), che si prepara a M\u00edxquic \u00e8 stato sostituito dalle \"lenguas de vaca\".\nIl Distretto Federale \u00e8 sede di eventi culinari di rilevanza nazionale come la Fiera Nazionale del Mole che si celebra durante le prime tre settimane di ottobre a San Pedro Atocpan (Milpa Alta).\nGeografia antropica.\nSuddivisioni amministrative.\nLimiti e divisioni politiche.\nIl distretto federale fu creato nel 1824 con il territorio corrispondente a un cerchio intorno a piazza della Costituzione. Nel 1898 furono fissati i limiti tra gli stati vicini e il distretto federale. Da allora il perimetro della capitale non ha subito molte modifiche, salvo piccoli cambiamenti a oriente.\nIl territorio della capitale si divide in 16 delegazioni. Ogni delegazione \u00e8 governata da un capo delegazionale, sin dall'anno 2000, eletto a suffragio universale.\nOgni delegazione \u00e8 integrata dai villaggi, dai quartieri e dalle colonie. I villaggi e i quartieri sono denominazioni che corrispondono a unit\u00e0 di vicinato molto antiche, alcuni sin dall'epoca precolombiana. Le colonie furono create a partire dall'espansione della zona urbana.\nDagli anni ottanta sono fioriti piccoli movimenti che combattono perch\u00e9 il distretto federale diventi lo Stato numero 32 della federazione. Questi movimenti furono in gran parte assorbiti dai partiti di sinistra.\nEconomia.\nIl Distretto Federale durante buona parte della storia del Messico indipendente \u00e8 stato il principale centro economico del paese. Nel XIX secolo i comuni periferiche basavano le proprie economie sull'agricoltura e il commercio dei beni prodotti nei campi. Tutti gli altri prodotti, (che altro non erano se non i principali beni di consumo), venivano scambiati nella citt\u00e0.\nLa citt\u00e0 in quanto capitale nazionale, si stava specializzando nella fornitura di servizi associati alla pubblica amministrazione. Alcuni dei suoi abitanti erano lavoratori agricoli, ma erano solo una piccolissima percentuale, in quanto la maggior parte dei cittadini lavorava nell'industria e nel terziario.\nDurante il XIX secolo le principali attivit\u00e0 industriali nel Distretto Federale furono quella tessile e quella della lavorazione della carta. A fine del secolo durante il porfiriato vennero introdotte macchine meccaniche in alcune fabbriche come \"La Magdalena\" o \"La Fama\". L'industria della capitale si trasform\u00f2 all'inizio del XX secolo quando venne promosso un modello di sviluppo chiamato modello di sostituzione di importazioni.\nTra il 1950 e il 1980 il distretto federale arriv\u00f2 a produrre fino al 36% del PIL nazionale. Ma da allora il Distretto Federale ha perso importanza nella costituzione del PIL, infatti all'inizio del XXI secolo la produzione della capitale rappresentava solo il 25% del totale.\nAllo stesso modo nel 1980 il Distretto Federale dava lavoro al 45% dei lavoratori dell'industria manifatturiera messicana, mentre solo un decennio dopo la percentuale era drasticamente calata fino ad arrivare al 33%; delle cinquecento imprese pi\u00f9 importanti del paese, nel 1982,\u00a0257 di queste avevano sede proprio a citt\u00e0 del Messico, solo sette anno dopo, il numero era calato a 145.\nLa recessione industriale nel distretto federale implic\u00f2 d'altra parte la crescita degli introiti del terziario, e di riflesso port\u00f2 alla crescita anche della cosiddetta economia informale. Dopo la crisi economica del Messico degli anni ottanta e novanta il DF fu una delle poche entit\u00e0 federali a incrementare il proprio PIL che pass\u00f2 dal 21% del 1988 al 23% del 1996. Inoltre il reddito pro capite venne incrementato anche a causa del terremoto del 1985.\nCitt\u00e0 del Messico \u00e8 uno dei centri finanziari pi\u00f9 grandi del mondo. Nel 2004 ha prodotto il 20,52% del PIL nazionale, che equivale all'incirca a quasi 133 miliardi di dollari. IL PIL pro capite della citt\u00e0 \u00e8 anche il pi\u00f9 alto del Messico ed \u00e8 stimato in $18.381. Questa cifra equivale al 2,5 volte il PIL nazionale, ed \u00e8 simile a quello di paesi come Portogallo, Estonia, Puerto Rico e Barbados.\nSecondo uno studio realizzato da PriceWaterHouseCoopers, Citt\u00e0 del Messico e la sua area metropolitana occupano l'ottavo posto nella classifica delle citt\u00e0 pi\u00f9 ricche del mondo avendo un GDP di 331 miliardi di dollari che verr\u00e0 raddoppiato, secondo lo stesso studio, prima del 2020, collocando Citt\u00e0 del Messico al settimo posto dietro solamente a citt\u00e0 come Tokyo, New York, Los Angeles, Londra e Parigi.\nIndustria e costruzioni.\nIl distretto federale e la sua zona metropolitana hanno sperimentato un processo di decentralizzazione delle attivit\u00e0 industriali a partire dagli ultimi anni ottanta. Questo processo fu stimolato dal governo federale visti i pericolosi livelli di inquinamento raggiunti in quegli anni e anche per i problemi derivanti dall'alta concentrazione demografica che port\u00f2 con s\u00e9 l'espansione industriale.\nLa maggior parte delle industrie hanno traslocato in citt\u00e0 vicine come Toluca, Santiago de Quer\u00e9taro e Puebla. La decentralizzazione delle industrie ha favorito una crescita delle attivit\u00e0 in altri stati della repubblica messicana, specialmente negli Stati del nord, dove a partire dagli anni novanta si sono stabilite numerose imprese di cosmetica.\nSecondo i dati della Segreteria dello Sviluppo Economico del Distretto Federale (Sedeco-DF), la citt\u00e0 conta con 54 zone industriali, e della superficie totale, 2.578 Ettari sono destinati ad uso industriale. Il PIL industriale della capitale rappresenta il 16,23% del totale della produzione industriale messicana e nel 2004 ha raggiunto un valore di MXN 50.768.867.000.\nQuesto sta a indicare la grande diminuzione dell'attivit\u00e0 industriale della citt\u00e0, infatti nel 1999 la capitale partecipava al prodotto industriale nazionale con il 18% con un valore di pi\u00f9 di 55 miliardi di Pesos Messicani.\nNel 2003, esistevano 27.727 unit\u00e0 economiche che furono qualificate come industriali e hanno dato lavoro a pi\u00f9 di 547.000 persone.\nLa zona con il maggior numero di queste unit\u00e0 fu Iztapalapa, con 5000 unit\u00e0 industriali.\nNel 2005, l'industria chimica e di trasformazione del greggio, l'industria alimentaria e la produzione di macchinari e di altri articoli metallici furono concentrati in buona parte nella mano d'opera dell'industria della capitale.\nMercati.\nLa Central de Abastos, situata nella zona orientale della citt\u00e0, \u00e8 il centro di distribuzione di prodotti alimentari pi\u00f9 importante del Messico.\nQuesto enorme mercato a sua volta fornisce altri mercati della citt\u00e0 e anche i mercati di altre entit\u00e0 federali; venne costruito agli inizi degli anni ottanta.\nOltre alla Central de Abastos, esistono numerosi mercati sparsi per tutta Citt\u00e0 del Messico, ne esiste quasi uno in ogni colonia. Alcune colonie ne hanno pi\u00f9 d'uno, specializzati in alimenti, artigianato, prodotti domestici e altri prodotti di consumo.\nAlcuni dei mercati pi\u00f9 famosi sono:\nEconomia informale.\nI mercati ambulanti, conosciuti come \"tianguis\", sono molto importanti per l'economia e servono come appoggio alle aree, alle colonie in cui periodicamente si stabiliscono. Sono comunemente distinguibili per i teloni di color rosa.\nI commercianti ambulanti sono presenti in moltissime aree della citt\u00e0 da moltissimi anni; in molti casi sono imprenditori indipendenti. Questo segmento del commercio nella capitale \u00e8 di somma importanza, visto che contribuisce a dare lavoro a tantissime persone e anche a muovere prodotti e a rafforzare l'economia interna.\nAlcuni commercianti ambulanti sono icone semi-nostalgiche della societ\u00e0 messicana, come i suonatori di organetto e il \"merenguero\". Ci sono anche i negozianti che si trasportano, e contemporaneamente trasportano i propri prodotti in un carretto o in una bicicletta, magari modificata, come per esempio il carretto dei \"camotes\" (\"patate dolci\") o l'arrotino.\nInfrastrutture e trasporti.\nViabilit\u00e0.\nIl Distretto Federale \u00e8 connesso con il resto del paese attraverso varie autostrade, che giungono alle principali citt\u00e0 del paese: Quer\u00e9taro (211\u00a0km), Toluca (65\u00a0km), Cuernavaca (85\u00a0km), Puebla (127\u00a0km), Texcoco (15\u00a0km), Tulancingo (100\u00a0km) e Pachuca (91\u00a0km).\nLe autostrade sono date in concessione a privati. Inoltre esistono strade federali a circolazione libera, anche se di minore qualit\u00e0.\nLa base della rete viale interna sono gli \"assi viali\", che formano un reticolo nella zona urbana del Distretto Federale. Completano la rete due anelli conosciuti come Circuito Interno e Anello Periferico. Tutti e due considerati assieme con la Calzada de Tlalpan, il Viaducto e Rio San Joaquin le cinque \"vie rapide\" della capitale. Nel 2006 furono conclusi i lavori di un'autostrada elevata sopra il ponente dell'Anello Periferico, con l'obiettivo di snellire il traffico in quella zona.\nSi prevede inoltre per la fine del 2007 la conclusione dei lavori dell'Asse Troncale Metropolitano, che mediante la costruzione di ponti viali negli incroci pi\u00f9 importanti dell'Asse 3 Oriente vuole costruire una via rapida che unisca Xochimilco con la Ciudad Azteca.\nTrasporto pubblico locale.\nMetropolitana.\nLa metropolitana di Citt\u00e0 del Messico \u00e8 la colonna vertebrale del sistema di trasporti pubblici della capitale messicana. Pu\u00f2 contare su 12 linee e 175 stazioni e trasporta quotidianamente quasi cinque milioni di passeggeri: \u00e8 superata solamente dalle metropolitane di New York, Mosca e Tokyo.. La metropolitana di Citt\u00e0 del Messico \u00e8 anche la pi\u00f9 estesa di tutta l'America Latina.\nLungo le linee 1, 2, 3, 4, 5, 6, 7, 8, 9 e B della metropolitana corrono treni con pneumatici in gomma, mentre lungo la linea A corrono treni con ruote di ferro.\nLa metropolitana di Citt\u00e0 del Messico \u00e8 assediata da venditori ambulanti di dolci o di prodotti contraffatti, specialmente CD e DVD.\nSu alcune linee durante determinate ore del giorno i primi due vagoni dei treni sono riservati a donne e bambini.\nNel dicembre 2006, \u00e8 stata approvata la costruzione della linea 12 (detta anche Linea del Bicentenario) cos\u00ec da meglio servire anche la zona sud della citt\u00e0.\nAutobus, metropolitana leggera e metrobus.\nIl sistema della metropolitana \u00e8 affiancato in diverse stazioni dalla rete di trasporto di passeggeri (RTP-DF) che presta servizio attraverso gli autobus, con circa 88 rotte che trasportano quotidianamente circa 260\u00a0000 passeggeri.\nOltre a queste due imprese, il governo della citt\u00e0 amministra il Sistema di Trasporti Elettrici del Distretto Federale (STE-DF), che si occupa della operativit\u00e0 delle quindici linee di filobus, della metropolitana leggera di Citt\u00e0 del Messico e del Metrobus\nEssendo imprese governative, La Metropolitana, la RTP e il STE-DF ricevono nutriti sussidi governativi che riescono a mantenere le tariffe di tutti i servizi entro i 3,00 MXN, l'equivalente di circa 0,18 \u20ac (tranne il Metrobus, la cui tariffa \u00e8 di 5,00 MXN). Il 19 novembre 2009 \u00e8 stata approvata la costruzione della linea 3 del Metrobus che correr\u00e0 lungo l'Eje 1 Poniente i cui lavori sono iniziati a marzo 2010.\nOltre alle tre imprese pubbliche di trasporto presenti, esiste a Citt\u00e0 del Messico una imponente flotta di autobus urbani, conosciuti come \"peseros\" o \"microbuses\". Questi sono divisi in circa cento rotte, lasciate in concessione, e supervisionate dalla Segreteria del trasporto e della viabilit\u00e0 del distretto federale.\nNel 2002 la segreteria del trasporto del distretto federale registrava 27.928 veicoli per il trasporto collettivo e 105\u00a0000 taxi.\nNell'agosto 2006 \u00e8 iniziata la costruzione del primo sistema ferroviario suburbano per passeggeri, chiamato treno suburbano della Valle del Messico, che dovrebbe ridurre le tre ore che al giorno d'oggi si impiegano per andare da Huehuetoca alla stazione Buenavista. Costituito da tre diverse linee, con lo scopo di connettere in maniera efficiente il centro della citt\u00e0 con la parte pi\u00f9 periferica dell'area metropolitana e con le zone limitrofe esterne ad essa, vanta al momento la prima linea, composta da sette stazioni e distinta dal colore rosso, inaugurata nel maggio 2008.\nTrasporti extraurbani.\nPer il trasporto terrestre con il resto del paese, il Distrito Federal pu\u00f2 contare con quattro terminal di autobus extraurbani (Nord, Sud, Est, Ovest). Inoltre pu\u00f2 contare con l'Aeroporto Internazionale di Citt\u00e0 del Messico, il pi\u00f9 importante del Messico e di tutta l'America Latina. L'aeroporto \u00e8 collegato con le principali capitali del Sud America, e con varie citt\u00e0 di tutto il mondo; inoltre \u00e8 collegato con tutti i principali aeroporti della Repubblica Messicana. Nel 2001, vista la ormai inadeguatezza del terminal si era progettata la costruzione di un nuovo scalo nell'area federale del Lago Texcoco, idea che venne presto accantonata dopo l'assassinio di un abitante di Atenco, durante una manifestazione contro la costruzione del terminal. In sostituzione al nuovo scalo sono stati potenziati gli aeroporti delle citt\u00e0 vicine ed \u00e8 stata avviata la costruzione del Terminal 2 dell'Aeroporto di Citt\u00e0 del Messico inaugurato nel gennaio del 2008.\nAmministrazione.\nCome sede dei poteri dell'Unione, Citt\u00e0 del Messico, ha uno statuto diverso da tutti gli Stati del Messico. Si considera come un territorio che non appartiene a nessuno Stato ma a tutti nella stessa maniera. Tra il 1927 e 1997 il presidente della repubblica esercitava l'amministrazione del distretto attraverso il dipartimento del distretto federale, che era guidato da un reggente.\nNel 1993, lo status del distretto federale fu modificato con l'approvazione dello statuto del governo del distretto federale. Il presidente Carlos Salinas de Gortari il 26 luglio 1994 riconobbe il diritto ai cittadini della capitale di eleggere i propri rappresentanti. Nel 1997 per la prima volta gli abitanti della capitale poterono eleggere il capo del governo del distretto federale, anche se questo ha ancora facolt\u00e0 limitate e le decisioni sono soggette al vaglio della presidenza.\nNel parlamento il Distretto Federale \u00e8 rappresentato come ogni altro Stato dell'unione. In Senato \u00e8 rappresentato da 3 senatori 2 di maggioranza e 1 della prima opposizione, nella Camera dei deputati \u00e8 rappresentato da un numero conseguente alla popolazione nell'ultima legislatura \u00e8 rappresentato da 30 deputati.\nL'Assemblea Legislativa del Distretto Federale \u00e8 costituita da 66 deputati, solo 40 di questi vengono eletti mediante voto diretto dei cittadini, in rappresentanza delle 40 circoscrizioni elettorali uninominali della citt\u00e0;\ni restanti 26 deputati sono scelti attraverso il principio di rappresentanza proporzionale (deputati plurinominali).\nLa IV Legislatura dell'Assemblea Legislativa (2006-2009) \u00e8 cos\u00ec formata:\nGemellaggi.\nCitt\u00e0 del Messico \u00e8 gemellata con\nSport.\nA Citt\u00e0 del Messico trovano sede alcune delle infrastrutture sportive pi\u00f9 importanti del paese. \u00c8 la sede del Comitato Olimpico Messicano, della Pan American Sports Organisation, (l'ente organizzatore dei giochi panamericani), della Scuola Nazionale di Educazione Fisica e della Scuola Nazionale di Allenatori Sportivi. Conta con vari impianti sportivi, il maggiore dei quali \u00e8 la Citt\u00e0 Sportiva della Magdalena Mixiuhca; dove sorge l'Autodromo Hermanos Rodr\u00edguez, il Foro Sol, il Palacio de los Deportes, il Velodromo Olimpico e la Sala delle Armi. In altre parti della citt\u00e0 sorgono le piscine olimpiche, le palestre olimpiche la pista olimpica di canottaggio e tre stadi di calcio: il \"mitico\" Stadio Azteca, lo Stadio Azul e lo Stadio Olimpico Universitario.\nCitt\u00e0 del Messico ha organizzato nel 1968 i giochi della XIX Olimpiade, giochi che videro la miglior prestazione della squadra nazionale messicana, con un totale di nove medaglie. Il Messico ebbe la possibilit\u00e0 di ospitare i mondiali di Calcio del 1970, che verranno sempre ricordati per quella che venne in seguito definita la \"Partita del secolo\" ossia la semifinale tra Italia e Germania Ovest disputata allo Stadio Azteca.\nSolo sedici anni pi\u00f9 tardi nel 1986 in seguito al ritiro della candidatura Colombiana il Messico si ritrova ad ospitare i mondiali di calcio rendendo cos\u00ec Citt\u00e0 del Messico la citt\u00e0 ad aver ospitato il maggior numero di partite \"mondiali\". Citt\u00e0 del Messico \u00e8 stata anche sede dei Giochi Panamericani (nel 1975 e nel 1955), dei Giochi Centroamericani e dei Caraibi (nel 1926, 1954, 1990 e 2014) e della Universiade del 1979.\nLa capitale messicana \u00e8 sede di alcune importanti squadre della prima divisione della Liga mexicana de futbol: Club America, Cruz Azul, Pumas de la UNAM. Lo Stadio Azteca \u00e8 sede del Club America e del suo club Associato Socio Aguila F.C., e raggiunge una capacit\u00e0 di 110.000 spettatori.\nLa NASCAR organizza dal 2005 la \"Busch Seriers races\" nell'autodromo Hermanos Rodriguez.\nLa citt\u00e0 \u00e8 stata sede del Gran Premio del Messico di Formula 1 dal 1963 al 1970, dal 1986 al 1992 e dal 2015 al 2019 ed \u00e8 sede del Gran Premio di Citt\u00e0 del Messico dal 2021, a seguito della cancellazione della gara nel 2020, a causa della pandemia di COVID-19.\nAltri nomi.\nCitt\u00e0 del Messico \u00e8 tradizionalmente conosciuta anche con il nome di \"la ciudad de los Palacios\" (\"la citt\u00e0 dei palazzi\"), soprannome attribuitole dal Barone Alexander von Humboldt che visit\u00f2 la citt\u00e0 nel XIX secolo.\nDurante il governo di L\u00f3pez Obrador venne rinominata \"la ciudad de la Esperanza\" (\"la citt\u00e0 della speranza\"). Recentemente, il nuovo sindaco Marcelo Ebrard ha voluto rimpiazzare il vecchio soprannome con \"Capital en movimiento\" (\"capitale in movimento\").\nPi\u00f9 recentemente, in seguito all'approvazione dei matrimoni tra persone dello stesso sesso, Citt\u00e0 del Messico \u00e8 stata rinominata la citt\u00e0 \"gaya\" dell'America Latina.\nLa citt\u00e0 \u00e8 colloquialmente chiamata \"Chilangolandia\" visto che gli abitanti sono anche chiamati \"chilango\" (anche se esattamente, con questo termine, si identificano gli immigrati provenienti dagli altri stati della Repubblica Messicana).\nI residenti di Citt\u00e0 del Messico sono propriamente chiamati \"capitalinos\" (in riferimento al fatto che la citt\u00e0 \u00e8 la capitale del Messico), pi\u00f9 recentemente sono stati definiti \"defe\u00f1os\" (in riferimento all'abbreviazione postale di Distretto Federale D.F.)."}
{"id": "59327", "revid": "7336", "url": "https://it.wikipedia.org/wiki?curid=59327", "title": "Condizione della donna nelle societ\u00e0 antiche e moderne", "text": ""}
{"id": "59330", "revid": "181699", "url": "https://it.wikipedia.org/wiki?curid=59330", "title": "Berserk", "text": ""}
{"id": "59332", "revid": "729019", "url": "https://it.wikipedia.org/wiki?curid=59332", "title": "Castello delle Carpinete", "text": "Il castello delle Carpinete \u00e8 un castello medievale costruito prima del 1077 a Carpineti, in provincia di Reggio Emilia, a cavallo delle valli del Secchia e del Tresinaro; \u00e8 uno dei pi\u00f9 vasti dell'Appennino reggiano. A fianco dell'ingresso del castello si trova la chiesa di Sant'Andrea, consacrata nel 1117.\nStoria.\nNon \u00e8 nota con certezza la data della costruzione. Fu di propriet\u00e0 della contessa Matilde di Canossa ed \u00e8 certo che gi\u00e0 nel 1077 papa Gregorio VII vi si rifugi\u00f2 per difendersi da Enrico IV e da Carpineti dat\u00f2 numerosi atti del suo Governo. La contessa Matilde tenne nel castello, nell'anno 1092, che era divenuto la sua sede preferita, un \"placito\", o congresso, con Eriberto, vescovo di Reggio, e altri prelati per decidere se continuare la guerra contro Enrico IV. Dalle Carpinete anch'essa dat\u00f2 molti atti di governo e un secondo placito vi si tenne nel 1114.\nEssendo il castello bene allodiale della contessa, alla sua morte esso segu\u00ec le vicende del patrimonio matildico. Compreso nella donazione fatta alla Chiesa, fu contrastato e assalito da signorotti dei territori circostanti, come dai signori Da Baiso, dai parmigiani di Moroello Malaspina e dal Comune di Reggio, che ottenne dai carpinetani giuramento di fedelt\u00e0 nel 1218. Assieme alla maggior parte del patrimonio matildico, Carpineti fin\u00ec in mano ai Fogliani dai quali nel 1385, per la vendita compiuta da Carenza, erede di Almerico da Fogliano, pass\u00f2 in gran parte alla famiglia dei Sessi.\nLa restante parte rest\u00f2 ai Fogliani fino al 1409, anno in cui tutti i territori della potente famiglia passarono agli Estensi, che possedettero la montagna reggiana, parte integrante del ducato di Reggio, sino al secolo XIX. Nel 1513 il governatore pontificio di Reggio Giovanni Gozzadini assegn\u00f2 il castello al bandito Domenico Amorotto, nativo proprio di Carpineti, come riconoscimento per la sua fedelt\u00e0. Dieci anni dopo il castello torna nelle mani degli Estensi. Nel Seicento Carpineti fu feudo dei marchesi Fontanelli, successivamente dei Molza e nel secolo XVIII del conte Giannini, infine della famiglia Valdrighi, ultima feudataria sotto gli Estensi."}
{"id": "59337", "revid": "161374", "url": "https://it.wikipedia.org/wiki?curid=59337", "title": "Strada della Lunigiana", "text": ""}
{"id": "59343", "revid": "9", "url": "https://it.wikipedia.org/wiki?curid=59343", "title": "Scisma d'occidente", "text": ""}
{"id": "59349", "revid": "228587", "url": "https://it.wikipedia.org/wiki?curid=59349", "title": "Distretti governativi della Germania", "text": "I distretti governativi della Germania (in tedesco: \"Regierungsbezirk\", pl. \"Regierungsbezirke\") sono suddivisioni territoriali di decentramento amministrativo dei L\u00e4nder, e raggruppano ciascuno un certo numero di circondari. Sono istituiti in 4 dei 16 L\u00e4nder della Germania e, in Baviera, sono gestiti da autorit\u00e0 democraticamente elette e corrispondono territorialmente a ciascun distretto (\"Bezirk\"). La loro funzione \u00e8 quella di distribuire su ambiti pi\u00f9 ristretti le agenzie amministrative delle regioni troppo grandi.\nSuddivisioni attuali.\nAttualmente in Germania esistono i seguenti 19 distretti governativi:\nBaviera.\nSi tratta dell'unica regione dove il Governatorato (\"Regierung\") e il Distretto (\"Bezirk\") sono due amministrazioni geograficamente coincidenti ma funzionalmente distinte: la prima svolge le funzioni di una prefettura, la seconda quella di una provincia.\nSuddivisioni abolite.\nTre regioni hanno abolito i loro 10 distretti, che rimangono comunque come ripartizioni statistiche:\nRenania-Palatinato.\nIl 1\u00ba gennaio 2000 sono stati aboliti i 3 distretti della Renania-Palatinato:\nBassa Sassonia.\nIl 31 dicembre 2004 sono stati aboliti i 4 distretti della Bassa Sassonia:\nSassonia-Anhalt.\nIl 1\u00ba gennaio 2005 sono stati aboliti 3 distretti della Sassonia-Anhalt:\nCaso della Sassonia.\nUn caso particolare \u00e8 quello della Sassonia, che ripartisce il suo territorio in tre aree per gli uffici dei suoi ministeri con basi a Lipsia, Dresda e Chemnitz. Gli altri otto L\u00e4nder, tra cui ovviamente le tre citt\u00e0-stato, non hanno mai creato distretti nella loro giurisdizione. A soli fini statistici di Eurostat dunque, la ripartizione in distretti e aree non distrettualizzate divide il territorio tedesco in 38 zone."}
{"id": "59350", "revid": "123418207", "url": "https://it.wikipedia.org/wiki?curid=59350", "title": "Resilienza (ingegneria)", "text": "La resilienza \u00e8 una propriet\u00e0 meccanica, definita come \nIn ingegneria, viene misurata come la capacit\u00e0 di un materiale di resistere a forze dinamiche, ovvero ad urti, fino a rottura, assorbendo energia con deformazioni elastiche e plastiche. Questa definizione di resilienza coincide con quella che in letteratura tecnica inglese viene chiamata \"impact toughness\" o \"impact strength\". Nella pratica degli esami di laboratorio la resilienza viene valutata tramite la prova di Charpy, o, pi\u00f9 raramente, tramite la prova di Izod, misurando l'energia necessaria a rompere, in un sol colpo, il provino del materiale in esame. I risultati di queste prove sono dipendenti dalle dimensioni del provino utilizzato ed hanno solo valore comparativo.\nLa resilienza non va confusa con la tenacit\u00e0, che \u00e8 l'energia assorbita da un corpo durante una deformazione plastica.\nModulo di resilienza.\nL'area sottesa al tratto di curva sforzo-deformazione, ottenuta da una prova di trazione del materiale, \u00e8 l'energia per unit\u00e0 di volume formula_1, espressa in pascal formula_2 richiesta per deformare a trazione un campione di materiale fino a un valore di deformazione formula_3:\nSe vale la legge di Hooke, la parte di area al di sotto del tratto elastico della curva \u00e8 triangolare (andamento elastico-lineare). In questo modo, svolgendo l'integrale precedente per il tratto lineare, si pu\u00f2 definire il modulo di resilienza formula_5:\nindicando con formula_7 il modulo di Young, con formula_8 il valore dello sforzo allo snervamento e con formula_9 la corrispondente deformazione elastica.\nDalla suddetta relazione risulta che un materiale \u00e8 pi\u00f9 resiliente al crescere della tensione di snervamento e al decrescere del modulo di Young.\nDa notare che il modulo di resilienza \u00e8 definito tramite un diagramma sforzo-deformazione ottenuto da una prova statica di trazione e che questa definizione di coincide con quella che in letteratura tecnica inglese viene chiamato \"modulus of resilience\".\nTipologie di rottura.\nIl reciproco del modulo di resilienza \u00e8 l'indice di fragilit\u00e0.\nI materiali che presentano bassa resilienza sono detti \"fragili\".\nLe \"rotture duttili\" sono rotture che avvengono con deformazione del materiale. Nei metalli le superfici in corrispondenza di tali rotture hanno aspetto fibroso e lucentezza setacea.\nLe \"rotture fragili\" sono rotture che avvengono per decoesione del materiale senza essere precedute da deformazioni. Nei metalli le superfici in corrispondenza di tali rotture hanno aspetto granulare e lucentezza cristallina.\nResilienza e temperatura.\nLa tenacit\u00e0 \u00e8 importante nello studio dei materiali a bassa temperatura.\nIn genere un materiale diventa pi\u00f9 fragile al diminuire della temperatura, cio\u00e8 l'energia necessaria a romperlo diminuisce con la temperatura.\nIn particolare esiste un intervallo di temperatura, detto \"zona di transizione\", in cui si ha un abbassamento improvviso della tenacit\u00e0 di un materiale.\nLa resilienza \u00e8 usata anche per stabilire l'intervallo di temperature in cui avviene il passaggio da comportamento duttile a comportamento fragile (transizione duttile-fragile) e pertanto il valore minimo della temperatura (temperatura di transizione) per la quale il materiale pu\u00f2 essere utilizzato restando duttile.\nLa temperatura di transizione oltre la quale la frattura da fragile diventa duttile non \u00e8 una caratteristica intrinseca del materiale.\nPer convenzione si definisce temperatura di transizione duttile-fragile quel valore di temperatura in corrispondenza della quale la superficie di frattura si presenta per il 50% fragile.\nI metalli con reticolo cubico a corpo centrato diventano fragili alle basse temperature, mentre quelli con reticolo cubico a facce centrate rimangono duttili anche alle basse temperature."}
{"id": "59351", "revid": "6923", "url": "https://it.wikipedia.org/wiki?curid=59351", "title": "Resilienza (biologia)", "text": "La resilienza (dal latino \"resiliens -entis\", part. pres. di \"resilire\" \u00abrimbalzare\u00bb) in ecologia e biologia \u00e8 la capacit\u00e0 di un materiale di autoripararsi dopo un danno o di una comunit\u00e0 (o sistema ecologico) di ritornare al suo stato iniziale dopo essere stata sottoposta a una perturbazione che l'ha allontanata da quello stato.\nEcologia.\nNel caso di un ecosistema la perturbazione pu\u00f2 avere origine antropica (ad es. inquinamento, disboscamento, cambiamento climatico, l'invasione da parte di una o pi\u00f9 specie aliene) o naturale (ad es. un evento atmosferico, un incendio, una frana).\nGli ecosistemi mediterranei di tipo naturale (ad es. la macchia mediterranea), caratterizzati da forte variabilit\u00e0 di molti fattori ambientali, hanno evoluto una forte resilienza a eventi naturali quali incendi, forti mareggiate, crollo di costoni rocciosi e le specie tipiche di questi ambienti riescono a ricolonizzare velocemente le aree distrutte o fortemente degradate da questo tipo di eventi.\nDi contro, molti ambienti tropicali (ad es. la foresta pluviale o le barriere coralline), i cui parametri ambientali sono rimasti quasi immutati per millenni, non hanno la capacit\u00e0 di rigenerarsi a seguito di disturbi anche molto meno degradanti di quelli descritti sopra.\nIn generale si pensa che in un ecosistema a una maggiore variabilit\u00e0 dei fattori ambientali corrisponde una pi\u00f9 alta resilienza delle specie che vi appartengono.\nIn caso di specie animali e vegetali, quando queste presentano alti tassi di resilienza vengono definite specie r-strateghe."}
{"id": "59354", "revid": "767487", "url": "https://it.wikipedia.org/wiki?curid=59354", "title": "Premio Clay", "text": ""}
{"id": "59356", "revid": "834", "url": "https://it.wikipedia.org/wiki?curid=59356", "title": "Clay Mathematics Institute", "text": ""}
{"id": "59359", "revid": "339392", "url": "https://it.wikipedia.org/wiki?curid=59359", "title": "Millennium Prize", "text": ""}
{"id": "59362", "revid": "287204", "url": "https://it.wikipedia.org/wiki?curid=59362", "title": "Isole Aland", "text": ""}
{"id": "59364", "revid": "124687229", "url": "https://it.wikipedia.org/wiki?curid=59364", "title": "Juan Ram\u00f3n Jim\u00e9nez", "text": "Premio Nobel per la letteratura nel 1956, \u00e8 stato uno dei pi\u00f9 importanti intellettuali della generazione del '14.\nBiografia.\nFiglio di Purificaci\u00f3n Mantec\u00f3n e di V\u00edctor Jim\u00e9nez, un facoltoso produttore e commerciante di vini, Juan Ram\u00f3n nacque la vigilia del Natale del 1881 in una casa di calle de la Ribera, a Moguer, nella provincia andalusa di Huelva, paese dove, secondo la tradizione, soggiorn\u00f2 Colombo prima della grande avventura americana. La famiglia si trasfer\u00ec nel 1887 in una grande e bella casa di calle Nueva, dove il poeta trascorrer\u00e0 tutta la sua giovinezza.\nDopo i primi studi compiuti a Moguer, a undici anni fu messo nel collegio dei Gesuiti di Puerto Santa Maria, vicino a Cadice. L\u00e0 avvert\u00ec le prime tristezze, provocate dalla lontananza dalla famiglia e appena alleviate dai ritorni estivi a Moguer. Conclusi gli studi secondari nel giugno del 1896, Jim\u00e9nez si iscrisse, per volont\u00e0 del padre, alla Facolt\u00e0 di diritto dell'Universit\u00e0 di Siviglia, ma non concluse gli studi, poich\u00e9 la sua aspirazione \u00e8 volta all'arte, ama la pittura e la letteratura: \u00abIo scrivevo, scrivevo come un pazzo, versi e prose. E, inoltre, li pubblicavo. Nessun giornale o rivista, di Huelva, di Siviglia, di Madrid, a quell'epoca, mi lesin\u00f2 spazio e, in molti, ebbi un posto di rilievo, il ritratto e persino un compenso. E leggevo, leggevo disordinatamente, tumultuosamente, tutto quanto mi capitava tra le mani\u00bb.\nLegge B\u00e9cquer, Rosal\u00eda de Castro, Verdaguer, i grandi poeti romantici (Byron, Hugo, Heine, Goethe), il \"Romancero\".\nSi susseguono i periodici ritorni a Moguer, dove andr\u00e0 sempre per ritrovare la forza nella sua terra e dove si alza l'albero dalla vasta fronda e dalla grande ombra che, come nel mito, sar\u00e0 nella successiva visione la sua infanzia e la poesia stessa.\nIn questo periodo inizia l'attivit\u00e0 poetica di Ram\u00f3n con i versi inviati alle riviste e il viaggio nel 1900 a Madrid dove fa la conoscenza di Francisco Villaespesa, che lo introduce nel gruppo di letterati (Salvador Rueda, Jacinto Benavente, Valle-Incl\u00e0n) che fanno circolo intorno a Rub\u00e9n Dar\u00edo, la cui poesia influenzer\u00e0 successivamente Jim\u00e9nez, e saranno costoro che lo aiuteranno a trovare i titoli per i suoi primi libri, \"Ninfeas\" e \"Almas de violeta\". Sempre nel 1900 il poeta ritorna a Moguer dove la morte del padre acuisce la sua paura nevrotica per la morte e le malattie.\nViaggi attraverso l'Europa.\nTra il 1900 e il 1904 la depressione lo costringe a trascorrere lunghi periodi in una clinica ad Arcachon, vicino a Bordeaux e da qui compie viaggi in Svizzera e in Italia e si d\u00e0 alla lettura dei poeti simbolisti.\nSi trasferisce in una clinica a Madrid, dove organizza riunioni alle quali partecipano i fratelli Machado, Valle-Incl\u00e1n, Benavente e in seguito si stabilisce presso il suo medico personale, Louis Simarro che lo introduce nell'ambiente della Residencia de Estudiantes, dove conosce le opere di Nietzsche e Schopenhauer.\nIn Francia Jim\u00e9nez si era avvicinato alla poesia di Mallarm\u00e9, Rimbaud, Laforgue, Baudelaire ed era entrato in contatto con i poeti del \"Mercure\" e con Jammes. Si era cos\u00ec allontanato dall'influenza di Rub\u00e9n Dario per scoprire B\u00e9quer.\nNel 1902 pubblica \"Rimas\" e fa la conoscenza di P\u00edo Baroja, dei fratelli Antonio e Manuel Machado e di Miguel de Unamuno. Nel 1903 appare \"Arias tristes\" e vanno formandosi \"Jardin\u00e9s lejanos\" e \"Pastorales\". Nello stesso anno fonda, insieme a Mart\u00ecnez Sierra e a Ram\u00f3n P\u00e9rez de Ayala, la rivista \"Helios\", aperta alle grandi correnti letterarie europee.\nDal 1905 al 1912 Jim\u00e9nez risiede isolato a Moguer, dove scrive intensamente e incontra l'asinello Platero che diventata personaggio principale della sua poesia nel celeberrimo \"Platero y Yo\", che lo accompagner\u00e0 per sempre. L'opera verra successivamente musicata dal compositore Mario Castelnuovo-Tedesco. Stringe amicizia con il pittore Sorolla. Pubblica \"Elejias\" (1908-1910), \"Las hojas verdes\" e \"Baladas de primavera\" nel 1910, \"La soledad sonora,\" \"Pastorales\" e \"Poemas magicos y dolientes\" nel 1911.\nSulla collina madrilena.\nRitorna a Madrid per tre anni, fino al 1915, coltivando l'amicizia con Unamuno, Machado, Ortega y Gasset e i pi\u00f9 giovani Garc\u00eda Lorca, Alberti e Dal\u00ed. Nel 1916 si imbarca per New York per sposare Zenobia Camprub\u00ec Aymar, conosciuta a Madrid tre anni prima e con la quale aveva lavorato alla traduzione dall'inglese dei testi di Rabindranath Tagore, scrivendo anche la prefazione per il libro pubblicato nel 1915.\nIn quello stesso anno, cos\u00ec decisivo per la sua vita e la sua poesia, egli scrive\" Estio\" e durante il viaggio per New York, in nave, scriver\u00e0 \"Diario de un poeta reci\u00e9n casado\" e apprender\u00e0 con dispiacere la morte del maestro di tutti, Rub\u00e9n Dar\u00edo.\nMelancolia.\nTra il 1912 e il 1916 Jim\u00e9nez pubblica \"Melancolia\" (1912), Laberinto (1913), la narrazione poetica \"Platero y yo\" nel 1914, tipica variazione della narrativa modernista spagnola, in una prima edizione ridotta ed \"Estio\" nel 1916. Nel 1917 si stabilisce a Madrid con la moglie Zenobia dove rimane fino al 1936 e fino al 1920 decide di vivere isolato per dedicarsi quasi esclusivamente alla scrittura. Saranno di questo periodo le sue opere pi\u00f9 significative come \"Segunda antolojia po\u00e9tica\", \"Eternidades\", \"Pietra y cielo\", \"Poesia\" e \"Belleza\".\nLa poesia di Jim\u00e9nez, che accoglie nei suoi versi la purezza di Tagore e che risente dell'influenza di Goethe diventa universale e il poeta \u00e8 al centro della vita culturale del suo paese. Tra il 1921 e il 1927 cura riviste di breve durata e pubblica la rivista \"Indice\", alla quale collaborano Ortega, Machado, Alfonso Reyes, G\u00f3mez de la Serna, Salinas e tanti altri che lo chiamano \"maestro\".\nTra il 1928 e il 1936 inizia a scrivere i ritratti di \"Espa\u00f1oles de tres mundos\" che provocarono non poche polemiche. Nel 1935 rifiuta l'invito a far parte della Real Academia. Nel 1936 escono \"Canci\u00f3n\" e \"Verso y prosa para ni\u00f1os\". A giugno dello stesso anno fa leggere alla \"Residencia de Estudiantes\" un testo dal titolo \"Politica po\u00e9tica\" e la casa editrice Signo inizia la pubblicazione delle sue opere complete, prevista in 21 volumi.\nDopo la guerra civile, verso USA e Porto Rico.\nPoco dopo lo scoppio della guerra civile spagnola il poeta insieme alla moglie lascia la sua patria per gli Stati Uniti: qui cerca invano di spingere il governo a intervenire per riportare la pace in Spagna. Trascorre un breve periodo a Porto Rico, quindi si stabilisce con la moglie all'Avana.\nNel 1939 ritorna negli Stati Uniti dove collabora a riviste americane, tiene conferenze e corsi nella Carolina, nel Maryland, a Washington, a Riverdale. Nel 1946 \u00e8 colpito da una grave depressione e due anni dopo compie un viaggio in Argentina e in Uruguay dove \u00e8 accolto calorosamente ed \u00e8 invitato da tutte le universit\u00e0.\nDi esilio in esilio il destino lo spinge di nuovo a Porto Rico dove egli insegna all'universit\u00e0, ma nel 1956 lo accoglieranno gli avvenimenti ultimi della sua vita, la morte della moglie Zenobia, avvenuta tre giorni dopo il conferimento del premio Nobel per la letteratura e infine, nel 1958, la morte.\nPoetica.\nLa poesia di Juan Ram\u00f3n Jim\u00e9nez \u00e8 alla radice del contemporaneo \"Siglo de oro\" (il \"Secolo d'oro\") della poesia spagnola. Lorca, Salinas, Guill\u00e9n ne hanno assorbito il succo, mentre Unamuno, Machado e Ortega, oltre all'amicizia con il poeta ne hanno raccolto i riflessi.\nLa poesia di Jim\u00e9nez segue un percorso ben preciso che va dal simbolismo ai miti della perfezione formale passando dalla musicalit\u00e0 esteriore a una musica sottile che nasce dall'interno.\nVladimir Weidl\u00e9 definisce la poesia di Jim\u00e9nez \"Mistero in piena luce\" e la definizione \u00e8 perfetta per disegnare i contorni di una poesia tesa tra intelligenza e passione, tra estasi e domanda, tra natura e spirito. Una poesia che ha il valore di simbolo nel paesaggio cos\u00ec diverso della lirica novecentesca, la lirica di un solitario, instancabile ricercatore di emozioni.\nLa lirica del suo primo periodo, fino al \"Diario de un poeta reci\u00e9n casado\", rappresenta caratteri tipici del simbolismo, che dalla ricchezza modernista attinge solo una consumata sensibilit\u00e0 decadente.\nUn tempo senza tempo.\nI primi libri, \"Ninfeas\" e \"Almas de violeta\" sono romantici con evidenti influssi di Heine e di B\u00e9cquer tanto da far avvicinare il poeta ai pittori impressionisti, anche per la coincidenza della prima raccolta juanramoniana con il nome \"Nymph\u00e9as\" dato da Monet ai suoi paesaggi dipinti tra il 1890 e il 1900.\nIl romanticismo non scomparir\u00e0 presto dalla poesia di Jim\u00e9nez. In \"Arias tristes\" vi \u00e8 una immagine di grande dolcezza e di mesta elegia che si far\u00e0 sentire in tutto il primo Jim\u00e9nez. In \"Arias tristes\" il poeta elabora un lessico ristretto che costituisce un paradigma di simboli intorno alle immagini della notte, della luna, del giardino.\nLa comunione con la natura si fa sentire nella percezione magica di un tempo che non ha tempo, di uno spazio lontano, quello del villaggio e quindi quello di una infanzia salvatrice. Nei paesaggi stilizzati di \"Jardines lejanos\" risuonano le cadenze della poesia di Verlaine con il ritmo di una solitudine crepuscolare.\nIl tema della morte, cos\u00ec ricorrente nella poesia di Jimenez, sta a significare la fugacit\u00e0 dell'uomo, ma l'attardarvisi \u00e8 anche un tentativo per comprenderla e accettarla. Lo smarrimento delle illusioni \u00e8 molto intenso in \"Elejias\" mentre in \"La soledad sonora\" la solitudine acquista un valore positivo, quasi una opportunit\u00e0 di unione pi\u00f9 profonda con la natura e quindi con la poesia.\nLa centralit\u00e0 del tema amoroso.\n\"Sonetos espirituales\" segna un primo cambiamento e in esso, alla malinconica passivit\u00e0, si sostituisce la centralit\u00e0 del tema amoroso che rispecchia, nella vita reale di Jimen\u00e9z, il rapporto iniziato con Zenobia.\nPoesia e anima sembrano coincidere nelle terzine del sonetto \"A mi alma\" che sembrano una specie di manifesto poetico: \"Signo indeleble pones en las cosas. /Luego, tornada gloria de las cumbres, /revivir\u00e0s en todo lo que sellas. //Tu rosa ser\u00e0 norma de las rosas; tu o\u00ecr, de la armonia; de las lumbres /tu pensar; tu velar, de las estrellas.\"\n\"Poni un segno indelebile alle cose. /Gloria di cime, poi, ti riconduci /a vita in quel che stai per sigillare. //La tua rosa sia norma delle rose; /dell'armonia, il tuo udito; delle luci; /il pensare; degli astri, il tuo vegliare\".\nIl vegliare inquieto delle stelle \u00e8 l'ultima norma che rappresenta la poetica dell'idea, come attivit\u00e0 del pensiero e la rosa intesa come norma \u00e8 l'essenza della bellezza.\nAl centro di \"Estio\" l'amore acquista stabilit\u00e0 attraverso l'appropriazione della donna amata, ricreata nell'anima del poeta che, in questo modo, \u00e8 pronto a varcare l'oceano che diventa spazio concreto e nello stesso tempo simbolo di uno spazio puramente spirituale.\nIl verso libero.\nIn \"Diario de un poeta reci\u00e9n casado\", che nell'edizione successiva sar\u00e0 intitolato \"Diario de poeta y mar\", avviene un'importante svolta.\nLa scelta dei paradigmi lessicali \u00e8 differente da quella dei libri precedenti, soprattutto per la scarsit\u00e0 degli aggettivi sensoriali.\nIl materiale viene condensato in brevi segmenti e viene usato il verso libero, forma appropriata per il poeta che non vuole essere dominato dalla poesia ma controllarla e risalta l'alternanza dei versi con una prosa poetica ricca di sfumature.\nLa riscoperta del proprio io.\nMa la novit\u00e0 pi\u00f9 significativa consiste nella riscoperta del proprio io circoscritto tra anima, cielo e mare.\nCome in \"Sonetos\", nel \"Diario de un poeta reci\u00e9n casado\" il viaggio rappresenta la difficile mediazione tra il passato lasciato in Spagna, il cielo dell'infanzia e la terraferma del nuovo mondo legata all'amore della donna che attende al di l\u00e0 delle incerte onde.\nNew York, con la sua moderna metropoli risulta estranea al poeta, incoerente e volgare, in pieno contrasto con la sua idea di bellezza e sar\u00e0 questa la premessa per la piena accettazione dell'amore e del mare che ora \u00e8 riconosciuto non pi\u00f9 fuori e quindi esposto alla \"mancanza\", ma dentro il poeta, rassicurandolo.\nIl componimento \u00e8 basato su ritmi di settenari e novenari e si conclude con un endecasillabo. La libert\u00e0 del primo verso \u00e8 ottenuta staccando un frammento da un settenario (\"al agua mas no al cielo\") che viene aggiunto al primo verso con lo scopo di porre in parallelo \"al agua\" e \" al cielo\" per concedere una pausa ritmica di maggior respiro al \"cielo\" che rimane indenne al confronto della condizione dell'acqua che viene solcata.\nIn questo testo poetico si pu\u00f2 trovare il modello di un simbolismo rinnovato che far\u00e0 da riferimento a met\u00e0 della poesia spagnola e rappresenta un passaggio importante nella sua poetica.\nIl disaccordo con la precedente poesia.\nUna nuova conquista avviene in \"Eternidades\" dove il poeta esordisce dichiarando il proprio disaccordo con tutta la sua precedente poesia troppo soffocata dalle immagini.\nIn \"Eternidades\" e nelle raccolte successive, \"Piedra y cielo\", \"Poes\u00eda\" e \"Belleza\", la parola acquisisce maggiore arricchimento e diventa sempre pi\u00f9 profonda nel significato per la conoscenza delle cose designate al di l\u00e0 della loro apparenza.\nIl punto di arrivo.\nIl punto di arrivo di questa fase della ricerca di Jim\u00e9nez si trova in \"La estaci\u00f3n total\" che risale agli anni tra il 1923-1936, anche se la pubblicazione avviene nel 1946.\nOra, anche la morte, come fine del tempo, acquista un senso positivo e il poeta impara il linguaggio dell'universo nelle manifestazioni della natura accettando cos\u00ec l'ascendenza platonica e romantica.\nQuesta stessa concezione verr\u00e0 sviluppata in \"Animal de fondo\", dove egli fa risalire l'immagine della propria opera poetica all'identit\u00e0 di amore e bellezza che si manifestano nell'universo.\nLa poetica di Jim\u00e9nez \u00e8 in accordo con le posizioni ideologiche degli anni venti illustrate da Ortega y Gasset e l'obiettivo \u00e8 quello di raggiungere la \"purezza\" nella poesia intesa come attivit\u00e0 dello spirito astratta dalle realt\u00e0 corporee e dal mondo delle passioni per esaltare il potere puramente creativo della parola.\nCuriosit\u00e0.\nFra queste modifiche, nessuna delle quali \u00e8 parte integrante dell'ortografia spagnola attuale, la pi\u00f9 conosciuta, anche perch\u00e9 legata, come lui stesso afferma, al suo nome e cognome, \u00e8 la prima.\nBibliografia.\nPrime edizioni.\nLe poesie e i libri subirono da parte di Jim\u00e9nez incessanti rimaneggiamenti, che andavano dai titoli alla stessa struttura, per le vecchie edizioni si rimanda all'ultimo ordinamento disposto dal poeta in \"Tercera antolojia po\u00e9tica (1898-1953)\" edita da Biblioteca Nueva, Madrid, 1957.\nCollegamenti esterni.\n "}
{"id": "59365", "revid": "116800191", "url": "https://it.wikipedia.org/wiki?curid=59365", "title": "Samba (disambigua)", "text": "Go here: samba"}
{"id": "59366", "revid": "1249152", "url": "https://it.wikipedia.org/wiki?curid=59366", "title": "Riccardo Giacconi", "text": "Biografia.\nNasce a Genova il 6 ottobre 1931, figlio unico di Antonio, proprietario di una piccola azienda, e di Elsa Canni, insegnante di matematica e fisica. Nel 1939 i genitori si separano e Riccardo segue la madre a Cremona (citt\u00e0 natale) e Milano dove insegna nel Liceo scientifico Vittorio Veneto che egli stesso poi frequenter\u00e0.\nStudia e si laurea in Fisica all'Universit\u00e0 Statale di Milano con Giuseppe Occhialini, specializzandosi nella ricerca dei raggi cosmici. Su suo consiglio, nel 1956 si trasferisce negli Stati Uniti. Dal 1958 inizia a collaborare con l'Universit\u00e0 di Princeton, poi \u00e8 chiamato da Bruno Rossi presso l'AS&amp;E (\"American Science and Engineering\") con un programma per lo sviluppo di ricerca sui raggi X cosmici, e comincia a progettare strumenti di rilevazione. \nNel 1962 scopre Scorpius X-1, prima sorgente extraterrestre nota di raggi X. Nel 1970 si occupa del lancio del satellite Uhuru, con cui si apre l'esplorazione del cielo profondo a raggi X. Grazie a questa ricognizione del cielo sono state scoperte 339 stelle che emettono raggi X, fra cui Cygnus X-1 e Vela X-1.\nNel 1973 Giacconi diviene direttore dell'Harvard Smithsonian Center for Astrophysics, portando avanti il progetto HEAO-2 di un telescopio raggi X in orbita, quello che pi\u00f9 avanti sar\u00e0 battezzato Osservatorio Einstein. Ha ricoperto contemporaneamente le cariche di professore di fisica e astronomia (1982-1997) e di ricercatore (dal 1998) alla Universit\u00e0 Johns Hopkins.\nDal 1993 al 1999 riveste l'incarico di Direttore generale del European Southern Observatory (ESO).\nNel 2002 viene insignito del Premio Nobel per la Fisica per i suoi contributi pionieristici all'astrofisica nella zona non visibile dello spettro elettromagnetico, che hanno portato alla scoperta delle prime sorgenti cosmiche in raggi X. \n\u00c8 stato \"Principal Investigator\" (P.I.) per il progetto \"Chandra Deep Field-South\" con il Chandra X-ray Observatory della NASA.\nMuore a 87 anni, il 9 dicembre 2018, lasciando sua moglie Mirella Giacconi, le sue figlie Anna e Guia, e i nipoti Alexandra e Colburn. Suo figlio Mark era gi\u00e0 venuto a mancare precedentemente.\nRiconoscimenti.\nPremi\nIntestazioni"}
{"id": "59369", "revid": "1928819", "url": "https://it.wikipedia.org/wiki?curid=59369", "title": "Maxima (software)", "text": "Maxima \u00e8 un Computer Algebra System (CAS) in grado di eseguire calcoli numerici, simbolici, grafici e altre operazioni correlate.\nMaxima nasce dal progetto Macsyma (contrazione di MAC symbolic manipulation), nato negli anni sessanta presso il MIT con fondi del Department of Energy. Il programma \u00e8 sviluppato in Lisp. Il programma \u00e8 stato mantenuto dal Prof. William Schelter presso l'Universit\u00e0 del Texas ad Austin, dal 1982 sino al 30 settembre 2001, data della sua morte, a 54 anni.\nNel 1998, grazie al rilascio del codice sorgente, \u00e8 nato il progetto Maxima per il proseguimento dello sviluppo del sistema nello spirito del movimento del software libero. Maxima pu\u00f2 essere eseguito su molti sistemi operativi tra i quali GNU/Linux, macOS, e Microsoft Windows.\nEsempi di codice Maxima.\nOperazioni con monomi e polinomi.\n (a^2+b)-(a+b);\n 2\n a - a\n expand((a+b)*(a-b));\n 2 2\n a - b\nRisoluzione di equazioni e sistemi di equazioni.\n2x\u00b3\u2212(3x\u00b3):(-2x)\u00b2\nTracciamento di un grafico.\n plot2d([x^2+3],[x,-5,5]);\n plot3d([x^2+y^2,[x,-5,5], y,-5,5);\nCalcolo di integrali, limiti e derivate.\n integrate(x^2,x);\n 3\n x\n 3\n diff(sin(x),x,1);\n cos(x)\n diff(sin(x),x,2);\n -sin(X)\n limit(x^2,x,inf);\n inf\nRappresentazione interna delle espressioni.\nIn Maxima tutto \u00e8 rappresentato tramite delle liste LISP. Ad esempio l'espressione\n x^2+y^2\n\u00e8 rappresentata internamente come\n ((MPLUS SIMP) ((MEXPT SIMP) $X 2) ((MEXPT SIMP) $Y 2))\n. Le stesse liste come definite dal linguaggio Maxima sono rappresentante come particolari liste LISP:\n [1,2,3,4,5]\nsar\u00e0 rappresentata come\n ((MLIST SIMP) 1 2 3 4 5)"}
{"id": "59370", "revid": "869733", "url": "https://it.wikipedia.org/wiki?curid=59370", "title": "Tronco", "text": ""}
{"id": "59373", "revid": "2812", "url": "https://it.wikipedia.org/wiki?curid=59373", "title": "Costante gravitazionale", "text": ""}
{"id": "59374", "revid": "112452751", "url": "https://it.wikipedia.org/wiki?curid=59374", "title": "Anomalia media", "text": "Nello studio delle dinamiche orbitali l'anomalia media \u00e8 una misura di tempo riferita al corpo orbitante \"p\". \u00c8 la frazione di periodo orbitale trascorsa dall'ultimo passaggio al pericentro \"z\", espressa come angolo.\nIl punto \"y\" \u00e8 tale che l'area del settore circolare \"zcy\" \u00e8 uguale all'area del settore ellittico \"zsp\" moltiplicata dal rapporto tra il semiasse maggiore e semiasse minore dell'ellisse.\nIl \"cerchio ausiliario\" \u00e8 il cerchio che ha per centro il centro dell'ellisse e per raggio il semiasse maggiore dell'ellisse.\nCalcolo.\nIn astrodinamica l'anomalia media formula_1 pu\u00f2 essere calcolata come segue: \nformula_2 \ndove: \nDimostrazione.\nNella geometria parametrica l'area di un settore di ellisse \u00e8\nformula_5\ncon a&gt;b semiassi ed E angolo di riferimento, dato da\nformula_6\nIl settore di un settore di ellisse \u00e8 dato da \nformula_7\nformula_8\nessendo \u03b5=(cs)/a.\nIl valore M \u00e8 il valore dell'angolo E decrementato dal parametro \u03c4=\u03b5 sinE .\nPosto (cs)=distanza-focale avremo \u03b5=e=eccentricit\u00e0 e l'area\nformula_9\ni valori che compaiono in tale formula, in astronomia sono chiamati\ninoltre tale formula \u00e8 usata per dimostrare la II Legge di Keplero in modo analitico."}
{"id": "59378", "revid": "212348", "url": "https://it.wikipedia.org/wiki?curid=59378", "title": "Alessandro Magno", "text": "\u00c8 noto anche come Alessandro il Grande, Alessandro il Conquistatore o Alessandro il Macedone. Il termine \"magno\" deriva dal latino \"magnus\" \"grande\", che traduce il termine greco antico (\"m\u00e9gas\"). \u00c8 considerato uno dei pi\u00f9 celebri conquistatori e strateghi della storia.\nIn soli dodici anni conquist\u00f2 l'Impero persiano, un territorio immenso che si estendeva dall'Asia Minore all'Egitto fino agli attuali Pakistan, Afghanistan e India settentrionale. Tale straordinario successo fu dovuto sia a una congiuntura storica eccezionalmente favorevole (le crisi dell'Impero persiano e della Grecia delle poleis, unite all'opera espansionistica gi\u00e0 incominciata dal padre) sia a una sua innegabile intelligenza militare e diplomatica. Dotato di grande coraggio e carisma, Alessandro aveva un forte ascendente sui suoi soldati, che spronava anche partecipando personalmente ai combattimenti. Inoltre, egli fu uno dei primi condottieri dell'antichit\u00e0 ad aver capito l'importanza fondamentale della propaganda, sia per guadagnare prestigio nelle proprie file, sia per incutere timore ai nemici.\nPer assicurarsi ci\u00f2, Alessandro costitu\u00ec un'imponente macchina mediatica (si fece accompagnare per tutta la durata della sua campagna da una quantit\u00e0 di storici e redattori di diari giornalieri, tra cui il greco Callistene) e diede estrema importanza nel corso di tutta la spedizione a gesti di forte valenza simbolica e alla divulgazione di leggende sulla propria discendenza da eroi mitici (Eracle e Achille) o persino da vere e proprie divinit\u00e0. Infine si sforz\u00f2 in ogni modo di fondere e amalgamare le culture delle diverse etnie che abitavano le terre che si trov\u00f2 a unificare sotto il suo impero, dimostrando una disposizione al sincretismo estremamente inusuale per un greco del suo tempo (dimostrando anche un gran rispetto verso le culture e le etnie da lui conquistate). Le sue innumerevoli conquiste diedero alla cultura greca una diffusione universale, dando cos\u00ec avvio al cosiddetto periodo ellenistico.\nAlessandro mor\u00ec a Babilonia nel mese di \"daisios\" (targelione) del 323 a.C., forse avvelenato, forse per una recidiva della malaria che aveva contratto in precedenza o, secondo teorie pi\u00f9 recenti, a causa di una cirrosi epatica provocata dall'abuso di vino o di pancreatite acuta. Dopo la morte del Conquistatore, l'Impero macedone fu suddiviso, non senza molti scontri e guerre, tra i generali che lo avevano accompagnato nelle sue spedizioni. Si costituirono cos\u00ec i cosiddetti regni ellenistici, tra cui quello Tolemaico in Egitto, quello degli Antigonidi in Macedonia e quello dei Seleucidi in Siria e in Asia Minore.\nL'eccezionalit\u00e0 del personaggio e delle sue imprese ispir\u00f2, gi\u00e0 durante la vita ma ancor pi\u00f9 dopo la sua morte, un gran numero di leggende (una famosa \u00e8 quella della costruzione delle mitiche \"Porte di Alessandro\") e una sterminata tradizione letteraria e figurativa, in cui il condottiero venne ritratto in sembianza di eroe (ad esempio \u00e8 spesso scolpito nudo, un trattamento riservato, nella Grecia classica, esclusivamente agli dei o ai semidei). Nella ritrattistica \u00e8 spesso accostato ad Achille, di cui Alessandro stesso si considerava diretto discendente per parte di madre.\nI racconti storici sul suo conto hanno ben presto assunto colorazioni mitiche, ed \u00e8 pertanto difficile discernere i fatti storici dalle rielaborazioni fantastiche. Le storie a lui riferite non si ritrovano solo nelle letterature occidentali: nella Bibbia (\"Primo libro dei Maccabei\"), ad esempio, si fa esplicito riferimento ad Alessandro, mentre nel Corano il misterioso Dhu al-Qarnayn (il Bicorne o letteralmente \"quello dalle due corna\") viene talvolta identificato, da alcuni, con il mitico conquistatore macedone senza per\u00f2 evidenze.\nDescrizione fisica.\nAlessandro non era dotato di un fisico particolarmente avvenente: era piuttosto basso, tozzo e di corporatura robusta. Era mancino ed era affetto da eterocromia, aveva cio\u00e8 gli occhi di colore diverso (uno azzurro e l'altro marrone, o forse nero), e la sua voce ci viene descritta come aspra. Portava sempre il collo leggermente inclinato verso sinistra e soffriva di alcune malformazioni congenite che, alcuni storici affermano, potrebbero in parte aver contribuito alla sua morte. Aveva i capelli ispidi e rossicci, sebbene tendesse spesso a tingerli di biondo utilizzando una mistura di fiori di zafferano, acqua di potassio e fiori di zucca , trattandoli poi con profumi, incenso e mirra. Aveva l'usanza di radersi il volto anche passata la giovane et\u00e0 (cosa piuttosto inusuale tra i greci del suo tempo), probabilmente a causa del fatto che gli crescesse pochissima barba; per non sfigurare in mezzo ai suoi dignitari, indusse anche loro a non portarla. \nL'immagine di Alessandro \u00e8 stata immortalata da molti artisti suoi contemporanei, della cui opera non rimangono, purtroppo, che copie e descrizioni. Il famoso Lisippo fu nominato scultore di corte da Alessandro stesso e ritrasse il grande conquistatore in numerose statue. Pirgotele fu invece l'unico autorizzato dallo stesso Alessandro a scolpire la sua immagine sui sigilli e sulle pietre dure. Sappiamo anche che il pittore Apelle immortal\u00f2 su grandi tavole lignee numerose effigi e scene di battaglia che ebbero Alessandro come protagonista.\nSecondo Aristosseno di Taranto, apprendista di Aristotele, il corpo di Alessandro emanava un profumo gradevole, che secondo alcune fonti conserv\u00f2 a lungo anche dopo la morte. Lo scrittore Ateneo di Naucrati sottolineava la sua abitudine al bere e all'ubriacarsi. Sappiamo inoltre da Plutarco che Alessandro, almeno a partire dalla battaglia di Gaugamela, usava indossare in battaglia la linothorax, la corazza multistrato di lino in uso alla fanteria leggera e alla cavalleria, invece della classica corazza oplitica di bronzo, molto pi\u00f9 pesante e meno resistente alla penetrazione delle frecce (gli strati di lino sovrapposti della linothorax resistono maggiormente della sottile lamina di bronzo). In alcuni mosaici che ci sono pervenuti, Alessandro \u00e8 raffigurato proprio mentre indossa questo tipo di abbigliamento.\nPersonalit\u00e0.\nAlcuni dei pi\u00f9 evidenti tratti della personalit\u00e0 di Alessandro si erano formati secondo il modello dei suoi genitori. Sua madre, Olimpiade, era enormemente ambiziosa, e lo aveva incoraggiato a credere che fosse il suo destino sconfiggere l'Impero Persiano. L'influenza di Olimpiade instill\u00f2 la credenza del destino in Alessandro, e Plutarco ci dice che la sua ambizione \u201cmantenne il suo spirito greve e superbo con l'avanzare degli anni\u201d. Tuttavia, suo padre Filippo fu il pi\u00f9 immediato e influente modello di Alessandro, il quale sin da bambino l'aveva visto fare campagne militari praticamente ogni anno, vincendo battaglia dopo battaglia, sopravvivendo a gravi ferite. Il rapporto di Alessandro con suo padre forgi\u00f2 la parte competitiva della sua personalit\u00e0; egli aveva il bisogno di surclassare suo padre, come si pu\u00f2 vedere tramite il suo spericolato comportamento in battaglia. Tuttavia, Alessandro era preoccupato che suo padre non gli avrebbe lasciato \u201cnessuna grande o eccezionale impresa da esibire al mondo\u201d; egli infatti sminuiva le imprese di suo padre davanti ai suoi compagni.\nStando a Plutarco, Alessandro aveva tratti di violento e incauto temperamento; aveva una natura impulsiva, che sicuramente ha influito in alcune delle sue decisioni. Sebbene Alessandro fosse ostinato e non rispondesse bene agli ordini impartitigli da suo padre, egli era aperto al dibattito ben motivato. Aveva inoltre un lato pi\u00f9 tranquillo - logico, intuitivo e calcolatore. Aveva un forte desiderio verso la conoscenza, un profondo amore per la filosofia ed era un appassionato lettore; questo era senza dubbio dovuto almeno in parte alla tutela di Aristotele. Alessandro era intelligente e imparava in fretta. La sua intelligenza e razionalit\u00e0 fu ampiamente dimostrata dalla sua abilit\u00e0 e successo come generale. Aveva un grande autocontrollo per i \u201cpiaceri della carne\u201d, in contrasto con la sua difficolt\u00e0 nel porsi limiti quando invece si trattava di alcolici.\nAlessandro era un erudito e padroneggiava sia le arti sia le scienze. Egli aveva poco interesse negli sport o nei giochi Olimpici (a differenza di suo padre), cercando solo di eguagliare gli ideali omerici di onore (\u03c4\u03b9\u03bc\u03ae, \"tim\u00e8\") e gloria (\u03ba\u1fe6\u03b4\u03bf\u03c2, \"kudos\"). Aveva molto carisma e una forte personalit\u00e0, caratteristiche che lo resero un grande leader. Le sue abilit\u00e0 uniche furono ulteriormente dimostrate dall'inettitudine dei suoi generali nel mantenere unita la Macedonia e preservare l'impero dopo la sua morte \u2014 solo Alessandro riusc\u00ec a farlo.\nDurante i suoi ultimi anni, e specialmente dopo la morte di Efestione, suo grande amico e amante, Alessandro cominci\u00f2 a mostrare segni di megalomania e paranoia. Le sue straordinarie conquiste, insieme con il suo stesso ineffabile senso del destino e l'adulazione dei suoi compagni, potrebbero aver causato questo effetto. Le sue illusioni di grandezza sono chiaramente visibili nel suo testamento e il suo desiderio di conquistare il mondo, in quanto, egli \u00e8 secondo varie fonti definito come possessore di un'illimitata ambizione, un epiteto il cui significato \u00e8 diventato un clich\u00e9 storico. Sembra che egli stesso si credesse una divinit\u00e0, o almeno cercava di farsi trattare come tale. Olimpiade insistette sempre che lui fosse il figlio di Zeus, una teoria a quanto pare confermata ad Alessandro da un oracolo di Amun a \"Siwa\". Egli dunque incominci\u00f2 a identificarsi come il figlio di Zeus. Alessandro adott\u00f2 gli elementi tipici del vestiario e dei costumi persiani dell'epoca, pretendendo per esempio l'atto del \"proskynesis\" (questa \u00e8 la prova che Alessandro fosse estremamente rispettoso verso la cultura persiana), una pratica che i Macedoni disapprovavano, ed erano riluttanti ad accettare.\nQuesto comportamento gli cost\u00f2 l'affetto di molti dei suoi compatrioti. In ogni caso, Alessandro era anche un sovrano pragmatico che comprendeva le difficolt\u00e0 del governare persone culturalmente differenti, molte delle quali vivevano in regni dove il sovrano era considerato una divinit\u00e0. Perci\u00f2, piuttosto che megalomania, il suo comportamento potrebbe essere stato un tentativo pratico di rafforzare il suo governo e preservare l'unit\u00e0 dell'impero.\nRelazioni personali.\nAlessandro si spos\u00f2 tre volte: Rossane, figlia del nobile sogdiano Ossiarte di Bactria, per amore; e le principesse persiane Stateira II e Parysatis II, la prima figlia di Dario III e quest'ultima figlia di Artaserse III, per motivi politici. Apparentemente aveva due figli, Alessandro IV di Macedonia da Rossane e, possibilmente, Eracle di Macedonia dalla sua amante Barsine. Perse un altro bambino quando Rossane abort\u00ec a Babilonia.\nAlessandro ebbe anche una stretta relazione amorosa con il suo amico, generale e guardia del corpo Efestione, figlio di un nobile macedone. La morte di Efestione devast\u00f2 Alessandro. Questo evento potrebbe aver contribuito alla cattiva salute di Alessandro e allo stato mentale distaccato durante i suoi ultimi mesi.\nLa sessualit\u00e0 di Alessandro \u00e8 stata oggetto di speculazioni e controversie nei tempi moderni. Lo scrittore di epoca romana Ateneo di Naucrati afferma, in base allo studioso Dicearco, che era contemporaneo di Alessandro, che il re \"aveva anche l'abitudine di cedere a questo modo\" (cio\u00e8 l'omosessualit\u00e0), e che Alessandro abbracciava sessualmente il suo eunuco Bagoas in pubblico. Questo episodio \u00e8 anche raccontato da Plutarco, basato sulla stessa fonte. Alessandro e Efestione erano spesso paragonati ad Achille e Patroclo, che la cultura greca classica dipinse in coppia. Aelian scrive della visita di Alessandro a Troia, dove \"Alessandro ha inghirlandato la tomba di Achille e Efestione quella di Patroclo, il che suggerisce che era un amato di Alessandro, proprio come Patroclo era di Achille\". Alcuni storici moderni (ad esempio Robin Lane Fox) credono non solo che la relazione giovanile di Alessandro con Efestione fosse sessuale, ma che i loro contatti sessuali siano continuati fino all'et\u00e0 adulta, il che \u00e8 andato contro le norme sociali di alcune citt\u00e0 greche, come Atene, sebbene alcuni ricercatori moderni abbiano proposto provvisoriamente che la Macedonia (o almeno la corte macedone) potrebbe essere stata pi\u00f9 tollerante nei confronti dell'omosessualit\u00e0 tra adulti.\nGreen sostiene che ci sono poche prove nelle fonti antiche che Alessandro avesse un interesse carnale per le donne; tant'\u00e8 vero che non ha prodotto un erede fino alla fine della sua vita. Tuttavia, secondo Ogden, Alessandro avrebbe concepito almeno tre figli in otto anni, pi\u00f9 di quanto avesse fatto suo padre alla stessa et\u00e0. Oltre alle mogli, Alessandro aveva molte altre compagne, essendo arrivato ad avere un vero e proprio harem, nello stile dei re persiani, ma usandolo comunque con parsimonia, mostrando un grande autocontrollo nei \"piaceri del corpo\". Tuttavia, Plutarco descrisse come Alessandro fosse infatuato da Rossane complimentandosi con lui per non aver esercitato forza su di lei. Green ha suggerito che, nel contesto del periodo, Alessandro strinse amicizie abbastanza forti con le donne, tra cui Ada di Caria, che lo adott\u00f2, e persino la madre di Dario, Sisigambi, che presumibilmente mor\u00ec di dolore dopo aver sentito della morte di Alessandro.\nBiografia.\nLa nascita.\nAlessandro nacque a Pella, seconda capitale del regno di Macedonia (la prima fu Verghina), attorno al 20 o 21 luglio del 356 a.C. (o forse verso il 6 dello stesso mese). Era figlio del re macedone Filippo II e della principessa epirota Olimpiade. Entrambe le famiglie si consideravano discendenti diretti da due famosi eroi mitici: quella del padre Filippo da Eracle, quella della madre da Achille. Alessandro si mostr\u00f2 sempre affascinato da questa sua origine mitica e, nel corso della sua vita, ebbe in pi\u00f9 occasioni a dimostrare di identificarsi con entrambi questi poderosi eroi dell'antichit\u00e0, specialmente con quest'ultimo.\nInoltre, secondo una leggenda alimentata da lui stesso e dalla madre Olimpiade dopo l'ascesa al trono, e riferitaci da Plutarco, il suo vero padre sarebbe stato lo stesso dio Zeus, che una notte avrebbe preso le sembianze di un serpente e giaciuto con la madre.\nL'educazione.\nAll'epoca della nascita di Alessandro, sia la Macedonia sia l'Epiro erano ritenuti dai greci dei regni semi-barbarici, posti all'estrema periferia settentrionale del mondo ellenico.\nLa sua nutrice fu Lanice, sorella di Clito il Nero che in seguito divenne uno dei suoi pi\u00f9 fidati generali. Il padre Filippo volle dare al figlio un'educazione greca e, dopo Leonida (che il suo allievo giudic\u00f2 avaro) e Lisimaco (con cui Alessandro leg\u00f2 molto rischiando una volta la vita per salvarlo), scelse come suo maestro il filosofo greco Aristotele, che lo educ\u00f2 per 3 anni, dal 343 a.C. al 341 a.C.. Aristotele probabilmente insegn\u00f2 ad Alessandro le scienze naturali, la medicina, l'arte e la lingua greca, e inoltre sappiamo che prepar\u00f2 per lui un'edizione annotata dell\"'Iliade\", che Alessandro port\u00f2 con s\u00e9 per tutta la sua campagna in Persia. I rapporti tra allievo e maestro, anche se con alti e bassi, continuarono grossomodo assidui e amichevoli per diverso tempo, anche dopo la partenza di quest'ultimo; solo verso la fine della sua vita, Alessandro cominci\u00f2 a diffidare di lui.\nNon si sa fino a che punto gli insegnamenti di Aristotele abbiano influito sul pensiero di Alessandro. Sembra molto probabile che non potessero esservi molti punti di incontro tra i due: le teorie politiche di Aristotele erano quelle classiche della grecit\u00e0, fondate sulla concezione antica e provinciale della citt\u00e0-stato, che ad Alessandro, che come il padre sognava di unificare la Grecia intera sotto un'unica guida, dovevano stare ben strette.\nAlessandro fu comunque un allievo brillante e capace: la sua abilit\u00e0 nella retorica e nel suonare la lira furono gi\u00e0 oggetto di un discorso pubblico di Eschine ad Atene quando Alessandro aveva solo dieci anni. Il principe macedone divenne anche ben presto un buon filosofo; in una lettera inviatagli da Isocrate, l'oratore ateniese si complimenta con lui per la sua competenza e bravura.\nLa caccia al leone e l'incontro con Bucefalo.\nAlcune fonti ci dicono che il giovane Alessandro gi\u00e0 in tenera et\u00e0 possedesse la tempra straordinaria che dimostr\u00f2 pi\u00f9 compitamente negli anni successivi della sua breve e intensa vita. Molti episodi ci raccontano delle mirabili gesta del principe da ragazzo, come la leggendaria caccia al leone in cui Alessandro uccise la temibile bestia da solo. Estremamente importante per la vita di Alessandro fu il suo incontro con l'indomabile cavallo Bucefalo, che le fonti ci raccontano nei particolari.\nQuando il principe aveva circa dodici anni, un amico del padre Filippo, il generale Demarato di Corinto, compr\u00f2 l'animale per l'impressionante somma di tredici talenti con l'intento di farne dono al re. Questi, spaventato dalla apparente indomabilit\u00e0 dell'animale, stava per rinunciare al regalo, quando Alessandro not\u00f2 che il cavallo era soltanto spaventato dalla propria ombra. Allora gli si avvicin\u00f2, gli volse il muso verso il sole, e quindi gli mont\u00f2 in groppa: da allora si dice che Bucefalo non si lasci\u00f2 pi\u00f9 montare da nessun altro che non fosse il principe.\nBucefalo avrebbe accompagnato Alessandro per quasi vent'anni, attraversando insieme con lui mezzo mondo fino alla sua morte, che sarebbe sopravvenuta nel 326 a.C. durante la battaglia dell'Idaspe. In onore del destriero, Alessandro fonder\u00e0 una nuova citt\u00e0 dal nome Alessandria Bucefala.\nLe prime spedizioni.\nRaggiunti i sedici anni di et\u00e0, nel 340 a.C., Alessandro termin\u00f2 la sua formazione con Aristotele. Impegnato in una spedizione contro Bisanzio, Filippo decise che il figlio era pronto a intraprendere la reggenza del regno di Macedonia, che lasci\u00f2 sotto il suo controllo. Durante l'assenza di Filippo, la trib\u00f9 tracia dei Maedi decise di ribellarsi al governo di Pella: Alessandro guid\u00f2 la difesa con velocit\u00e0 e competenza, tanto che in breve tempo disperse i rivoltosi. Nel cuore del loro territorio decise di fondare una nuova citt\u00e0, Alessandropoli, insediandovi coloni greci.\nAl suo ritorno, Filippo invi\u00f2 nuovamente il figlio a sedare alcune rivolte in Tracia. In quei mesi, la citt\u00e0 di Amfissa cominci\u00f2 a coltivare alcune terre che erano sacre al dio Apollo: questa si present\u00f2 come l'occasione perfetta per Filippo di intervenire in Grecia, in cui da tempo voleva cominciare a estendere la sua influenza. Egli invi\u00f2 sul luogo Alessandro a capo di un contingente militare, che raggiunse ben presto nel 338 a.C.; l'esercito macedone, passando dalle Termopili, raggiunse e occup\u00f2 la citt\u00e0 di Elatea, a pochi giorni di marcia da Tebe e Atene. Gli ateniesi, guidati da Demostene, decisero quindi di allearsi con i tebani per fronteggiare il comune nemico macedone.\nGli eserciti si scontrarono nei pressi di Cheronea, in Beozia. La battaglia che ne consegu\u00ec prese il nome di Battaglia di Cheronea, in cui la cavalleria macedone, guidata dal giovane Alessandro, ebbe la meglio sui trecento soldati del battaglione sacro tebano, considerato fino a quel momento invincibile. Dopo la vittoria, l'esercito di Filippo discese indisturbato tutta la penisola ellenica fino al Peloponneso, dove solo Sparta si oppose alla sua avanzata. Tuttavia, il re macedone decise di non rischiare una guerra con i Lacedemoni, la cui aurea leggendaria di guerrieri invincibili era ancora ben viva nell'immaginario comune, e si ritir\u00f2 a Corinto.\nQui, nel 337 a.C., costitu\u00ec una nuova alleanza panellenica chiamata Lega di Corinto, modellata sulla base della Lega panellenica anti-persiana del 481 a.C. e comprendente tutte le polis greche con l'eccezione di Sparta. Filippo ne fu nominato \"Hegem\u00f3n\", \"comandante\", ed \u00e8 in quest'occasione che per la prima volta si fa ufficialmente menzione dell'intenzione del re macedone di invadere la Persia.\nL'esilio di Alessandro e l'assassinio di Filippo.\n Tornato a Pella, Filippo si innamor\u00f2 perdutamente della nipote (e forse figlia adottiva) del suo generale Attalo, Cleopatra Euridice, che divenne la sua settima moglie. Questo matrimonio port\u00f2 all'accendersi di aspri contrasti tra Alessandro e suo padre; il principe era probabilmente preoccupato della sua posizione di erede, poich\u00e9 il futuro figlio di Cleopatra Euridice sarebbe stato l'unico figlio legittimo di Filippo che fosse interamente di sangue macedone (la madre di Alessandro, Olimpiade, era epirota).\nI timori di Alessandro furono in qualche modo confermati al banchetto nuziale, quando Attalo, zio della sposa, si augur\u00f2 in un brindisi che gli dei potessero presto concedere alla Macedonia un erede legittimo. Alessandro, comprensibilmente, si infuri\u00f2. Plutarco ci riporta la sua risposta ad Attalo: dopo averlo insultato, gli avrebbe domandato \u00abE io cosa sarei, un bastardo?\u00bb. Filippo si offese molto del trattamento riservato da suo figlio allo zio della sposa e fece per scagliarsi contro Alessandro, ma scivol\u00f2 su una pozza di vino. \u00abGuardatelo, amici, colui che si accingeva a conquistare l'Asia! A furia di passare da un letto all'altro \u00e8 andato a gambe all'aria!\u00bb.\nPer fuggire l'ira del padre, Alessandro fugg\u00ec con la madre a Dodona, in Epiro, dove regnava il fratello di lei, Alessandro d'Epiro. Qui rest\u00f2 pochi giorni, prima di continuare verso l'Illiria, dove trov\u00f2 rifugio da un re locale. Filippo, tuttavia, decise di perdonare molto presto il figlio, che richiam\u00f2 a Pella dopo appena sei mesi.\nNell'estate di quell'anno, il 336 a.C., mentre si trovava a Ege, la capitale ancestrale del regno macedone, per assistere al matrimonio di sua figlia Cleopatra con lo zio Alessandro d'Epiro, Filippo fu assassinato da una delle sue guardie, Pausania di Orestide, che fu quasi subito scoperto e ucciso da altre guardie del re, amiche di Alessandro. Non sappiamo quali siano le motivazioni alla base dell'assassinio, e anche le fonti antiche discordano. Alcuni, tra cui Plutarco, accusano Olimpiade o lo stesso Alessandro di essere stati a conoscenza della congiura, se non di avervi addirittura preso parte. Altri pensarono che il mandante dell'assassinio fosse il re di Persia, Dario III, da poco salito sul trono di Persepoli. Secondo Aristotele, infine, Pausania era un amante di Filippo, e avrebbe ucciso il re per vendicarsi di violenze sessuali a lui inflitte da parte dei seguaci di Attalo, zio della nuova moglie di Filippo, e non convenientemente punite dal sovrano. Il fatto, comunque, che si abbiano testimonianze attendibili dell'esistenza di alcuni complici, in attesa di raccogliere Pausania in fuga, tende a escludere quest'ultima ipotesi in favore di un complotto politico.\nIn ogni caso, alla morte del padre, Alessandro fu immediatamente proclamato re dall'esercito e dai dignitari, all'et\u00e0 di soli vent'anni.\nIl consolidamento del potere.\nSalito al potere nel 336 a.C., Alessandro si occup\u00f2 subito di consolidare il suo potere, facendo eliminare fisicamente tutti gli altri possibili rivali al suo trono. Per prima cosa fece giustiziare il cugino Aminta IV, figlio di Perdicca III e suo legittimo successore, fino al momento in cui l'allora reggente Filippo II, il padre di Alessandro, decise di spodestare. Quindi con l'aiuto del generale Antipatro, consigliere del padre, fece uccidere due dei tre principi macedoni della Lincestide. Invi\u00f2 infine un sicario per uccidere lo zio Attalo, che allora si trovava gi\u00e0 in Asia minore a guidare l'avanguardia dell'esercito macedone. La madre Olimpiade, nel frattempo, fece bruciare vive Cleopatra Euridice, la giovane vedova di Filippo, e la di lui figlia Europa.\nConsolidato cos\u00ec il suo potere in patria, Alessandro pot\u00e9 cominciare a guardare alla penisola ellenica. Qui, infatti, la notizia della morte di Filippo aveva dato vita a una serie di rivolte e insurrezioni a Tebe, Atene e in Tessaglia. Alla guida di un numeroso esercito, scese nuovamente in Grecia: dapprima caus\u00f2 la resa dell'esercito tessalico, quindi continu\u00f2 la marcia verso sud fino alle Termopili, dove fu riconosciuto comandante della Lega Anfizionica. A questo punto si diresse verso Corinto, dove incontr\u00f2 il filosofo cinico Diogene. L'incontro \u00e8 divenuto celebre grazie allo scambio di battute che sarebbe avvenuto tra i due: Alessandro, che ammirava molto la filosofia cinica, avrebbe chiesto a Diogene cosa potesse fare il re di Macedonia per lui, e il filosofo avrebbe risposto di spostarsi pi\u00f9 in l\u00e0, poich\u00e9 la sua figura gli nascondeva il sole. Sembra che Alessandro fu positivamente colpito dalla risposta, poich\u00e9 disse: \u00abVeramente, se non fossi Alessandro vorrei essere Diogene\u00bb.\nA Corinto, Alessandro prese il titolo che fu del padre di \"Hegem\u00f3n\" della Lega Ellenica, e fu messo a capo dell'esercito greco nella imminente spedizione contro l'Impero Persiano.\nLa campagna nei Balcani.\nRicevuto l'appoggio dei Greci (con l'eccezione ancora di Sparta), Alessandro decise di rivolgersi a nord, per assicurare i confini del suo regno prima della spedizione in Persia. Nella primavera del 335 a.C. part\u00ec alla volta dei Balcani. I primi a essere sconfitti furono i Triballi, una popolazione stanziata in una regione pi\u00f9 o meno corrispondente all'odierna Bulgaria settentrionale; dopo una serie di battaglie vittoriose, in cui Alessandro diede prova di grande abilit\u00e0 strategica, i Triballi guidati dal loro re Sirmo furono definitivamente sconfitti sul fiume Ligino ed alla foce del Danubio, (rispettivamente battaglia del fiume Ligino e battaglia dell'isola di Peuce), subendo perdite enormi a fronte della sola cinquantina di morti macedoni. Percorrendo il corso del fiume, Alessandro si ritrov\u00f2 sulla sponda del Danubio, che segu\u00ec per tre giorni fino a che non trov\u00f2 l'esercito dei Geti, alleati dei Triballi, sulla sponda opposta. Alessandro guad\u00f2 il fiume di notte, cogliendo di sorpresa l'esercito nemico e costringendolo a battere in ritirata.\nDopo circa 4 mesi di campagna, ad Alessandro giunsero notizie di altre insurrezioni in Illiria, comandate dal re dei Dardani Clito e dal re dei Taulanti Glaucia. Egli decise quindi di marciare verso est, e uno dopo l'altro sconfisse gli eserciti dei rivoltosi, assicurandosi cos\u00ec la pace nel confine settentrionale.\nL'insurrezione delle poleis.\nDopo le vittorie nei Balcani, si sparse in Grecia la voce che Alessandro fosse rimasto ucciso in battaglia. Questa notizia provoc\u00f2 una nuova ribellione a Tebe e Atene, probabilmente in parte alimentata dai Persiani.\nCon una marcia rapidissima (pi\u00f9 di 200 chilometri percorsi in soli quattordici giorni), Alessandro raggiunse Tebe e la circond\u00f2. L'esercito macedone travolse ogni fortificazione, e rase quasi al suolo l'intera citt\u00e0, risparmiando solamente i templi e la casa del poeta Pindaro. L'intero territorio della polis fu diviso tra le citt\u00e0 beote confinanti. Atene fu risparmiata, a patto che la citt\u00e0 consegnasse i capi del movimento anti-macedone: alla fine solo il generale Caridemo fu esiliato, e in seguito si alle\u00f2 con i persiani di Dario.\nEra giunto il momento per Alessandro di partire per la tanto desiderata campagna in Asia. Prima della partenza, per\u00f2, il macedone si volle fermare all'oracolo di Delfi per ascoltare il vaticinio della Pizia. Per il tempo in cui il re arriv\u00f2 al tempio, per\u00f2, l'Oracolo non poteva essere consultato. Alessandro, per\u00f2, non si perse d'animo: costrinse con la forza la sacerdotessa nel tempio e la obblig\u00f2 a vaticinare, e solo a questo punto ella avrebbe espresso il suo responso: Alessandro sarebbe stato \u00abinvincibile\u00bb.\nConquista dell'Impero persiano.\nNella primavera del 334 a.C. Alessandro, dopo aver lasciato al fidato generale Antipatro la reggenza di Macedonia, pass\u00f2 l'Ellesponto alla guida di un grande esercito.\nLe fonti discordano fin dall'inizio sul numero esatto delle truppe di Alessandro: probabilmente si tratt\u00f2 di una fanteria di circa 48.000 unit\u00e0, 6.000 cavalieri e una flotta di 120 triremi. Tolomeo, uno dei generali pi\u00f9 fidati del condottiero macedone che tenne un diario sulla spedizione, ci dice invece che le armate erano inizialmente composte da 30.000 fanti e 5.000 cavalieri, Anassimene di Lampsaco descrive 43.000 fanti e 5.500 cavalieri, mentre Callistene, lo storico ufficiale della campagna, contava una fanteria di 40.000 unit\u00e0 e una cavalleria di 4.500. Sappiamo per certo, in ogni caso, che i soldati provenivano in gran parte dall'esercito del Regno di Macedonia, ma vi erano anche contingenti greci provenienti da tutte le citt\u00e0 che facevano parte della Lega di Corinto.\nGiunto indisturbato sulle coste dell'Asia minore, Alessandro si rec\u00f2 subito a rendere omaggio alla tomba dell'eroe Protesilao, secondo il mito il primo guerriero acheo a sbarcare sulle spiagge di Troia in occasione del famoso assedio della citt\u00e0. Ivi giunto, comp\u00ec un sacrificio e rese palese la sua intenzione di conquistare l'intero Impero di Persia con un gesto di sicuro effetto: gett\u00f2 la propria lancia e la lasci\u00f2 conficcarsi nel suolo, nella terra d'Asia.\nLa battaglia del Granico.\nIl comandante delle truppe del Gran Re di Persia nella regione era un mercenario greco di nome Memnone, nato a Rodi e che aveva sposato una donna persiana. Egli sosteneva che la tecnica migliore per stroncare subito l'avanzata di Alessandro nel continente fosse quella della cosiddetta \"terra bruciata\": attirare l'esercito macedone verso l'interno, e bruciare e distruggere tutto ci\u00f2 che c'era nei dintorni, cos\u00ec da rendere per i macedoni impossibile l'approvvigionamento dei rifornimenti. I satrapi persiani, per\u00f2, non furono d'accordo nell'infliggere al proprio territorio danni cos\u00ec ingenti, e preferirono invece scontrarsi direttamente con le armate di Alessandro il prima possibile. \nLo scontro ebbe luogo presso il fiume Granico, nei pressi del sito dell'antica Troia. La tattica di Alessandro era chiara: aprire dei varchi nella fanteria nemica, lasciando poi spazio alla cavalleria per spezzare l'esercito persiano (che era disposto lungo le ripide rive del fiume) e permettendo cos\u00ec alla falange macedone di caricare con le sarisse e porre fine alla battaglia.\nLa vittoria fu schiacciante, anche se Alessandro venne ferito, e fu addirittura necessario che Clito il Nero gli salvasse la vita. L'esercito persiano sub\u00ec perdite tremende, mentre i macedoni contarono appena un centinaio di morti. Alessandro invi\u00f2 trecento tra le armature nemiche pi\u00f9 belle ad Atene per essere esposte sull'acropoli, un ovvio riferimento ai trecento guerrieri spartani di re Leonida che si batterono valorosamente alle Termopili nel 480 a.C.\nLa resistenza di Mileto e l'accordo con la citt\u00e0 di Sardi.\nL'avanzata di Alessandro trov\u00f2 solo la citt\u00e0 di Mileto a opporgli fiera resistenza: pur avendo anche loro inviato in precedenza ai Macedoni una lettera di resa, cambiarono idea non appena vennero a conoscenza dell'arrivo imminente di una flotta amica in loro sostegno. Alessandro occup\u00f2 quindi il porto, cercando di impedirne l'entrata alle 400 navi nemiche che stavano per giungere, e assalt\u00f2 le mura, incominciando l'assedio. Dopo tre giorni giunsero i rinforzi ma non venne permesso loro di attraccare: ci\u00f2 fu possibile grazie allo sforzo di Nicanore e dei suoi soldati che, stanziando nei pressi dell'isola di Lade, controllavano il porto.\nSi dice che a questo punto Parmenione sugger\u00ec di attaccare la flotta nemica, avendo notato buoni auspici per la vittoria in mare (un'aquila che si era poggiata sulla spiaggia vicino alle loro imbarcazioni); Alessandro, tuttavia, gli rispose che aveva male interpretato i segni e che la vittoria sarebbe venuta per terra, in quanto il volatile si era poggiato sul suolo; l'evento \u00e8 probabilmente inventato. I Macedoni sconfissero gli avversari e reclutarono trecento uomini nemici nel loro esercito (questo reclutamento indusse alla resa i combattenti nemici pi\u00f9 valorosi).\nContro la citt\u00e0 di Sardi bast\u00f2 un accordo con il suo capo, Mitrine, che accolse Alessandro come fosse un amico; il re macedone permise ai cittadini di continuare a regolarsi con le leggi gi\u00e0 in uso e concesse inoltre ulteriori privilegi. Raggiunse Efeso, dove i mercenari nemici impauriti erano precedentemente fuggiti, e la occup\u00f2 instaurando una democrazia al posto della precedente oligarchia, come era avvenuto nelle altre citt\u00e0 conquistate. La citt\u00e0 entr\u00f2 a far parte della Lega di Corinto. Questa sua politica port\u00f2 ad Alessandro molti consensi e provoc\u00f2 la resa spontanea di altre citt\u00e0. Tutte le \u03c0\u03cc\u03bb\u03b5\u03b9\u03c2 (p\u00f2leis) della costa, che avevano mal sopportato le ingerenze persiane, salutarono il macedone come un compatriota liberatore.\nIl controllo delle zone conquistate.\nIl governo della Caria fu affidato ad Ada, ultima sorella di Mausolo e di Pissodaro (colui che anni prima aveva progettato un matrimonio fra sua figlia e uno dei figli di Filippo). La donna chiese udienza al conquistatore, lasciando Alinda (luogo dove aveva trovato rifugio) per incontrarlo; nel parlargli lo denomin\u00f2 \"figlio\".\nMentre il grosso dell'esercito svernava in Lidia (terra poi concessa ad Asandro) al comando di Parmenione, Alessandro pass\u00f2 in Licia, in Panfilia, in Pisidia e in Frigia; quest'ultima venne concessa al comandante della cavalleria tessalica (Calate) e in sua sostituzione Alessandro nomin\u00f2 nuovo comandante della cavalleria Alessandro Linceste, scelta poi rivelatasi infausta; Linceste, in seguito, fu da lui fatto arrestare con l'accusa di tradimento.\nL'assedio ad Alicarnasso.\nL'intento di Alessandro era quello di conquistare tutte le citt\u00e0 costiere impedendo l'attracco alle navi nemiche; nel frattempo si ebbe la notizia della morte di un figlio di Dario, ucciso per ordine dello stesso padre in quanto era in procinto di tradirlo.\nSi trov\u00f2 di fronte ad Alicarnasso, una roccaforte dove si era rifugiato Memnone per aiutare la flotta persiana disposta nelle acque vicine; la citt\u00e0 era provvista di un grande fossato e disponeva di scorte sufficienti a resistere a un eventuale lungo assedio. In questa battaglia il macedone utilizz\u00f2 le macchine che lanciavano pietre per difesa e non per attaccare le mura.\nAlessandro attacc\u00f2 quindi una torre, nella vana speranza che il suo crollo coinvolgesse parte delle mura; ma alla caduta della prima non consegu\u00ec la caduta della seconda. Si concentr\u00f2 allora su un'altra zona, colmando prima il fossato e poi attaccando con le sue macchine, senza grossi esiti. In quell'occasione mor\u00ec Neottolemo, fratello di Aminta di Arrabeo, insieme a circa 170 soldati, mentre meno di venti (16) furono le vittime fra i macedoni, e 300 i feriti.\nI Persiani resistettero ad altri assalti grazie al fuoco che bruci\u00f2 un'elepoli dei greci.\nFurono allora mandati duemila uomini persiani, mille dei quali armati di fiaccole con l'obiettivo di incendiare ogni macchina nemica, mentre gli altri mille dovevano attaccare di sorpresa i Macedoni nel momento in cui sarebbero stati impegnati a spegnere i vari incendi. La loro azione non colse impreparati gli uomini di Alessandro, che fecero strage dei nemici; del secondo contingente si occup\u00f2 Tolomeo. I soldati persiani rimasti in vita cercarono di tornare nella citt\u00e0, ma, temendo che anche gli invasori entrassero con loro, venne chiuso il cancello e il ponte stesso non resse al peso. Si contarono 1.500 morti per i Persiani e 40 dei Macedoni, fra cui il capo degli arcieri Clearco.\nDiodoro differisce totalmente da questa versione (narrata fra gli altri da Arriano-Tolomeo); secondo l'autore, soltanto all'inizio stavano avendo la meglio i Macedoni, guidati fra gli altri probabilmente dai battaglioni di Addeo e Timandro, ma di fronte al secondo assalto molti dei greci si spaventarono e la paura aument\u00f2 ancora di pi\u00f9 all'ingresso dello stesso Memnone, il cui esercito ammutol\u00ec per un attimo lo stesso Alessandro. Soltanto grazie ai veterani, al cui comando si pose Atarrias, che spron\u00f2 i pi\u00f9 giovani e inesperti, riuscirono a sconfiggere l'esercito nemico uccidendo Efialte, uno dei comandanti nemici. L'episodio ritrova conferma in un racconto successivo riguardante Clito il Nero e Alessandro, nel quale il primo ricord\u00f2 al secondo che senza l'intervento di Atarrias i Greci forse sarebbero ancora ad assediare Alicarnasso. Si riportano anche i nomi dei generali nemici, gli stessi Efialte e Trasibulo, che tempo prima vivevano ad Atene e di cui Alessandro chiese la consegna, ma a cui fu dato la possibilit\u00e0 dell'esilio e quindi di allearsi con Dario. In ogni caso la resistenza non super\u00f2 i due mesi.\nLa citt\u00e0 venne incendiata dai Persiani, mentre il generale nemico Memnone fugg\u00ec rifugiandosi temporaneamente sull'isola di Cos. Il re macedone, entrato nella citt\u00e0, ordin\u00f2 di uccidere chiunque avesse appiccato il fuoco e quando si rese conto dei danni che aveva subito la fece distruggere completamente; visti, per\u00f2, i resti ritrovati, sembra che questa sia un'esagerazione.\nAlessandro lasci\u00f2 Orontobate, che si era rifugiato nella roccaforte di Salmacide, dando incarico a due dei suoi uomini pi\u00f9 fidati (Tolomeo di Filippo e Asandro) di conquistare le restanti citt\u00e0 della regione, lasciando a loro parte dell'esercito (3.000 fanti e 200 cavalieri). Nel frattempo il re macedone avrebbe proseguito la sua conquista dell'Impero Persiano.\nI primi tradimenti e il nodo gordiano.\nA questo punto il re macedone diede il congedo a tutti i militari che si erano sposati poco prima di partire per la spedizione e invi\u00f2 parte del suo esercito a Perge, mentre lui continuava il suo percorso costiero. Dopo un evento fortuito (il vento cambi\u00f2 al suo passare rendendo agevole il passaggio in una zona altrimenti impervia) riscosse molti consensi e contributi da parte dei suoi uomini che subito convert\u00ec in paghe per i soldati.\nAlessandro viaggi\u00f2 per Termesso, Aspendo e Faselide. Nel frattempo arriv\u00f2 da Parmenione Sisine, un messaggero persiano inviato da Dario III col proposito di persuadere Alessandro di Lincestide a uccidere il proprio re; se quest'ultimo avesse accettato la proposta avrebbe ricevuto un premio di duemila talenti d'oro (a cui si aggiungeva la corona stessa). Il generale dunque, ritenendo rischioso comunicare la risposta per iscritto, invi\u00f2 ai persiani un messaggero travestito, evitando cos\u00ec ogni possibile pericolo di intercettazione, per chiedere come avrebbe dovuto agire.\nGli storici non concordano con questo passo per via della presenza di tanti punti oscuri. Anche la sorte di Alessandro di Lincestide viene raccontata in vari modi: Tolomeo dopo la sua cattura non citer\u00e0 pi\u00f9 il suo nome; forse fu ucciso per un tradimento quattro anni dopo le vicende narrate, oppure, come racconta Aristobulo, egli mor\u00ec addirittura prima della partenza per la conquista dell'Asia, ucciso da una donna a cui chiese del denaro. Dati certi riportano per\u00f2 l'esistenza di un comandante dei Traci con tale nome, sia all'epoca di Tebe sia in Asia.\nAltri resoconti identificano Sisine come uomo di fiducia del re macedone, che gli rimase fedele sino a poco prima della battaglia di Isso, quando gli venne commissionato l'omicidio di Alessandro; scoperto, per ordine del re, Sisine venne poi ucciso dagli arcieri.\nDopo aver fatto dono al veterano Antigono Monoftalmo di un ampio territorio, Alessandro giunse nell'antica capitale Gordio, dove si svolse l'episodio del celebre nodo gordiano: pare che esistesse un antico carro, il cui giogo era assicurato da un nodo inestricabile e che un oracolo avesse promesso il dominio dell'Asia a chi fosse riuscito a scioglierlo. Il macedone, dopo alcuni tentativi, risolse il problema estraendo la spada e tagliando il nodo con un colpo netto. Diversamente, Aristobulo afferma che fu facile per il re sciogliere quel nodo, senza l'utilizzo della propria spada, bens\u00ec staccando semplicemente la spina che teneva il nodo legato al carro.\nA Gordio, nel maggio del 333 a.C., Alessandro aspett\u00f2 che Parmenione lo raggiungesse insieme con le sue truppe, cui si aggiunsero 4.000 soldati (di cui 3.000 erano Macedoni). Riusc\u00ec a far avere ad Antipatro 500 talenti e 600 ne don\u00f2 ad Anfotero, per rinforzare la flotta greca, rispettando l'alleanza.\nIn seguito Memnone, dopo aver conquistato Chio e le citt\u00e0 di Lesbo (Mitilene non riusc\u00ec mai a conquistarla), tent\u00f2 di preparare trecento navi con cui partire per invadere Eubea e Attica, ma si ammal\u00f2 e mor\u00ec. La sua azione di resistenza fu proseguita da un suo parente, Farnabazo, aiutato da Autofradate. I due ottennero piccole vittorie (fra cui la conquista di Mitilene, Mileto e Tenedo) alternate ad altrettante piccole sconfitte, ma il numero dei loro soldati non impensieriva Alessandro.\nBattaglia di Isso (333 a.C.).\nPreludio.\nAlessandro nel giugno del 333 a.C. entr\u00f2 nella Cilicia e scese in una radura descritta tempo prima da Senofonte, arrivando dopo molte miglia a Tarso. Nel frattempo Dario III, a Susa, venuto a conoscenza della morte del suo pi\u00f9 celebre generale, convoc\u00f2 il consiglio di guerra; Caridemo chiese di essere posto al comando di un esercito di 100.000 uomini, ma l'imperatore persiano decise di muoversi personalmente a partire da luglio. Verso la fine di agosto o l'inizio di settembre part\u00ec. Le cifre dell'esercito persiano non sono riportate correttamente da nessun cronista storico del tempo: erano 600.000 secondo Arriano e Plutarco, 400.000 fanti a cui si sommano 100.000 cavalieri secondo Giustino e Diodoro, mentre Callistene e Curzio Rufo riferiscono solo di 30.000 mercenari greci; altri riportano che il contingente schierato fu di 160.000 unit\u00e0.\nIn ogni caso Dario aveva radunato un'armata numerosa, tre o quattro volte superiore a quella macedone. I Persiani si schierarono nella pianura a est dei monti Amanos (oggi chiamati Nur), all'uscita del passo denominato \"porte siriache\", acquartierandosi nella citt\u00e0 di Sochi (o Sochoi).\nNel frattempo Alessandro fu colpito da una malattia, forse per aver nuotato nel Cidno. Il medico Filippo di Acarnania si occup\u00f2 di curarlo, ma alcuni temettero che potesse invece cercare di ucciderlo, visto che da poco si era unito alle schiere di Alessandro. Secondo Arriano e Curzio, Parmenione. fece pervenire ad Alessandro una lettera dove si riferiva dell'intenzione del medico di ucciderlo. Alessandro lesse la lettera poco prima di bere il rimedio approntato dal medico e, confidando della sua lealt\u00e0, bevve comunque il farmaco e subito dopo gli consegn\u00f2 la lettera. Il re guar\u00ec verso la fine di settembre. Successivamente pass\u00f2 per Anchialo, dove una tradizione diceva che questa citt\u00e0 e quella di Tarso furono costruite in un giorno e, dopo la conquista di Soli, corse a Mallo, dove era in atto una guerra civile che fece terminare; qui venne a conoscenza che Dario era posizionato a Sochi e decise quindi di affrontarlo. Alessandro lasci\u00f2 i feriti e i malati delle sue truppe a Isso, poi riprese la marcia e giunse a Miriandro dove si accamp\u00f2. Qui decise di attendere Dario attraverso le Porte Assire (oggi chiamato Passo Beilan).\nLa battaglia.\nParmenione fu mandato in avanscoperta e a fatica riusc\u00ec a controllare il passo di Kara-kapu, Alessandretta e una parte di Isso; Alessandro lo raggiunse successivamente.\nA novembre, infine, il re persiano, temendo che l'inverno lo costringesse a ritirarsi nei quartieri invernali senza aver fermato Alessandro, gli venne incontro. Entrambi non sapevano esattamente dove si trovasse l'altro. Arrivato a Isso, Dario trov\u00f2 solo gli uomini abbandonati dal re avversario, in quanto non erano pi\u00f9 utili all'imminente battaglia perch\u00e9 feriti o malati; il suo nemico si trovava a sole quindici miglia circa pi\u00f9 a sud.\nFiducioso della superiorit\u00e0 numerica del suo esercito, Dario si spost\u00f2 alle spalle del nemico, nella pianura costiera di Isso, l'odierna D\u00f6rtyol; la sua idea era quella di spezzare l'esercito macedone, confidando che l'alto numero dei soldati reclutati lo avrebbe portato alla vittoria anche su un terreno meno favorevole, nella ristretta pianura chiusa tra i monti del Tauro, il mare e il fiume Pinar, dove poterono essere schierati non pi\u00f9 di 60.000 fanti, 30.000 cavalieri, altri 20.000 uomini e dietro a loro 30.000 mercenari greci. Il tutto equivaleva per capacit\u00e0 alla falange macedone. Ancora pi\u00f9 dietro vennero schierati altri soldati, mentre Dario occupava il centro come loro usanza, su un carro con 3.000 uomini posti a guardia. Alla sinistra si posero 6.000 arcieri e 20.000 fanti sotto il comando di Aristomede.\nLo scontro ebbe inizio alle cinque e mezzo del primo novembre. Alessandro guid\u00f2 direttamente la carica con la cavalleria leggera sull'ala destra: super\u00f2 gli sbarramenti posti dalle truppe persiane mentre la falange, meno veloce nei movimenti, cedeva lentamente al nemico che l'attaccava da ogni parte. Nel suo slancio, Alessandro raggiunse quasi il sovrano persiano e si dice cerc\u00f2 di colpirlo, non riuscendoci, con una lancia. Dario decise di ritirarsi, costretto a lasciare il suo carro e a darsi alla fuga su un cavallo, mentre suo fratello Ossatre rimase a combattere sino alla morte.\nDopo la battaglia.\nLa battaglia si concluse con una completa disfatta dei Persiani, tra i quali si contarono oltre 110.000 morti fra cui ufficiali quali Savace (satrapo d'Egitto), Arsame, Reomitre e Atize, i quali avevano gi\u00e0 combattuto in passato contro l'avanzata macedone uscendone in salvo. Il Grande Re perse le sue migliori truppe, quasi tutti i pi\u00f9 validi ufficiali del suo esercito e soprattutto il proprio prestigio di condottiero, distrutto dalla sua precipitosa fuga davanti al nemico.\nFra i Macedoni si contarono 150 perdite, tra cui 32 fanti, mentre i feriti erano oltre 500. Lo stesso Alessandro venne ferito a una coscia. Vennero catturati, oltre a un immenso bottino, anche alcuni familiari di Dario tra cui sua madre Sisigambi, sua moglie Statira I e le sue figlie Statira II e Dripetide.\nIl giorno successivo Alessandro and\u00f2 con Efestione a far visita alle prigioniere. In quell'occasione Sisigambi non seppe riconoscere chi dei due fosse il re, rendendo omaggio alla persona sbagliata. Un servo le fece notare l'errore e il conquistatore macedone per evitarle l'imbarazzo le disse di non preoccuparsi in quanto entrambi erano Alessandro; il condottiero, adeguandosi a come gi\u00e0 aveva fatto con Ada tempo addietro, incominci\u00f2 a rivolgersi alla regina persiana chiamandola madre.\nVisit\u00f2 i feriti, pur essendo lui stesso uno di loro, e onor\u00f2 ogni soldato che si fosse distinto durante la battaglia offrendo ricompense adeguate.\nL'ambasciata di pace.\nGiunto a Marato, il conquistatore macedone ricevette alcuni ambasciatori inviati dal re persiano; questi chiedevano la pace e il riscatto dei prigionieri. Gli ambasciatori erano accompagnati da una lettera con la quale si ricordava ad Alessandro che, ai tempi del padre Filippo, la Macedonia e la Persia erano state alleate e furono i Macedoni a infrangere per primi tale alleanza.\nAlessandro rifiut\u00f2 le proposte di pace di Dario preferendo la via della conquista all'accontentarsi dei numerosi territori fino a quel momento assoggettati. Invece di proseguire immediatamente verso l'Asia prefer\u00ec entrare in Egitto al fine di coprire le spalle al suo esercito prima della spedizione successiva.\nDamasco e Tiro.\nParmenione poi fu inviato a Damasco, dove riusc\u00ec a racimolare 2.600 talenti e 500 libbre d'argento, con i quali riusc\u00ec a pagare ogni debito contratto con l'esercito. Parmenione riport\u00f2 con s\u00e9 anche 329 musiciste e quaranta \u00abfabbricanti di profumi\u00bb, oltre a uno scrigno in cui Alessandro nascose la sua copia dell\"'Iliade\" e Barsine, figlia di Artabazo (che discendeva da una figlia di un re) e vedova del generale Memnone, che divenne una delle compagne dello stesso re macedone, da cui ebbe un figlio, Eracle.\nDopo la vittoria lo stesso Alessandro scrisse una lettera a Dario con la quale gli comunic\u00f2 che avrebbe dovuto chiamarlo \u00absignore di tutta l'Asia\u00bb e che avrebbe potuto ottenere il riscatto della moglie e dei figli se fosse venuto di persona a chiederlo. Nel caso in cui il sovrano persiano non l'avesse riconosciuto superiore a lui ci sarebbe stato un nuovo combattimento.\nAlessandro si dedic\u00f2 quindi alle citt\u00e0 costiere per eliminare le ultime basi della flotta persiana. Si sottomisero senza opporre resistenza Arado, Biblo e Sidone con le loro flotte navali, mentre Tiro, che per allearsi o meno attendeva di capire chi stesse vincendo fra i due schieramenti, non fu benevola come le precedenti. Il re cerc\u00f2 in un primo momento di convincerli a farli entrare in citt\u00e0 con il pretesto di voler rendere omaggio a una loro divinit\u00e0, Melqart; loro tuttavia non acconsentirono e gli venne suggerito di recarsi nella parte vecchia della citt\u00e0 dove vi era un tempio dedicato. In questo modo avrebbero quindi evitato la parte nuova, quella che invece interessava al macedone. Il conquistatore invi\u00f2 loro dei messaggeri che furono tutti uccisi, violando il codice non scritto. Era il mese di febbraio dell'anno 332 a.C.\nLa citt\u00e0 oppose un'accanita resistenza, forte anche del fatto che Cartagine aveva promesso di inviare presto soccorsi. La parte nuova era ubicata su un'isola vicino alla costa (si parlava di una distanza di 700 metri); Alessandro pens\u00f2 dunque di utilizzare dei detriti dell'antica citt\u00e0 continentale, distrutta anni prima da Nabucodonosor II (dopo un assedio di tredici anni), per unire l'isola alla costa rendendola dunque una penisola, usando anche alberi, legname a cui venivano alternati strati di macigni e detriti. Intanto racimol\u00f2, durante un viaggio che lo port\u00f2 anche a Sidone, una piccola flotta composta da 224 navi, fra cui alcune quinqueremi del re Pnitagora, sovrano dei ciprioti a cui il conquistatore don\u00f2 una miniera di rame. Oltre a loro riusc\u00ec ad aggiungere alle sue fila anche 4.000 mercenari comandati da Cleandro.\nL'assedio dur\u00f2 sette mesi (dal febbraio del 332 a.C. sino a luglio-agosto). Fra le varie idee utilizzate vi fu quella di due navi unite a prua che trasportavano degli arieti. La resistenza dei Tiri fu eroica: riparavano ogni breccia creata, gettavano pietre contro le navi che trasportavano gli arieti (anche se tali massi furono raccolti e catapultati lontano dagli assalitori), tagliavano le corde che reggevano le ancore anche con l'uso di palombari (in seguito furono sostituite da catene). Inoltre, dato il gran numero di tecnici e ingegneri presenti nella citt\u00e0, costruirono facilmente tante nuove macchine da guerra per opporsi con pi\u00f9 efficacia all'assedio; a loro si contrapponeva, nella costruzione di macchine all'avanguardia, un solo inventore tessalo, Diade.\nGiunse un'altra lettera da Dario, una proposta di pace, probabilmente durante l'assedio a Tiro. Questa volta alla proposta erano allegati molti doni fra cui 10.000 talenti, la mano di sua figlia e il possesso di un vasto territorio sino all'Eufrate. Vi fu qui una celebre conversazione fra Parmenione e Alessandro: \u00abSe io fossi Alessandro, accetterei la tregua e concluderei la guerra senza pi\u00f9 correre altri rischi\u00bb. \u00abLo farei se fossi Parmenione; ma io sono Alessandro e come il cielo non contiene due soli, l'Asia non conterr\u00e0 due re\u00bb.\nFu probabilmente la notizia della morte della moglie, avvenuta durante il travaglio di un nuovo nascituro, a far cambiare idea al re. Infatti, saputo del secondo rifiuto, Dario si dedicher\u00e0 a radunare un esercito ancora pi\u00f9 vasto del precedente. Nel frattempo la flotta navale macedone sconfisse molti dei suoi nemici, fra cui Carete, fuggito tempo addietro dalla Grecia stessa.\nGli abitanti di Tiro vennero informati che i rinforzi da Cartagine non sarebbero giunti e di conseguenza escogitarono altre difese ancora pi\u00f9 cruente, fra cui quella di gettare dalle mura sabbia e fango bollente che una volta entrate nelle armature degli assedianti avrebbero causato ustioni. Si dice che Alessandro abbia avuto dei dubbi sulla prosecuzione dell'assedio; alla fine scelse di continuare ci\u00f2 che aveva incominciato, dato che una rinuncia sarebbe stata una testimonianza troppo grande della sua non invincibilit\u00e0.\nPlutarco racconta che, giunti all'ultimo giorno del mese di agosto, l'indovino Aristandro predisse, dopo aver interpretato i segni che il cielo stava dando, la conquista della citt\u00e0 entro la fine del mese; Alessandro quindi decise che quel giorno non era pi\u00f9 il trenta ma il ventotto del mese. Alla fine di agosto le navi di Alessandro subirono un pesante attacco e quelle di Pnitagora, Androclo e Pasicrate, dopo essere state speronate, affondarono l'una dopo l'altra. Non appena il macedone si accorse di quanto stava accadendo ordin\u00f2 alle navi pi\u00f9 vicine di avvicinarsi al molo nemico impedendo cos\u00ec l'uscita di altri convogli e permettendo di concentrare l'azione su quelli rimasti. I Macedoni utilizzarono a quel punto varie tattiche: l'attacco a entrambi i porti, un diversivo con una piccola unit\u00e0 navale e l'attacco decisivo alle mura. L'offensiva fu inizialmente guidata da Admeto, ammiraglio della nave del re, poi ucciso in quella battaglia. Successivamente l'attacc\u00f2 fu guidato da Alessandro in persona. Per paura della sconfitta imminente ci fu chi prefer\u00ec uccidersi. La citt\u00e0 infine cadde e le perdite macedoni furono in quell'attacco circa una ventina, che si sommano alle circa quattrocento nel corso di tutto l'assedio.\nIn quest'occasione si vide la furia del re: fece uccidere 8.000 cittadini (di cui 2.000 vennero crocifissi) e molti di pi\u00f9 furono ridotti in schiavit\u00f9 o venduti; si mostr\u00f2 tuttavia benevolo con chi aveva trovato riparo nei templi, fra cui il re di Tiro, Azemilco. Alessandro fu dunque di parola e sacrific\u00f2, come aveva chiesto di fare in precedenza al dio locale, la catapulta che aveva fatto per prima breccia nella citt\u00e0.\nLa data della caduta della citt\u00e0 \u00e8 controversa: Arriano cita il mese di luglio, all'epoca in cui si distingueva come magistrato d'Atene Aniceto, che aveva cambiato nome in Nicerato per festeggiare la vittoria di Alessandro.\nLa conquista di Gaza.\nDopo Dor e Ashdod arriv\u00f2 il turno di Gaza, comandata da Batis (o Bati), che si oppose alla conquista. Alessandro fece trasportare le macchine da guerra utilizzate in precedenza e alle proteste dei suoi uomini replic\u00f2, dopo aver osservato le possenti mura della fortezza scoscesa, che pi\u00f9 un'impresa appariva impossibile a maggior ragione doveva essere compiuta per stupire alleati e nemici. Incominci\u00f2 dunque la costruzione di gallerie, impresa facile vista la conformit\u00e0 del terreno.\nNel contempo decise di fare costruire torri pi\u00f9 alte delle mura nemiche in modo da poterle colpire dall'alto grazie all'utilizzo di catapulte (le elepoli non riuscivano ad avvicinarsi abbastanza). Per utilizzarle occorreva prima costruire un terrapieno; nonostante i Macedoni avessero a disposizione solo fango e sabbia vi riuscirono in pochi mesi, secondo Diodoro in due. Batis diede l'ordine ai suoi uomini di incendiare le macchine nemiche, ma i soldati che uscirono dalla fortezza furono attaccati. Durante questa azione Alessandro fu raggiunto da un colpo di catapulta. Si ripar\u00f2 con lo scudo ma l'impatto fu cos\u00ec forte da romperlo, trafiggendo l'armatura e ferendolo a una spalla. Questo episodio era stato predetto dall'indovino che aveva visto la vittoria del macedone.\nIl re non aspett\u00f2 che la ferita guarisse, ma ritorn\u00f2 alla battaglia; durante l'assedio la ferita riprese a sanguinare e a gonfiarsi, ma il condottiero abbandon\u00f2 il campo solo quando stava per svenire. Il terrapieno che venne costruito raggiunse un'altezza di 75 metri, una piccola montagna eretta durante l'estate; da quell'altezza, anche se si cerc\u00f2 di alzare le mura della citt\u00e0, i nemici furono facili bersagli delle macchine nemiche. Inoltre, grazie alle gallerie scavate, le mura vennero fatte cadere. Quasi tutti gli uomini della citt\u00e0 morirono mentre i restanti diventarono schiavi. Si racconta che il destino di Batis, che durante i combattimenti venne ferito pi\u00f9 volte, ricordasse per similitudine quello di Ettore; infatti, analogamente al condottiero troiano, venne legato al carro di Alessandro e trascinato; molte aggiunte apportate ai resoconti dopo la morte di Batis rendono l'accaduto pi\u00f9 tragico. La citt\u00e0 venne poi ripopolata.\nGerusalemme apr\u00ec le porte e si arrese. Secondo Giuseppe Flavio, ad Alessandro fu mostrato il libro biblico di Daniele, si pensa l'ottavo capitolo, dov'\u00e8 indicato che un potente re macedone avrebbe assoggettato l'Impero Persiano.\nEgitto.\nNel novembre del 332 a.C. Alessandro incominci\u00f2 il viaggio verso l'Egitto; superato dopo tre giorni il deserto e il lago Serbonide, giunse in quelle terre venendo accolto come un liberatore e facendosi consacrare faraone: qui, infatti, il giogo persiano era maggiormente avvertito e poco accettato, poich\u00e9 solo dodici anni prima il popolo era libero dal potere dei Persiani.\nLa conquista dell'Egitto non era stata concordata con la lega di Corinto quindi il re macedone non pot\u00e9 unirla con il resto delle sue conquiste. Inoltre si astenne dal nominare un satrapo al quale prefer\u00ec la collocazione strategica di alcune sue guarnigioni in posti chiave come Menfi e Pelusio. Per la gestione amministrativa del territorio furono scelti due nomarchi, Doloaspi e Petisi, mentre l'amministrazione delle finanze fu affidata a un greco residente in Egitto, Cleomene di Naucrati. Assegn\u00f2 ai suoi uomini cariche militari ma non civili. Durante la sua marcia apprese delle varie vittorie riportate dagli alleati: Lesbo, Tenedo e Cos erano ora in mano sua.\nDimostr\u00f2 grande rispetto per gli dei egiziani e una profonda devozione per Ramses II, suo mito e icona, in onore del quale costru\u00ec una stele; a Menfi fece un sacrificio al bue Api, ingraziandosi cos\u00ec i sacerdoti egiziani: tempo addietro, durante la riconquista persiana del territorio egiziano, Artaserse III aveva ucciso un toro sacro e ne aveva divorato la carne, mentre il re macedone con questo gesto conquist\u00f2 la fiducia del popolo.\nLa costruzione di Alessandria.\nAlla fine del 332 a.C., sulle rive del Nilo, Alessandro decise di edificare una grande citt\u00e0 che testimoniasse la sua grandezza; si racconta per\u00f2 che dopo un sogno, nel quale gli furono recitati alcuni versi dell\"'Odissea \"sull'isola di Faro, decise di costruirla nella regione del Delta del Nilo su una stretta lingua di terra tra la palude Mareotide e il mare. Egli stesso disegn\u00f2 la disposizione di piazze e mura da costruire (le linee del disegno furono tracciate sul suolo utilizzando della farina).\nLa citt\u00e0 venne chiamata Alessandria d'Egitto. Il progetto topografico fu realizzato dal celebre architetto dell'epoca Dinocrate di Rodi con la collaborazione di Cleomene da Naucrati. Le indicazioni fornite dal re macedone vennero rispettate. Fu la prima delle molte citt\u00e0 a cui diede il suo nome.\nL'oracolo di Amon.\nIn seguito Alessandro (o forse prima, secondo alcuni studiosi) decise di andare a far visita al celebre santuario oracolare di Amon (l'equivalente di Zeus nella mitologia egizia). Per raggiungerlo dovette percorrere 200 miglia fino a quella che in seguito verr\u00e0 chiamata Marsa Matruh, recandosi dunque all'oasi di Siwa nel deserto libico. Del viaggio si raccontarono gli episodi pi\u00f9 incredibili, come i corvi che gracchiavano avvertendo i viaggiatori che avevano intrapreso la strada sbagliata o quello, riferito da Tolomeo, dei serpenti parlanti che gli avrebbero fatto da guida.\nQuesto viaggio fu forse intrapreso perch\u00e9 Alessandro sapeva che lo avevano compiuto in precedenza Perseo ed Eracle. I resoconti vennero scritti venti mesi dopo l'accaduto, quindi il dialogo intercorso potrebbe essere stato inventato conoscendo i successivi avvenimenti favorevoli al Dio Alessandro.\nLe domande che pose furono pi\u00f9 di una: inizialmente, chiese se avesse vendicato la morte del padre, ma gli venne risposto che non si trattava di suo padre in quanto lui era una divinit\u00e0; allora riformul\u00f2 la domanda chiedendo se degli uccisori di Filippo vi era rimasto qualcuno ancora in vita e se sarebbe diventato signore degli uomini. La risposta fu positiva per entrambe le richieste. Si narra che in quell'occasione l'oracolo comp\u00ec un piccolo errore di pronuncia dicendo \u00abpaidios\u00bb (figlio di Zeus) invece di \u00abpaidion\u00bb (figlio), offrendogli in tal modo un punto di partenza per l'istituzione di un culto divino incentrato sulla sua persona. Davanti ai suoi alleati non volle per\u00f2 vantare questa discendenza.\nArriano differisce da questa narrazione rivelando che il re macedone non pose le domande sopra citate, ma supponeva che avesse chiesto, per via di indizi lasciati quattro anni dopo l'incontro, quali divinit\u00e0 avesse dovuto ingraziarsi per trionfare sui suoi nemici.\nDopo un anno di sosta nel regno egiziano ritorn\u00f2 in Asia. Nel frattempo giunsero rinforzi inviati da Antipatro (circa 900 uomini).\nBattaglia di Gaugamela (331 a.C.) e fine di Dario.\nPreludio.\nNella primavera del 331 a.C. Alessandro riprese la marcia verso oriente dove Dario aveva radunato un esercito nelle pianure dell'Assiria. Qui il sovrano persiano avrebbe potuto sfruttare al meglio la propria superiorit\u00e0 numerica.\nL'armata macedone doveva attraversare l'Eufrate e quindi passare per Tapsaco. Al satrapo Mazeo venne affidato il compito di impedire all'esercito di Alessandro di prendere la via per Babilonia e di bloccare i rifornimenti di cibo ai Macedoni. I due eserciti si diedero battaglia fino a che Mazeo si ritir\u00f2. Nonostante il ritiro dei soldati persiani l'esercito macedone and\u00f2 comunque verso nord cercando un clima pi\u00f9 favorevole. Alessandro infine decise di attaccare l'esercito avversario temendo che potesse rifugiarsi in terre a lui maggiormente ostili.\nIl 20 settembre ci fu un'eclissi lunare e il re macedone ne approfitt\u00f2 per opportuni sacrifici. Il Tigri fu guadato dall'esercito di Alessandro senza subire alcun attacco dal nemico. Durante la prosecuzione della marcia pi\u00f9 volte si ebbero falsi avvistamenti dell'esercito persiano, come quello del 25 settembre; nello stesso giorno, grazie alla confessione di alcuni prigionieri, i soldati macedoni vennero a sapere che Dario e i suoi uomini erano vicini.\nAlessandro si ferm\u00f2 a organizzare i suoi uomini per quattro giorni, fino alla sera del 29 settembre. Il re, nonostante i suoi consiglieri gli avessero suggerito di effettuare le prime mosse di notte, attese l'alba per intraprendere l'attacco, affermando che \u00abnon ruba le vittorie\u00bb, e uccidendo una persona la sera stessa con un rituale misterioso. Successivamente cadde in un sonno talmente profondo che Parmenione si preoccup\u00f2 a tal punto da chiedere al proprio re come mai dormisse come se avesse gi\u00e0 vinto lo scontro imminente. Alessandro rispose che la battaglia era gi\u00e0 praticamente vinta in quanto ci si doveva scontrare con un esercito che cercava di evitare ogni contatto.\nIl contatto con l'esercito di Dario avvenne all'alba del 1\u00ba ottobre, Lo scontro avvenne presso il villaggio di Gaugamela (poi Tell Gomel), nei pressi delle rovine di Ninive e non ad Arbela come qualcuno sosteneva.\nForze in campo.\nLa battaglia fu di vitale importanza per Alessandro. Si racconta che egli avesse solo 30.000 fanti e 3.000 cavalieri contro un milione di Persiani. Il numero di Persiani, imprecisato in realt\u00e0, \u00e8 secondo alcuni storici di numero molto inferiore a quanto si racconta e variava a seconda della fonte riportata:\nL'armamentario persiano venne sostituito completamente nel tentativo di adeguarlo a quello macedone. Il punto debole dell'esercito di Dario rimaneva comunque la fanteria che non poteva rivaleggiare in abilit\u00e0 con la controparte. Dario schier\u00f2 al centro gli elefanti come ultima risorsa di difesa della propria persona. Le forze in campo stavolta erano schierate al meglio grazie anche alla conformit\u00e0 del terreno che il re volle perfetta, arrivando persino a spianare ogni rialzo del terreno Alle sue forze si erano uniti Besso dalla Battriana con 8.000 uomini, Mauace che guidava gli arcieri a cavallo, Barsaente al comando di circa 2.000 uomini, Frataferne con i Parti, Satibarzane, Atropate con i Medi, Orontobate, Ariobarzane e Orxine con la gente proveniente dalle sponde del Mar Rosso, Oxatre con gli Uxii e i Susiani (forse 2.000 uomini), Bupare con i Babilonesi, Ariace con i Cappadoci e infine Mazeo con parte dei Siriani, posizionato alla destra dello schieramento.\nA tale esercito Alessandro aveva frapposto gli eteri (circa 10.000) con le sarisse al centro, i portatori di scudo (circa 3.000) che coprivano la loro destra, i cavalieri (fra cui il re) ancora pi\u00f9 a destra, poi arcieri (circa 2.000), frombolieri e lanciatori di giavellotto. Il lato sinistro affidato a Parmenione era quasi unito agli eteri. A entrambi i lati, per prevenire un possibile accerchiamento, vi erano due piccole unit\u00e0 nascoste e poste in obliquo rispetto al resto delle forze, pronte ad attaccare; se non fosse bastato avrebbero potuto ritirarsi per lasciare spazio alle riserve. Alessandro cerc\u00f2 solo di utilizzare al meglio le sue risorse, eliminando il superfluo nell'armamento. I suoi uomini pi\u00f9 fidati, Clito il Nero, Glaucia, Aristone, Eraclide, Demetrio, Meleagro ed Egeloco, erano tutti ai comandi di Filota, figlio di Parmenione, mentre l'altro suo figlio, Nicanore, si trovava al centro insieme con Ceno, Perdicca, l'altro Meleagro, Poliperconte e Simmia. Nella parte pi\u00f9 interna vi erano Cratero, Erigio, Filippo il figlio di Menelao, arrivando infine a Parmenione. Oltre a loro Andromaco guidava la cavalleria dei mercenari.\nPer evitare di essere accerchiato da un esercito tanto pi\u00f9 numeroso del suo e disteso su un fronte lunghissimo, Alessandro aveva schierato una seconda linea dietro il fronte di battaglia. La vittoria fu decisa dall'attacco della cavalleria all'ala destra, da lui stesso guidata, mentre il generale Parmenione teneva fronte alla cavalleria nemica sul lato opposto.\nAlessandro si prepar\u00f2 in grande stile per la battaglia: portava una veste tessuta in Sicilia, il pettorale che faceva parte del bottino di Isso, l'elmo di ferro creato da Teofilo, la spada donatagli da uno dei re di Cipro, e un manto elaborato da Elicone, regalo della citt\u00e0 di Rodi.\nLa battaglia.\nDello scontro nessuno storico pot\u00e9 dare un resoconto certo per via dell'enorme confusione creatasi, tanto \u00e8 vero che si concorda sulla conclusione in una nuvola di polvere: durante lo scontro la visibilit\u00e0 era ridotta di molto in quanto si poteva vedere a una distanza di 4-5 metri ma non di pi\u00f9.\nL'attacco persiano degli Sciti e dei Battriani, volto ad aggirare il nemico, venne effettuato ma trov\u00f2 il secondo sbarramento macedone come aveva previsto Alessandro nella sua tattica. I carri falcati vennero sommersi dai giavellotti, da frecce e altre armi da lancio e molti di essi rallentarono a tal punto da permettere ai macedoni di prenderne possesso balzandoci sopra uccidendo i guidatori. Altri furono bloccati prima che riuscissero a partire. C'\u00e8 chi racconta della perdita di arti e di alcune teste che rotolavano per terra, e chi si sofferma sui cavalli che rovesciavano spaventati i carri.\nLe truppe di Mazeo si scontrarono con quelle di Parmenione arrivando in prossimit\u00e0 del campo dove erano segregati i prigionieri; fra questi spiccava la regina di Persia, madre di Dario, che non venne liberata in quanto i soldati si diedero alla fuga alla notizia della ritirata del loro re.\nCi fu un attacco diretto da parte di Alessandro nei confronti del re nemico: il macedone colp\u00ec il cocchiere di Dario con una lancia uccidendolo. Il sovrano persiano, perso il carro, fugg\u00ec su una giovane cavalla. Il conquistatore insegu\u00ec il nemico ma fu richiamato da alcuni messaggeri inviati da Parmenione che chiedeva aiuto per affrontare un gruppo nemico. Il re macedone, anche se terribilmente seccato da questa richiesta, fece finta di nulla e acconsent\u00ec permettendo all'avversario di salvarsi nuovamente. L'episodio del messaggero \u00e8 molto discusso fra gli storici in quanto non \u00e8 certa la sua collocazione temporale e non \u00e8 chiaro nemmeno come abbia fatto a individuare e raggiungere il proprio re in quella nuvola di polvere; forse era un modo per evidenziare l'incapacit\u00e0 di Parmenione. Altri discutono sull'atteggiamento di Dario: questa sarebbe la sua seconda fuga davanti al nemico e pare un'esagerazione se si pensa al coraggio che ha mostrato all'inizio del suo regno.\nSenza il comando reale le truppe rimanenti furono facile preda dei Macedoni. Inizialmente i Persiani pensavano che fosse il re a essere stato trafitto dalla lancia. Successivamente, prima che si potessero riorganizzare, furono attaccati dalle truppe guidate da Arete. Se da un lato dello schieramento si inseguivano e uccidevano i nemici, dall'altro ancora si combatteva e Mazeo stava prevalendo sui Macedoni, a tal punto che solamente la tattica prefissata di Alessandro li salv\u00f2 da morte certa. Ci fu un pesante scontro di cavalleria dove i Persiani cercarono un varco per fuggire dal campo, combattendo ormai solo per salvarsi. Lo scontro si spost\u00f2 sul fiume Lico dove molti persiani furono inghiottiti per via dell'armamentario troppo pesante che possedevano e quando si fece buio la lotta termin\u00f2. Mazeo si ritir\u00f2 a Babilonia dove successivamente si arrese agli invasori.\nI morti furono molti: se ne contavano circa 1200 fra le file dei Macedoni. Molti di pi\u00f9 i feriti fra cui Parmenione, Perdicca e in seguito anche Efestione. Per Arriano si contarono circa 300.000 morti fra i Persiani e solo un centinaio circa fra gli alleati di Alessandro, mentre Diodoro ne cita 90.000 fra i Persiani e 500 fra la coalizione macedone.\nDopo Gaugamela.\nAlessandro riprese l'inseguimento del re nemico appena le acque si furono calmate. Da poco superata la mezzanotte, part\u00ec alla volta di Arbela dove, giunto sul far del giorno, non trov\u00f2 Dario (fuggito nei territori montuosi della Media) ma solo parte del suo tesoro. Non pot\u00e9 proseguire oltre poich\u00e9 i cavalli erano esausti, tanto da doverne uccidere un migliaio. Durante il tragitto di ritorno verso il campo, il conquistatore fu attaccato da alcuni cavalieri e dovette trafiggerne qualcuno con la propria lancia prima di venire aiutato dai suoi uomini. Durante questo scontro Alessandro si espose in prima persona e, secondo Curzio Rufo, fu grazie al suo valore e non alla fortuna che ottenne la vittoria.\nCaddero nelle mani del re macedone magazzini, preziosi e decine di migliaia di prigionieri. Decise di informare i Greci che le loro citt\u00e0 non erano pi\u00f9 soggette alla tirannia e da ora in poi si sarebbero governate con leggi proprie (affermazione vera solo in parte considerando la Grecia del tempo). Divise quindi il bottino inviandone una parte ai Crotoniati, in Italia, per ricompensare il coraggio mostrato da Faullo durante la guerra persiana.\nContinu\u00f2 la marcia, questa volta senza alcuno scontro. Degno di nota durante il tragitto fu l'incontro di una voragine da cui continuamente usciva fuoco e nella quale si poteva osservare una corrente di uno strano liquido (nafta). Si trattava dei fuochi eterni di Baba Gurgur.\nAlla fine di ottobre Alessandro entr\u00f2 in Babilonia dove ottenne la sottomissione del satrapo Mazeo. Quest'ultimo fu lasciato al governo della provincia affiancato da un comandante militare e da un tesoriere greco. Qui ripos\u00f2 circa cinque settimane ed ebbe tempo per osservare i giardini pensili costruiti da Nabucodonosor, cercando di far inserire in quella meraviglia anche piante di origine greca; con l'eccezione dell'edera quest'idea non ebbe fortuna.\nSi diresse quindi a Susa, raggiungendola in venti giorni, per impadronirsi dei tesori che vi si conservavano. La citt\u00e0 era sprovvista di mura. Qui Alessandro pot\u00e9 anche recuperare diverse opere d'arte sottratte da Serse in Grecia nel 480 a.C., tra cui il famoso gruppo statuario dei tirannicidi Armodio e Aristogitone, che fece rispedire ad Atene; recuper\u00f2 anche ingenti somme, come quarantamila talenti e forse altri cinquemila provenienti da altro luogo. A Susa lasci\u00f2 i familiari di Dario. Il macedone si volle sedere sul trono del re persiano, evento tanto atteso dai sudditi a tal punto che Demarto non riusc\u00ec a trattenere le lacrime pensando ai morti lungo il percorso che persero tale spettacolo. Durante questo soggiorno diede molte ricompense ai suoi soldati: a Parmenione diede la casa di Bagoa (ufficiale che avvelen\u00f2 e fu avvelenato) in cui vi trov\u00f2 molte ricche vesti. Scrisse a sua madre e ad Antipatro, rimasti lontano, e sapendo che il secondo odiava la prima scrisse all'amico che le lacrime di una madre cancellavano il contenuto di mille lettere. Lasci\u00f2 Susa verso la met\u00e0 di dicembre.\nDopo aver superato il fiume che all'epoca si chiamava Pasitigris (in seguito Karun), entr\u00f2 poi nel territorio degli Uxii, a circa sessanta chilometri da Susa, che in parte non si arresero al nuovo re. Chiesero ad Alessandro un tributo da versare se avesse avuto intenzione di passare per le loro terre. La risposta del macedone fu quasi di sfida, chiedendo loro di farsi trovare pronti al momento del suo passaggio; poi li attacc\u00f2 di notte, forte degli 8.000 uomini della falange, radendo al suolo ogni loro possedimento. Gli Uxii sopravvissuti attaccarono ancora ma furono sconfitti ogni volta. In una giornata il macedone risolse un problema che affliggeva il regno persiano da quasi due secoli.\nRestava ancora Ariobarzane, governatore della Perside, che voleva fuggire con il tesoro rimasto, sapendo che l'intero esercito macedone era pi\u00f9 lento del suo. Alessandro divise in due parti i suoi uomini, avanzando con la met\u00e0 pi\u00f9 veloce e raggiungendolo in cinque giorni presso le Porte persiane, nelle attuali montagne dello Zagros. Qui la lotta lo vide impegnato contro un congruo numero di nemici (40.000 uomini a cui si aggiungevano 700 cavalieri secondo Arriano, 25.000 soldati secondo Rufo, a cui Diodoro aggiunge 300 cavalieri). Per evitare di incappare in una sconfitta, Ariobarzane fece edificare un muro che ostruiva in parte l'unica strada percorribile dai Macedoni. Alessandro tent\u00f2 un primo assalto che non diede alcun risultato, anche per via della frana provocata dagli stessi Persiani; si ritir\u00f2 dunque qualche miglio pi\u00f9 a ovest, raggiungendo la radura denominata Mullah Susan. Qui vi era un'altra strada da prendere, a prima vista pi\u00f9 ovvia, ma Alessandro la evit\u00f2 non volendo lasciare i suoi morti \u00abinsepolti\u00bb.\nLa resa dei conti arriv\u00f2, grazie anche a un pastore della zona, il quale rivel\u00f2 ai macedoni un percorso che potevano intraprendere per aggirare i Persiani. Le truppe di Alessandro incominciarono l'attacco e successivamente vennero in sostegno quelle di Cratero. Ariobarzane riusc\u00ec comunque ad arrivare con pochi uomini sino a Persepoli ma i cittadini non gli aprirono le porte, costringendolo a tornare al combattimento trovando la morte.\nPersepoli.\nNel mese di gennaio dell'anno 330 a.C. Alessandro entr\u00f2 infine a Persepoli (che poi divenne Takht-i Jamshid), capitale dell'Impero Persiano, dove trov\u00f2 circa centoventimila talenti di metallo prezioso non coniato. Il re nemico aveva intanto trovato rifugio ad Hamadan (conosciuta all'epoca come Ecbatana), dove fu raggiunto dai suoi uomini di fiducia (Besso, Barsaente, Satibarzane, Nabarzane, Artabazo) e da 2.000 mercenari greci. Alessandro rimase per un lungo periodo a Persepoli, inviando dei soldati a Pasargade e chiedendo a Susa l'invio di una grande quantit\u00e0 di animali da soma per il trasporto del denaro. Part\u00ec con una piccola parte dell'esercito, per circa trenta giorni, alla conquista delle trib\u00f9 che si trovavano vicino alle colline della regione, sottomettendo i nomadi e il resto della provincia. Quando torn\u00f2, continu\u00f2 a far dono, a chi lo aveva aiutato, di beni proporzionati all'aiuto offerto, come era nel suo stile. Prima di lasciare la citt\u00e0 restitu\u00ec il potere locale al governatore della citt\u00e0 e affid\u00f2 3.000 macedoni ad un suo uomo di fiducia.\nSi dice che verso la fine della primavera Alessandro abbia dato l'ordine (o forse lui stesso fu direttamente l'artefice) di provocare un incendio, che devast\u00f2 i palazzi, bruciando in parte anche il tesoro. In seguito furono analizzati i resti della sala delle cento colonne di Serse dove si comprese che le travi caddero e il fuoco si aliment\u00f2 a dismisura. Si dice, secondo il racconto di Tolomeo, che contraddicendo un consiglio di Parmenione vendic\u00f2 in tal modo l'incendio di Atene e la sorte di Babilonia. Plutarco, citando l'episodio, aggiunge che di questo atto si pent\u00ec immediatamente, dando ordine di spegnere l'incendio. Un'altra versione, tardiva rispetto alle precedenti, ritiene che l'incendio stesso possa essere nato per errore, sotto suggerimento di Taide, una donna greca che aveva viaggiato con Alessandro e i suoi uomini. Anche se l'episodio di Taide non trova gli storici concordi, la donna \u00e8, come si racconta nei Deipnosofisti, la compagna di Tolomeo, da cui avr\u00e0 tre figli.\nIn Grecia intanto Antipatro aveva sconfitto nella battaglia di Megalopoli (autunno del 331 a.C.) il re di Sparta Agide III, eliminando definitivamente l'ultima opposizione delle citt\u00e0 greche al dominio macedone.\nL'inseguimento di Dario.\nNel maggio del 330 a.C. Alessandro marci\u00f2 verso Ecbatana, che si trovava a 450 miglia di distanza da Persepoli. Durante il tragitto ricevette alcuni rinforzi, arrivando a un totale di 50.000 uomini. Dario, sapendo della velocit\u00e0 con cui il suo nemico si stava muovendo, cambi\u00f2 i suoi piani, non dirigendosi pi\u00f9 verso Balkh (in Afghanistan) come aveva in precedenza previsto, ma verso le Porte Caspie, anche se fra i suoi uomini incominciarono a manifestarsi i primi dissensi. Durante la marcia l'esercito macedone pat\u00ec la sete e molti soldati morirono lungo la strada.\nIl re macedone venne a conoscenza dei movimenti di Dario quando si trovava a Rei, vicino a Teheran. Raggiunse quindi il passo ma ad attenderlo c'erano due messaggeri che lo informarono di una rivolta incominciata da Besso, Barsaente e Nabarzane contro il loro re. Dario venne arrestato. Alessandro decise di raggiungere Besso, riuscendoci in un giorno e mezzo. Continu\u00f2 poi la sua corsa essendo a conoscenza del luogo dove Dario era tenuto prigioniero; scelse 500 opliti, che fece montare a cavallo al posto dei cavalieri, e galopp\u00f2 di notte percorrendo ottanta chilometri, arrivando poi all'alba a Damghan, dove giunsero in 60.\nSpaventati, i due satrapi rimasti, Barsaente e Satibarzane (o Nabarzane), pugnalarono il prigioniero e fuggirono. Alessandro non fece in tempo a vedere in vita il suo rivale un'ultima volta. Di diversa opinione, Plutarco riferisce che il re persiano riusc\u00ec a parlare con il soldato Polistrato bevendo dell'acqua da lui offerta e ricordando la clemenza verso i familiari catturati ringrazi\u00f2 attraverso lui il suo nemico.\nIn ogni modo il conquistatore macedone, dopo aver coperto il cadavere con il suo mantello, lo riport\u00f2 indietro e lo fece seppellire con tutti gli onori nelle tombe reali. A Ecb\u00e0tana, Alessandro conged\u00f2 i contingenti delle citt\u00e0 greche, poich\u00e9 il compito di vendicare l'invasione della Grecia da parte di Serse era ormai concluso. Reclut\u00f2 il fratello di Dario (Essatre) e strinse amicizia con Bagoa.\nIl destino degli assassini di Dario.\nBesso si proclam\u00f2 re di tutta l'Asia e con il nome di Artaserse V fu inseguito attraverso le regioni dell'Ircania. Durante il tragitto Bucefalo, che veniva utilizzato da Alessandro solo per le grandi occasioni e quindi normalmente veniva tenuto in custodia da alcuni soldati, venne catturato da alcuni barbari. Appena venne a conoscenza del fatto, il re macedone invi\u00f2 ai barbari un araldo con cui minacci\u00f2 di morte ognuno di loro e le rispettive famiglie. Questi ultimi, impauriti, restituirono subito il cavallo arrendendosi e Alessandro li tratt\u00f2 con onori, dando anche una ricompensa a chi gli riport\u00f2 il fidato compagno.\nDurante il viaggio Alessandro arriv\u00f2 a Zadracarta, capitale del Gurgan, con Cratero (che aveva sostituito sul fronte, per anzianit\u00e0, Parmenione), e ottenne la sottomissione di Autofradate, di Frataferne e Nabarzane; Artabazo (il padre di Barsine) prefer\u00ec invece trattare con il re macedone, il quale rimase qui per quindici giorni. In questo lasso di tempo, secondo alcune ricostruzioni, conobbe la regina delle Amazzoni che, in cerca di un erede, decise di giacere con lui per tredici giorni. Da quel periodo in poi ogni udienza con il re era controllata da uscieri e mazzieri al cui comando vi era Carete di Lesbo, riprendendo un'usanza persiana. Altre usanze vennero poi adottate, come quelle delle vesti, diadema compreso. Anche lo stile che utilizzava nella corrispondenza cambi\u00f2: a eccezione di alcune persone fidate e stimate, come Focione o Antipatro, incominci\u00f2 a utilizzare il \"noi\" regale e le missive che raccontavano dell'Asia venivano sigillate come solevano fare i re persiani.\nAlessandro decise allora di concentrarsi su Satibarzane; giunto in Battriana, vicino a Mashhad incontr\u00f2 il satrapo, che chiese di essere risparmiato. Il macedone acconsent\u00ec, restituendogli anche l'antico potere e affiancandogli un contingente macedone comandato da un suo fidato, Anaxippo. Appena allontanatosi, Alessandro seppe della morte di tutti i soldati che aveva lasciato e del tradimento del satrapo, ma non fece in tempo ad attaccarlo in quanto questi fugg\u00ec, lasciando l'intera zona (l'Aria) ai Macedoni e dirigendosi con 13.000 uomini verso Besso. Quasi tutti, a eccezione del satrapo e di pochi altri, si erano rifugiati su una collina che sembrava inespugnabile, ma grazie al vento favorevole si decise di appiccare un incendio; il risultato fu disastroso per i nemici. Molti dei soldati fedeli al satrapo bruciarono, altri si gettarono dal dirupo, pochi si arresero scampando per poco alla morte. Onorando la vittoria, venne fondata un'altra citt\u00e0, Alessandria degli Arii, la futura Herat, e la zona venne affidata al satrapo Arsame. Quest'ultimo appoggi\u00f2, appena ne ebbe l'occasione, gli avversari di Alessandro; venne quindi affrontato e ucciso da un gruppo di soldati comandati da Erigio e il nuovo governo fu affidato al cipriota Stasanore.\nAlessandro si diresse verso l'Aracosia, arrivando in Drangiana (l'attuale Afghanistan occidentale). Barsaente, sapendo del suo arrivo, prefer\u00ec fuggire presso una popolazione indiana del Punjab, che lo trad\u00ec consegnandolo al conquistatore macedone; fu quindi condannato a morte per l'omicidio di Dario.\nIn queste regioni il re macedone fond\u00f2 una serie di citt\u00e0 con il nome di Alessandria, tra cui quella nota con il nome di Alessandria del Caucaso, che non ebbe un lungo futuro: scavi effettuati a Bor-i-Abdullah (a sud della futura Begram) portarono alla luce resti di una citt\u00e0 fondata successivamente a quella del re macedone e di un'altra presso l'attuale Kandahar, in Afghanistan. Dopo aver indugiato per alcuni mesi (ripart\u00ec probabilmente a maggio o dopo), Alessandro arriv\u00f2 sino all'Hindu Kush, celebrato da Aristotele, convinto che sopra tali vette si poteva osservare la fine del mondo orientale.\nScendendo l'Hindu Kush, i soldati macedoni dovettero affrontare la fame; il cibo era venduto a prezzi esorbitanti e non trovando foraggio per gli animali, molti di essi vennero uccisi per cibarsi delle loro carni. Se Besso avesse continuato con la sua tecnica di bruciare i campi, o se in quel momento di debolezza avesse attaccato, avrebbe avuto buone probabilit\u00e0 di vittoria; invece cambi\u00f2 strategia, bruciando solo le barche dopo aver attraversato il fiume Osso (oggi Amudarja). Per tale condotta venne abbandonato da buona parte del suo esercito. Le sue motivazioni sono forse da ricercare nelle azioni compiute da Artabazo, che aveva sconfitto e ucciso Satibarzane in una battaglia non lontano da Herat.\nAttraversando Kundz, Alessandro arriv\u00f2 sino a Balkh. Per continuare l'inseguimento si cerc\u00f2 di evitare la marcia diurna a causa dell'eccessivo caldo. Arrivati vicino a Kilif, decise di congedare feriti, anziani e quei pochi Tessali che avevano preso congedo tempo addietro, pagandoli lautamente.\nRimaneva il problema di come attraversare quel profondo fiume, dove non era affatto facile costruirvi un ponte; si decise quindi di riempire delle pelli di paglia secca e cucirle tutte insieme, costruendo in tal modo delle zattere in grado di galleggiare. L'intero esercito riusc\u00ec ad attraversare il fiume in cinque giorni.\nBesso, che si trovava in compagnia di un altro generale, Spitamene, fu infine abbandonato dai suoi compagni, tradito e fatto prigioniero. Venne successivamente consegnato nudo a Tolomeo e arrestato nell'anno 329 a.C.. Fu poi mutilato e una corte di giustizia persiana lo dichiar\u00f2 colpevole di alto tradimento; venne infine giustiziato a Ecb\u00e0tana.\nL'agire di Spitamene non fu inizialmente chiaro a Alessandro che pensava volesse arrendersi, mentre voleva invece solo disfarsi di un alleato poco affidabile.\nLa sorte di Parmenione e dei suoi figli.\nQuando le truppe di Alessandro trovarono riposo a Farah, si not\u00f2 lo strano comportamento di Parmenione che non ubbidiva pi\u00f9 agli ordini; l'ultimo datogli, quello di raggiungere il re con i suoi 25.000 uomini, venne ignorato (a quel tempo il re poteva contare su una forza di poco maggiore). I figli di Parmenione ricoprivano ruoli di prestigio all'interno dell'esercito macedone, ma Nicanore mor\u00ec di malattia nel mese di ottobre del 330 a.C. mentre Filota, comandante della cavalleria, fu testimone di un complotto contro il re; alcuni resoconti riportano il macedone Dimno (o Dymno) che, venuto a conoscenza dei preparativi dell'attentato contro Alessandro, raccont\u00f2 il tutto al suo amante Nicomaco. Quest'ultimo rivel\u00f2, a sua volta, l'esistenza del complotto al fratello Cebalino, il quale lo rifer\u00ec, tre giorni prima dell'attentato, a Filota. Passarono i primi due giorni senza che l'ufficiale avesse raccontato nulla al suo re, anche se pi\u00f9 volte al giorno ne aveva avuto la possibilit\u00e0. Cebalino, preoccupato, raccont\u00f2 dell'attentato a un'altra persona, la quale corse subito da Alessandro.\nIl re macedone fece convocare Dimno, il quale prefer\u00ec uccidersi; l'unico dato certo allora era che Filota sapeva dell'intrigo e non ne aveva parlato con lui. Seguendo il consiglio di Cratero, durante la notte il colpevole fu sorpreso nella sua tenda, catturato e messo in catene. Differisce da questo, solo inizialmente, il racconto di Plutarco: secondo l'autore era Limno di Calestra colui che disse al suo amato Nicomaco (e fratello di Cebalino) del complotto, ma solo perch\u00e9 sperava che anche lui ne facesse parte come Limno stesso; inoltre Filota era da tempo controllato da una donna, Antigone. Dimno \u00e8 citato da Curzio Rufo e Diodoro Siculo.\nAlessandro, in Egitto, non aveva dato retta alle insinuazioni di un coinvolgimento dello stesso Filota in un complotto ordito contro di lui, ma questa volta fu condannato per alto tradimento dal tribunale dell'esercito e ucciso con i complici a colpi di lancia; secondo altri venne prima torturato e solo al momento della confessione venne ucciso. Qualcuno riferisce anche che avesse fatto il nome del vero cospiratore, un certo Egeloco, morto poco prima.\nIl re macedone non si riteneva ancora soddisfatto e cerc\u00f2 altri possibili traditori fra gli amici di Filota; uno di essi fugg\u00ec rapidamente e i suoi fratelli vennero arrestati (ma seppero difendersi a parole fino a scagionarsi), mentre il prigioniero Alessandro di Lincestide venne condannato a morte. Alla condanna scamp\u00f2 invece Demetrio, una sua guardia del corpo.\nAlessandro, venuto forse a conoscenza di una lettera scritta da Parmenione ai suoi figli, dove riferiva di oscuri piani, lo fece uccidere da alcuni suoi stessi ufficiali. La stessa sorte tocc\u00f2 al terzo figlio di Parmenione, per prevenirne una possibile ribellione; Alessandro era infatti preoccupato da una probabile unione tra i soldati di Clito e quelli fedeli a Parmenione, la quale avrebbe portato alla formazione di un esercito numericamente superiore al suo. Vi erano ancora dei simpatizzanti del generale: questi vennero radunati in una piccola unit\u00e0 che combatt\u00e9 con coraggio, mentre gli eteri, comandati in precedenza da Filota, vennero affidati a Efestione e a Clito. Prima di lasciare la citt\u00e0 di Farah, Alessandro decise di cambiarle nome, chiamandola Proftasia (Anticipo).\nGuerriglie in Sogdiana.\nAlessandro era intento a combattere il suo ultimo avversario persiano degno di nota, Spitamene, ma non fu facile, in quanto questi riusc\u00ec a mettere contro i macedoni buona parte della nobilt\u00e0 della Sogdiana. Il re macedone, all'altezza del fiume Syr Darya, aveva lasciato alcuni contingenti nelle varie fortezze (sette in tutto) che dovevano proteggere i confini al nord. Trascorse un breve periodo prima che tutte le truppe venissero massacrate e gli avamposti conquistati.\nIn pochi giorni Alessandro riusc\u00ec a riconquistare tutte le fortezze, rendendo schiavi i sopravvissuti nemici. Solo contro Ciropoli, la pi\u00f9 imponente, ebbe difficolt\u00e0; inizialmente venne soltanto isolata e messa sotto assedio da Cratero per impedire il sopraggiungere di eventuali rinforzi nemici, ma quando cominci\u00f2 l'attacco venne notato un passaggio fortuito: un corso d'acqua prosciugato che passava sotto le mura. I Macedoni riuscirono cos\u00ec a penetrare nella fortezza e aprirono le porte agli assalitori. Alcuni resoconti riportano che durante questa azione Alessandro fu colpito in testa e al collo da un lancio di una pietra.\nSuccessivamente la tattica di Spitamene apparve chiara: attaccare la parte dell'impero rimasta scoperta dall'assenza di Alessandro. Attacc\u00f2 cos\u00ec Samarcanda e il re macedone invi\u00f2 circa 2.300 mercenari con a capo Farnuce, restando con circa 25.000 uomini. I Macedoni dovettero affrontare gli Sciti che si trovavano sul lato opposto del fiume, dapprima con l'uso di catapulte (armi mai viste da questo popolo); impauriti dalla morte di un loro generale, gli Sciti cominciarono a eseguire una ritirata ma i soldati di Alessandro attraversarono il fiume. Parte degli uomini nemici, cavalieri senza armatura o quasi, incominciarono un accerchiamento ai danni dei Macedoni, colpendoli ripetutamente con le frecce, ma furono vittime di un inganno di Alessandro, il quale aveva inviato contro di loro un'avanguardia debole, e quando essi furono circondati li assal\u00ec con un contingente pi\u00f9 forte. I nemici fuggirono ma i macedoni, forse per avere ingerito dell'acqua malsana, non riuscirono a inseguirli.\nNel frattempo tutti i soldati inviati in precedenza da Alessandro vennero attaccati su un'isola del fiume Zeravshan e uccisi sino all'ultimo uomo in un'azione guidata direttamente da Spitamene. Alessandro, venuto a conoscenza dell'accaduto, in tre giorni con 7.000 uomini al seguito cerc\u00f2 di raggiungere il nemico senza riuscirci; ormai il numero dei soldati era sceso a circa 25.000. Gli vennero in aiuto altri 21.600 uomini provenienti dalla Grecia, guidati da Asandro e Nearco.\nAlessandro lasci\u00f2 una parte dei soldati a Cratero ma le incursioni di Spitamene continuarono, fino a quando quest'ultimo non sub\u00ec una prima sconfitta da Ceno. Tradito subito dopo dai suoi alleati, fu offerta al re macedone la sua testa; Alessandro gli rese gli onori facendo in modo che il generale Seleuco sposasse sua figlia.\nLa sorte di Clito.\nIl proposito di Alessandro di unificare in un solo popolo Greci e Persiani e soprattutto la sua idea di dare un carattere divino alla monarchia, cominciarono ad alienargli le simpatie del suo seguito. L'opposizione si manifest\u00f2 soprattutto quando decise di imporre il cerimoniale della \"prosk\u00fdnesis\", tipico della corte persiana, ai suoi sudditi occidentali; la cerimonia prevedeva che chiunque comparisse davanti al re si prosternasse davanti a lui per poi rialzarsi e ricevere il bacio e ci\u00f2 andava contro l'idea greca di omaggio accettabile da parte di un uomo libero a un altro uomo. Alessandro dovette comunque abbandonare il tentativo di introdurre tale pratica (che comunque non aveva reso obbligatoria), dato che quasi tutti i Greci e i Macedoni si rifiutavano di eseguirla.\nA Samarcanda nel 328 a.C., Alessandro, durante una serata di festeggiamento con i suoi generali e ufficiali, accolse alcuni uomini giunti dalla costa, venuti a offrire della frutta al loro signore. Il re incaric\u00f2 Clito il Nero di portarli dinnanzi al suo cospetto e per incontrarli dovette sospendere un sacrificio in atto, cosa mal vista dagli indovini. In seguito, durante il banchetto si ascoltarono i versi di un poeta di corte, un certo Pranico, che schern\u00ec i generali. Clito, in stato di ebbrezza, si offese pi\u00f9 degli altri, ricordando al re di avergli salvato la vita tempo addietro (nella battaglia del Granico). Seguirono parole dure da entrambe le parti; il generale criticava aspramente la politica di integrazione fra Macedoni e Persiani perseguita da Alessandro e lo defin\u00ec non all'altezza di suo padre Filippo, il vero Macedone. Il re dopo aver parlato con Artemio di Colofone e Senodo di Cardia gli lanci\u00f2 contro una mela cercando subito dopo una lama, arma subito sottratta da Aristofane. Alessandro prese poi a pugni colui che aveva rifiutato di suonare la tromba mentre gli amici di Clito cercavano di allontanarlo. Il peggio avvenne quando Clito ritorn\u00f2 citando dei versi di Euripide, dove ricordava che il merito delle vittorie in battaglia era dei soldati, cosa che i capi dimenticavano. Al sentire quelle parole, Alessandro prese una lancia e lo trafisse, uccidendolo.\nNel 327 a.C. fu scoperta una congiura tra i paggi del re, che furono tutti condannati a morte e giustiziati. Ne fece le spese anche Callistene, nipote di Aristotele e storiografo di corte, strenuo oppositore della cerimonia della \"prosk\u00fdnesis\" e maestro dei paggi, che venne tenuto prigioniero e poi giustiziato, alienando a Alessandro molte simpatie del mondo intellettuale e filosofico greco.\nSpedizione in India.\nAlessandro, dopo aver assoggettato la regione della Sogdiana, giunse ai confini dell'odierno Xinjiang cinese, dove fond\u00f2 un'altra Alessandria, che chiam\u00f2 Eschate (Ultima), l'odierna Chodjend. Soggiorn\u00f2 ancora a Samarcanda e nella Bactriana. Spos\u00f2 Rossane, figlia di un comandante della regione, per rafforzare il suo potere in quei territori.\nInvasione dell'India.\nCome continuatore dell'impero achemenide, Alessandro vagheggiava un impero universale e si proponeva forse di arrivare con le sue conquiste fino al limite orientale delle terre emerse.\nGran parte dell'India nord-occidentale era stata sottomessa dai persiani al tempo di Dario I, il quale fece esplorare l'intera valle dell'Indo, ma in questo periodo la regione era suddivisa in vari regni in lotta tra loro.\nDopo aver preparato un nuovo esercito, con truppe in gran parte asiatiche (solo gli ufficiali e i comandanti erano tutti greci o macedoni), nella primavera del 326 a.C. Alessandro marci\u00f2 verso l'odierna Kabul, dove venne accolto come alleato dal re di Taxila e, attraversata l'U\u1e0d\u1e0diyana da Ora a Bazira (attuali Udegram e Barikot), giunse all'Indo nell'estate del 326 a.C. Sconfisse nella battaglia dell'Idaspe il re indiano Poro (Purushotthama o \"Paurava\"), in una battaglia dura e sanguinosa, e fond\u00f2 due citt\u00e0, Nicaea (odierna Mong o Mung) e Bucefala (oggi Jehlum), quest'ultima in onore del suo cavallo Bucefalo, morto durante la battaglia.\nAlessandro aveva forse intenzione di arrivare fino alla vallata del Gange, ma l'armata macedone giunta sul fiume Ifasi (oggi Beas), stanca dell'idea di proseguire una lunga campagna contro i potenti indiani (il Regno Magadha stava attrezzando un potente esercito di centinaia di migliaia di soldati e migliaia di elefanti che spaventava i macedoni) fra giungle monsoniche, febbri malariche ed elefanti da guerra, si rifiut\u00f2 di seguirlo oltre verso est.\nRitorno.\nAlessandro segu\u00ec quindi la valle dell'Indo fino alla sua foce, dove sorgeva la citt\u00e0 di Pattala. Da qui sped\u00ec una parte dell'esercito, al comando di Cratero, verso l'Afghanistan meridionale, mentre egli segu\u00ec la costa attraversando la regione desertica della Gedrosia (attuale Makran nel Pakistan e nell'Iran meridionale). La discesa del corso dell'Indo fu accompagnata da una dura lotta, combattuta con inaudita ferocia, contro la guerriglia che ostacolava la marcia dell'esercito macedone. Nell'assalto alla rocca di Aorno (odierna Pir Sar, Pakistan) una freccia colp\u00ec Alessandro, trapassando la corazza della sua armatura (e con essa anche la pleura e un polmone); il condottiero scamp\u00f2 di poco alla morte.\nInvi\u00f2 inoltre una flotta, al comando del cretese Nearco, a esplorare le coste del Golfo Persico sino alle foci del Tigri. La descrizione dei luoghi e dei popoli incontrati (tra cui gli Ittiofagi) fatta da Nearco ci \u00e8 nota grazie soprattutto all'inserimento del suo diario negli \"Indik\u00e0\" (\"Resoconti dell'India\") di Arriano.\nUltimo periodo di regno e morte.\nNel 324 a.C. Alessandro giunse nuovamente a Susa, dove venne a conoscenza della cattiva amministrazione messa in atto dai satrapi da lui un tempo graziati; fece procedere immediatamente ed energicamente contro i colpevoli, sostituendone molti con governatori macedoni.\nPer perseguire il suo progetto di unione tra Greci e Persiani, il re spinse ottanta alti ufficiali del suo esercito alle nozze con nobili persiane e altri diecimila veterani macedoni si sposarono con donne della regione. Egli stesso spos\u00f2 Statira II, figlia di Dario III, mentre un'altra figlia del re persiano, Dripetide, and\u00f2 in sposa al suo amico Efestione.\nPass\u00f2 per la prima volta in rassegna il nuovo corpo militare di 30.000 giovani Persiani, accuratamente scelti e addestrati per formare una falange macedone. Diecimila veterani furono congedati e rimandati in Macedonia con Cratero, quest'ultimo incaricato di sostituire Antipatro, che era venuto in contrasto con la madre di Alessandro, Olimpiade; Antipatro dovette recarsi in Asia con nuove reclute.\nDurante l'inverno il re si ritir\u00f2 a Ecbatana seguendo l'usanza della corte persiana. Qui mor\u00ec Efestione, per il quale Alessandro soffr\u00ec terribilmente: rase al suolo un vicino villaggio, passando alla spada tutti i suoi abitanti come \"sacrificio\" nei confronti dell'amico e rimase a lutto per sei mesi; inoltre progett\u00f2 un grandioso monumento funerario mai finito.\nNella primavera del 323 a.C. Alessandro condusse una spedizione contro il popolo montanaro dei Cossei e invi\u00f2 una spedizione per esplorare le coste del Mar Caspio.\nDurante i preparativi di invasione dell'Arabia e la costruzione di una flotta con cui intendeva attaccare i domini cartaginesi, venne colpito da una grave malattia, che gli provoc\u00f2 una febbre che lo port\u00f2 alla morte il 10 giugno del 323 a.C., al tramonto, a meno di 33 anni. Nel suo testamento commissionava la costruzione di magnifici templi in diverse citt\u00e0, la costruzione di un mausoleo intitolato a suo padre (che avrebbe dovuto rivaleggiare in imponenza con le piramidi egizie), la prosecuzione dell'unione fra Persiani e Greci, la conquista dei territori cartaginesi (Nord Africa, Sicilia e Spagna), l'espansione verso occidente e la costruzione di una strada in Africa lungo tutta la costa; i suoi successori ignorarono gran parte del testamento ritenendolo eccessivamente megalomane e inattuabile.\nDopo la morte.\nSulle cause della sua morte sono state proposte varie teorie, tra cui: l'avvelenamento da parte dei figli di Antipatro o da parte della moglie Rossane (in particolare avvelenamento da arsenico), una ricaduta della malaria che aveva contratto nel 336 a.C., un eccessivo abuso di alcool durante una cena, alcolismo e cirrosi epatica, pancreatite acuta o anche, secondo le caratteristiche della febbre, tifo addominale, e molte altre. Un recente studio ipotizza anche la sindrome di Guillain-Barr\u00e9, seguita a febbre intestinale batterica, sostenendo che Alessandro sarebbe stato dichiarato deceduto prima della morte effettiva, in quanto paralizzato o in coma. Il corpo venne infatti esposto per sei giorni e non si decompose, e questo fatto fu considerato prova dell'origine divina del re. In seguito, venne sottoposto ad una procedura di imbalsamazione e poi, secondo Plutarco, alla mummificazione rituale dei faraoni egizi. Secondo Quinto Curzio Rufo e Giustino, Alessandro, poco prima di morire, espresse la volont\u00e0 di essere sepolto nel tempio di Zeus Amon nell\u2019Oasi di Siwa. Il condottiero, infatti, considerandosi figlio dello stesso dio Amon, non avrebbe voluto essere sepolto accanto al suo vero padre, Filippo II di Macedonia, a Ege. Tuttavia, questo desiderio non fu esaudito.\nIl luogo di sepoltura di Alessandro \u00e8 stato oggetto di disputa: oggi, si ritiene che il corpo mummificato di Alessandro, contenuto in un sarcofago d'oro massiccio, possa essere stato portato in Egitto da Tolomeo I nel 321 a.C., e sepolto inizialmente nella necropoli di Saqqara; in seguito fu trasferito in un grandioso mausoleo, nella citt\u00e0 da lui fondata, Alessandria d'Egitto (dopo lo spostamento della capitale da Menfi), centro del potere tolemaico. Esso sorgeva in un grande complesso oggi andato distrutto e fondeva elementi ellenistici ed egizi. Sono state ipotizzate diverse ubicazioni sotto l'attuale citt\u00e0, seguendo le descrizioni della posizione del mausoleo date da diversi storici antichi, come Strabone. Numerosi personaggi celebri dell'antichit\u00e0, come Cesare e Augusto, resero nel tempo omaggio alla tomba di Alessandro, ma al tempo della caduta dell'Impero romano d'Occidente si erano perse le tracce dalla mummia. Alcuni archeologi, come Zahi Hawass, ritengono che il corpo del re macedone sia stato in seguito messo in salvo durante un'incursione barbara nei territori dell'Impero romano d'Oriente, o per sottrarla ad alcuni cristiani locali che volevano distruggerla (in quanto il rendere omaggio a Alessandro era considerato rito pagano), e si trovi quindi tra i numerosi corpi nella \"valle delle mummie dorate\", presso l'oasi di Bahariya (dove si trovano anche i resti di un tempio a lui dedicato).\nNel 2014 una tomba a Anfipoli in Macedonia (nell'odierna Grecia) \u00e8 stata da alcuni identificata nella definitiva sepoltura di Alessandro, forse il luogo di una possibile traslazione dei resti del condottiero da parte dell'imperatore romano Caracalla (III secolo d.C.), ma si tratta di un'ipotesi controversa.\nSecondo un ricercatore e giornalista del National Geographic, Andrew Chugg, sarebbe addirittura possibile che i resti del corpo di Alessandro si trovino sepolti a Venezia nella basilica di San Marco, in quanto le ossa del re macedone sarebbero state scambiate per errore durante il Medioevo con quelle del santo evangelista, e portate nella citt\u00e0 italiana nel IX secolo.\nSuccessione.\nAlessandro ebbe due figli: Eracle di Macedonia, nato nel 327 a.C. da Barsine (figlia del satrapo Artabazus di Frigia) e Alessandro IV di Macedonia, nato nel 323 a.C. da Rossane (figlia del satrapo Ossiarte di Battriana). Aveva anche numerosi amanti, tra i quali l'amico Efestione e Bagoas.\nAl morente Alessandro fu chiesto il nome di colui che aveva scelto come suo successore. Egli diede un'indistinta risposta nella quale qualcuno comprese Eracle (il figlio avuto da Barsine) e altri \u00ab\"t\u00f4i kratist\u00f4i\"\u00bb (e cio\u00e8 al migliore, al pi\u00f9 capace).\nSubito dopo il suo decesso, ci fu la cosiddetta Spartizione di Babilonia, che vide contrapporsi due linee di successione: il figlio di Alessandro avuto dalla moglie Rossane, Alessandro IV, e il suo fratellastro Filippo Arrideo. Poich\u00e9 il primo era ancora in fasce e il secondo era infermo di mente, i generali dell'esercito macedone (Diadochi) elessero un reggente, Perdicca, successivamente accettato in modo formale dall'assemblea dei soldati.\nNel 322 a.C. Perdicca si scontr\u00f2 con Tolomeo (uno dei Diadochi e satrapo d'Egitto), contro il quale mosse guerra e rimase ucciso.\nSuccessivamente i Diadochi elessero come reggente Antipatro, anche se questi non fu accettato da tutti. Ne nacque una guerra civile nel corso della quale trovarono la morte i familiari ancora in vita di Alessandro, tra cui i due figli, la moglie Rossane, la madre Olimpiade, la sorella Cleopatra, la sorellastra Euridice e il fratellastro Filippo.\nFonti storiche e leggenda.\nLe fonti storiche su Alessandro sono piuttosto numerose. Conosciamo l'esistenza di resoconti provenienti dallo storico di corte Callistene, dal generale Tolomeo, dall'architetto militare Aristobulo e da Clitarco di Alessandria; queste opere sono tuttavia andate perdute.\nI principali storici che successivamente trattarono delle sue vicende sono:\nOgnuno offre una differente immagine del re macedone e, come dice Strabone, \"tutti coloro che scrissero di Alessandro preferirono il meraviglioso al vero\".\nAlessandro divenne una leggenda mentre era ancora in vita ed episodi meravigliosi furono narrati gi\u00e0 dai suoi contemporanei che avevano assistito alle sue imprese. Oggi il suo nome viene equiparato ai pi\u00f9 grandi condottieri di ogni tempo, come Giulio Cesare, Gengis Khan e Napoleone.\nNel secolo successivo alla sua morte, i racconti leggendari sulla sua vita furono raccolti a Alessandria d'Egitto nel \"Romanzo di Alessandro\", falsamente attribuito a Callistene (l'autore \u00e8 a volte citato come \"pseudo Callistene\"). Questo testo ebbe grande diffusione per tutta l'antichit\u00e0 e il Medioevo, con numerose versioni e revisioni. In epoca tardo-antica venne tradotto in lingua latina e in siriaco, da qui poi divulgato in moltissime lingue, compreso l'arabo, il persiano e le lingue slave.\n\u00c8 invece andata quasi completamente perduta la \"Alessandriade\" (\u0391\u03bb\u03b5\u03be\u03b1\u03bd\u03b4\u03c1\u03b9\u03ac\u03c2), un poema epico scritto dal poeta Adriano e del quale \u00e8 pervenuta una sola linea.\nAlessandro nella cultura di massa.\nNel cinema e in televisione.\nSono state prodotte numerose serie televisive e diversi film che hanno come argomento la vita di Alessandro."}
{"id": "59381", "revid": "181699", "url": "https://it.wikipedia.org/wiki?curid=59381", "title": "Commissario Basettoni", "text": "Adamo Basettoni (\"Chief Seamus O'Hara\"), meglio noto come il commissario Basettoni, \u00e8 un personaggio dei fumetti della Disney. Ideato da Floyd Gottfredson, esordisce nel 1939 sulle strisce giornaliere di Topolino, nella storia Topolino e il mistero di Macchia Nera. \u00c8 apparso come protagonista o comprimario in migliaia di storie a fumetti realizzate in vari paesi del mondo.\nBiografia del personaggio.\nCommissario della polizia di Topolinia di origini irlandesi, come suggerisce il cognome O' Hara (che nell'America degli anni trenta era molto diffuso tra i poliziotti), \u00e8 sempre stato uno dei migliori poliziotti della citt\u00e0 ma contro criminali come Macchia Nera gli \u00e8 utile la collaborazione con Topolino, che negli anni si \u00e8 fatta sempre pi\u00f9 frequente; la loro amicizia \u00e8 stata per\u00f2 messa a dura prova in pi\u00f9 di un'occasione, a causa di subdole macchinazioni di efferati criminali per far ricadere la colpa su Topolino. \u00c8 sposato con Petulia Basettoni.\nPersonaggio molto importante nell'evoluzione di Topolino verso una dimensione narrativa \"giallo-noir\", \u00e8 stato il primo vero poliziotto di talento che il protagonista abbia conosciuto, e anche il primo con cui abbia davvero stretto un rapporto di amicizia: in precedenza, nelle prime storie in cui era nata la sua passione per l'attivit\u00e0 da detective, aveva avuto a che fare con investigatori spacconi e presuntuosi (\"Topolino poliziotto e Pippo suo aiutante\" del 1933 o \"Topolino nella casa dei fantasmi\" del 1936), o con il bonario ma superficiale Manetta (\"Topolino e la banda dei piombatori\", 1938). Basettoni viene rappresentato sempre in divisa e raramente in abiti civili, calvo ma con delle folte basette; alle sue dipendenze \u00e8 l'ispettore Manetta, caratterizzato da una certa diffidenza nei confronti di Topolino come braccio destro, e l'ispettore Rock Sassi.\nStoria editoriale.\nTra gli autori che pi\u00f9 hanno contribuito a caratterizzare il personaggio, a parte i suoi \"padri\" Gottfredson e Merrill De Maris, sono da citare soprattutto gli autori delle storie pubblicate sui \"comic book\"; su questi esordisce nella collana \"Four Color\" nel novembre 1947 nella storia \"Topolino nell'isola di Spettro\" di Bill Wright, ma \u00e8 stato poi utilizzato da autori che vanno da Jack Bradbury, a Frank McSavage, passando anche per Tony Strobl e Jack Manning, oltre a Kay Wright, mentre l'autore che ha maggiormente influenzato lo stile dei disegnatori successivi \u00e8 stato sicuramente il prolifico Paul Murry. Le storie degli artisti statunitensi sono spesso ambientate in una non meglio definita citt\u00e0, diversamente dalla scuola Disney italiana dove dagli anni sessanta alla Paperopoli creata da Barks si era contrapposta Topolinia: negli Stati Uniti fino agli anni ottanta non c'era ancora questa netta distinzione e ci\u00f2 porter\u00e0 a una serie di storie in cui Basettoni si ritrova a indagare sulle rapine dei Bassotti al deposito di Paperone o sui piani criminosi di Gambadilegno che fugge a bordo della 313 di Paperino o di Macchia Nera contro la banda dei paperi.\nPaul Murry descrive un rapporto sempre di piena fiducia tra Topolino e Basettoni, a differenza di quanto mostrato invece da Bill Walsh nelle strisce giornaliere di Topolino disegnate sempre da Gottfredson, ma anche da autori italiani come Guido Martina e Romano Scarpa che riprendono il commissario di Walsh; in queste storie, pur essendo grato a Topolino per i servigi resi alla polizia in tanti anni, Basettoni si \u00e8 ritrovato pi\u00f9 volte a sospettare di lui per integrit\u00e0 professionale, come durante il classico di Walsh/Gottfredson \"Topolino contro Topolino\" del 1953, in cui uno spietato sosia di Topolino ne ha preso il posto facendolo incolpare di diversi reati; in \"Topolino e il doppio segreto di Macchia Nera\" di Martina/Scarpa del 1955, in cui Topolino, ipnotizzato da una folle mente criminale, cerca addirittura di uccidere il commissario; finanche nella storia del 1969 \"Topolino e l'incredibile imbroglio\" di Osvaldo Pavese e Sergio Asteriti, in cui un Basettoni stavolta pi\u00f9 razionale e meno impulsivo \u00e8 costretto comunque a malincuore a indagare su Topolino; inoltre, nelle storie di Guido Martina Basettoni appariva spesso quasi infastidito dalla continua intromissione di Topolino nelle indagini, assumendo talvolta il ruolo di Manetta. Sul finire dei novanta Romano Scarpa inventa il nome proprio del commissario in \"Basettoni e la dieta da fame\", scritta da Giorgio Pezzin: Adamo, per sottolineare che Basettoni rappresenta il numero uno nel dipartimento di polizia di Topolinia, colui al quale ispirarsi e da cui tutto \u00e8 iniziato. Sempre nella stessa storia fa il suo esordio la moglie Petulia. Basettoni ha anche vestito i panni del Supercommissario (\"Ultracintra\") nelle storie di produzione brasiliana dedicate al Club dei supereroi.\nFilmografia.\nIl commissario Basettoni ha fatto la sua prima apparizione nei cartoni animati all'interno della \"Camminata Disney\", sigla animata realizzata da Romano Scarpa nel 1982 per il programma \"Topolino show\". Appare poi nelle serie animate \"DuckTales - Avventure di paperi\", \"Mickey Mouse Works\" e \"House of Mouse - Il Topoclub\", e a differenza dei fumetti qui il suo volto \u00e8 coperto da una pelliccia marrone."}
{"id": "59382", "revid": "869733", "url": "https://it.wikipedia.org/wiki?curid=59382", "title": "Mozilla Foundation", "text": "Mozilla Foundation (ovvero, in italiano, \"Fondazione Mozilla\") \u00e8 una organizzazione no-profit fondata per supportare e fornire l'organizzazione e la direzione del progetto open source Mozilla. L'organizzazione coordina il rilascio delle versioni dei software Mozilla, stabilisce le linee guida alla base del processo di sviluppo, mantiene l'infrastruttura base necessaria e d\u00e0 lavoro a diversi programmatori pagati. Ha sede negli Stati Uniti d'America, in California.\nStoria.\nVenne fondata il 15 luglio 2003 in seguito alla decisione di America Online di ritirarsi dal progetto Mozilla, praticamente dismettendo la societ\u00e0 controllata Netscape Communications Corporation e annunciando che non avrebbe pi\u00f9 finanziato il progetto. Mozilla Foundation sostituisce essenzialmente la precedente Mozilla Organization (conosciuta come mozilla.org), che era un gruppo pi\u00f9 ristretto e informale finanziato solo su progetto nel 1998 da Netscape in seguito alla distribuzione open source dei sorgenti di Netscape Navigator. America Online ha ostacolato le fasi iniziali della creazione della fondazione, ma la SUN (comproprietaria della Netscape) ha trasferito l'hardware e la propriet\u00e0 intellettuale e occupando un team di tre persone per i primi tre mesi per aiutare la transizione del codice non ancora presente nel Open Netscape. SUN ha inoltre donato due milioni di dollari alla fondazione nel corso di due anni.\nAttivit\u00e0.\nI compiti di Mozilla Foundation sono molto pi\u00f9 ampi di quelli che aveva Mozilla Organization, in quanto includono anche tutte le attivit\u00e0 che precedentemente erano copyright di Netscape. Come parte di un'ampia campagna per attirare gli utenti, la fondazione ha contratto degli accordi con aziende commerciali al fine di vendere CD contenenti software e per fornire supporto tecnico telefonico. In entrambi i casi, Mozilla Foundation ha scelto le stesse aziende che gi\u00e0 fornivano questi servizi a Netscape. La fondazione inoltre deve anche vigilare sulle sue propriet\u00e0 intellettuali, definendo politiche per l'uso dei marchi e dei loghi Mozilla. Sono stati anche lanciati dei nuovi progetti di marketing.\nGli impiegati sviluppano Mozilla a tempo pieno e aiutano a coordinare le operazioni dell'organizzazione. Il comitato che guida la fondazione \u00e8 conosciuto come lo \"staff di mozilla.org\" ed \u00e8 composto sia da dipendenti della fondazione che da volontari.\nFinanziamenti.\nI finanziamenti per la fondazione derivano da aziende e da persone private. Oltre alla donazione iniziale di SUN di 2 milioni di dollari, Mitch Kapor ha donato 300.000 dollari alla nascita della fondazione. Il gruppo \u00e8 esentato dal pagamento delle tasse in base alla legislazione statunitense sulle aziende non a scopo di lucro.\nComposizione.\nIl Consiglio di Amministrazione di Mozilla Foundation \u00e8 composto da Mitch Kapor (Direttore generale), Mitchell Baker (Presidente), Brian Behlendorf, Brendan Eich e Christopher Blizzard.\nLa fondazione ha dieci impiegati: David Baron, Asa Dotzler, Brendan Eich, Ben Goodger, Chris Hofmann, Scott MacGregor, Myk Melez, Chase Phillips, David Bienvenu e Johnny Stenback (Mitchell Baker e Bart Decrem sono dipendenti della OSAF, ma parte del loro tempo \u00e8 destinato a Mozilla Foundation)."}
{"id": "59391", "revid": "599", "url": "https://it.wikipedia.org/wiki?curid=59391", "title": "Potenza di un insieme", "text": ""}
{"id": "59393", "revid": "1632387", "url": "https://it.wikipedia.org/wiki?curid=59393", "title": "'Ndrangheta", "text": "La ndrangheta (pronuncia: probabilmente adattamento del dialettale ndr\u00e0nghita, nota anche come picciotteria) \u00e8 un'organizzazione criminale italiana di connotazione mafiosa originaria della Calabria, inserita esplicitamente dal 30 marzo 2010 nell'articolo 416-bis del codice penale e riconosciuta come organizzazione criminale unitaria e con un vertice collegiale nel processo Crimine dalla corte di cassazione il 18 giugno 2016. \n\u00c8 l'unica mafia presente in tutti i cinque continenti del mondo e secondo una indagine di \"Demoskopika\" del 2013, ha a livello globale un giro d'affari di 53 miliardi di euro (73 miliardi di dollari). In Calabria vi sarebbero 166 cosche con almeno affiliati (Corte d'appello di Catanzaro nel 2019). Secondo altre stime invece la 'ndrangheta sarebbe attiva in 30 nazioni con 400 cosche e affiliati di cui la maggior parte in Calabria.\nSi \u00e8 sviluppata a partire da organizzazioni criminali operanti nella provincia di Reggio Calabria, dove \u00e8 fortemente radicata, anche se il potere mafioso \u00e8 dominante anche nelle province di Crotone, Catanzaro, Vibo Valentia e Cosenza. La sua attivit\u00e0 principale \u00e8 il narcotraffico, seguita dalla partecipazione in appalti, condizionamento del voto elettorale, estorsione, usura, traffico di armi, gioco d'azzardo, e smaltimento di rifiuti tossici e radioattivi.\nIn Calabria svolge un profondo condizionamento sociale fondato sia sulla forza delle armi che sul ruolo economico raggiunto attraverso il riciclaggio del denaro, quest'attivit\u00e0 permise cos\u00ec di controllare ampi settori dell'economia dall'impresa al commercio e all'agricoltura, spesso con una forte connivenza di aree della pubblica amministrazione a livello locale e regionale di tutti gli schieramenti politici. \nLa relazione della Commissione parlamentare antimafia del 20 febbraio 2008 afferma che la 'ndrangheta \u00abha una struttura tentacolare priva di direzione strategica ma caratterizzata da una sorta di intelligenza organica\u00bb, e la paragona alla struttura del movimento terroristico islamico \"al-Qaida\". Dal 2013, la 'ndrangheta \u00e8 considerata tra le pi\u00f9 pericolose organizzazioni criminali del mondo con un fatturato che si aggira intorno ai 53 miliardi di euro, con numerose ramificazioni all'estero (dal Canada all'Australia e nei paesi europei meta dell'emigrazione calabrese).\nEtimologia del termine.\nIl primo tentativo di una spiegazione etimologica di 'ndrangheta si deve a Ernesto Ferrero nel saggio \"I gerghi della malavita dal '500 a oggi\" spiegandola come \"una voce scherzosa e imitativa che riproduce la perentoriet\u00e0 dell'azione criminale\". Nello stesso anno di uscita del saggio, nel 1972, Tullio De Mauro propone una connessione con le voci \"\"'ndragarsi\", \"'ndragato\" derivanti da \"'ndragari\"\": \"diventar cattivo, infuriare\".\nL'etimologia che ha riscosso pi\u00f9 consenso \u00e8 quella formulata da Paolo Martino nel saggio \"Per la storia della 'ndranghita\" che \"\u2019ndrangheta\" o talvolta anche \"\u2019ndranghita\" deriverebbe dal greco classico, da cui i dialetti calabresi sono fortemente influenzati, \"andragath\u00eda\" (\u1f00\u03bd\u03b4\u03c1\u03b1\u03b3\u03b1\u03b8\u03af\u03b1) traducibile con \"valore, prodezza, carattere del galantuomo\".\nLa parola sarebbe sopravvissuta nel toponimo \"Andragathia Regio\", ritrovata in et\u00e0 moderna, nel Thesaurus Geographicus (1587) e designava un'ampia zona situata a cavallo tra le odierne Calabria e Basilicata, mentre in un documento del geografo fiammingo Abraham Ortelius, pubblicato ad Anversa nel 1596 designava una regione del Cilento. Anche la parola \"'ndrina\" usata per indicare la famiglia di appartenenza \u00e8 formata dalla stessa radice, e deriverebbe dal greco e significa \"uomo valoroso\", da cui anche \"\u2019ndrinu\" usato in alcuni dialetti calabresi come sinonimo del corrispettivo napoletano \"guappu\".\nSecondo l'Accademia della Crusca la spiegazione di Martino \u00e8 debole: la giustificazione della sopravvivenza della parola greca classica all'et\u00e0 moderna facendo riferimento al lavoro del cartografo olandese; poich\u00e9 l'area cilentana era priva di riferimenti geografici e facendo riferimento alla sua cultura classica e molto probabilmente denomina l'area come \"Andragathia regio\" associando i lucani cilentani alla loro \"fama di combattenti fieri e valorosi\". Invece tralasciando le scarse fonti lessicografiche calabresi e cercando nel secondo volume del vocabolario siciliano curato da Giovanni Tropea (Messina-Palermo, 1985) sotto la voce \"'ndr\u00e0nghiti\" \"associazione mafiosa\" \u00e8 registrata con le varianti \"'ntr\u00e0gniti\" e \"'ntr\u00e0nchiti\". Quest'ultima variante coincide con il significato di: \"interiora di capretto o di pecora\" anch'esso con le sue varianti (\"'ntragni\", \"'ntr\u00e0gnisi\", \"'ntr\u00e0nghisi\"). La parola deriverebbe dal latino \"interan\u0115a\" \"interiora\", in modo analogo ai corrispondenti francese \"entraignes\", catalano \"entranyes\", spagnolo \"entra\u00f1as\" e il portoghese \"entranhas\".\nL'unico dubbio \u00e8 che sia stato il siciliano ad acquisire la parola dallo spagnolo o dal catalano e si sia andato a sovrapporre a un gi\u00e0 esistente \"'ntr\u00e0nchiti\" locale. Il significato di \"interiora, intestini\" assume un significato nuovo e metaforico per \"membri uniti da un legame interno, profondo, esclusivo e riservato\". Il passaggio fonetico da \"'ntranchiti\" a \"'ndranghiti\" e viceversa si spiega con l'adattamento dei locutori della sonorit\u00e0 e della sordit\u00e0 consonantica. La terminazione \"-ti\" \u00e8 un suffisso dialettale calabrese di origine greca (-ta) per indicare un nome collettivo.\nSecondo i due etnolinguisti John B. Trumper e Marta Maddalon invece la tesi proposta da Martino non \u00e8 da rigettare ma piuttosto da rielaborare. In greco antico esiste la parola \"andragath\u00eca\" derivata da \"andre\u00eca\" che significa \"coraggio\" dovuto ad azioni militari e \"\u00e0ndrag\u00e0thema\" derivato di \"andragatho\", \"fare prodezze\", termini ancora presenti nel mondo bizantino medievale e moderno e valide anche per il mondo calabrese. Sebbene il termine \"andragath\u00eca\" sia ancora diffuso come afferma Martino, \u00e8 anche vero che \u00e8 diffuso col significato di \"fare prodezze\" e non di \"coraggio\". Mancano ancora oggi per\u00f2 dei riscontri su altri periodi storici per poter caratterizzare al meglio la storia linguistica della parola.\nNei dizionari calabresi il termine viene sempre tradotto genericamente come associazione malavitosa. Nel dizionario dialettale di Giovanni Malara (1909) le voci \"ndranali\" e \"ndranghiti\" fanno riferimento alla voce \"tracandali\" ovvero: \"uomo balordo e stupido\". I dizionari dello stesso periodo danno un significato simile. Rohlfs nel suo dizionario lo traduce come malavita.\nLa prima volta che si sente il termine \"\u2019ndrangheta\" \u00e8 dallo scrittore Corrado Alvaro in un articolo del Corriere della Sera del settembre 1955. Nella confessione di un certo Doldo in un verbale di un certo Nicola Zema del 12 maggio 1932 ricompare il termine sotto forma di \"dranghita\" mentre il termine \"ndranghiti\" viene ritrovato per la prima volta in un rapporto dei Reali Carabinieri di Bianco il 4 dicembre 1923 in collegamenti a un'associazione basata sull'onore dei soci e dedite a crimini contro la propriet\u00e0.\nNel 1948 compare per la prima volta \"ndranghita\" nella rivista Crimen in riferimento a un'associazione della Locride a sua volta ripresa da un numero della Gazzetta delle Calabrie del 1932 che scriveva di \"ndrangata\". All'interno dei codici ritrovati dalle forze dell'ordine con le varie formule di rito, ma anche in molte canzoni dell'organizzazione pi\u00f9 volte ci si appella a essa come \"onorata societ\u00e0\".\nA cavallo tra il XIX e il XX secolo tra le carte giudiziarie erano presenti anche i termini \"Picciotteria\" e \"Camorra\", l'ultimo in analogia ai fenomeni criminali del napoletano. Picciotteria deriva da Picciotto che a sua volta viene fatto risalire alla forma dell'antico provenzale \"pitxot variante francese di \"petit\".\nStoria.\nDalle origini al 1900.\nLa 'ndrangheta \u00e8 gi\u00e0 nota durante il regno dei Borbone. Nella primavera del 1792, venne affidata a Giuseppe Maria Galanti una missione in qualit\u00e0 di \"Visitatore Reale\"; questi percorse in lungo e in largo gran parte della Calabria, spesso avvalendosi anche di relazioni (risposte scritte sulla base di una sorta di questionario a domande fisse, da lui stesso predisposto) di notabili locali ritenuti attendibili e fidati; ne scatur\u00ec un quadro desolante, oltre che sul versante della situazione economica della regione, soprattutto su quello dell'ordine pubblico. Lo definisce bene Luca Addante, nell'introduzione alla riedizione del resoconto di Galanti (\"Giornale di viaggio in Calabria\", Rubbettino, 2008): \"\"infiniti erano gli omicidi, i furti, i rapimenti; scandalosa l'ignoranza del clero; spocchiosi i notabili di paese, ossessionati dall'idea di arricchirsi e poi di nobilitarsi, rapaci monopolizzatori delle amministrazioni locali, cresciuti all'ombra di una decadente nobilt\u00e0 di cui si preparavano a raccogliere le spoglie\". Galanti, in particolare, riporta nel \"Giornale\" le descrizioni di inquietanti fenomeni di criminalit\u00e0 annotando come l'amministrazione della giustizia inefficiente, la corruzione e il monopolio dei baroni, stesse iniziando a produrre casi, come a Maida, di \"una picciola combriccola di giovinastri scapestrati che commettono violenze col fare uso di armi da fuoco. La giustizia \u00e8 inoperosa perch\u00e9 senza forza e senza sistema. Le persone maligne si fanno miliziotti\" [una sorta di guardie urbane]\". Nel Distretto di Gerace, \"\"le scorrerie de' malviventi nelle campagne sono generali. Quasi tutti i miliziotti sono i pi\u00f9 facinorosi della provincia perch\u00e9 i delinquenti e i debitori adottano questa professione e vengono garantiti da' comandanti in disprezzo delle leggi. Con ci\u00f2 restano impuniti i delitti, i quali crescono ogni giorno\". A Monteleone, l'odierna Vibo Valentia, \"vi \u00e8 un gran numero di gente oziosa, detti nel paese \"spanzati\", i quali sono ordinariamente inquisiti. Questi a franca mano commettono assassini, furti, violenze alle donne, con un manifesto disprezzo della giustizia, la quale \u00e8 inefficace a punirli. Questa turba di briganti\" \"pretendono essere incaricati dell'annotazione delle sete, a spese dell'arrendamento. Quando si nega condiscendere alle loro voglie, si minaccia l'amministrazione di ricorsi, oltre alle minacce alla sicurezza, contro la quale sono sempre disposti a essere armati e usi adoprare le armi da fuoco. Gli individui oziosi e truffatori, per non pagare i debiti e per esentarsi dalle pene de' loro delitti, si arruolano nella milizia. Questi anche ricattano la gente ricca, esercitano il contrabbando con baldanza, esercitano l'incarico di perseguitare i malviventi per dare sfogo alle loro private vendette, il che porta a una catena di delitti\".\nLa Calabria, dunque, \"era in preda a una generale disgregazione dei poteri pubblici e di quelli privati\"\u201d ma, in un contesto cos\u00ec grave, Ferdinando IV decise piuttosto che era pi\u00f9 importante e urgente rivolgere la propria attenzione alla costituzione di una coalizione anti-francese. \"\"Non sono tempi per queste cose\"\", replic\u00f2 al ministro Simonetti, che proponeva di mettere in atto il piano di risanamento complessivo per la Calabria predisposto da Galanti.\nTra la fine degli anni ottanta e l'inizio degli anni novanta del XIX secolo, il fenomeno si rafforza a causa di alcune cellule degenerate del brigantaggio aspromontano che prendono corpo in vari paesi della provincia di Reggio Calabria.\nXX secolo.\nCon l'inizio del XX secolo e le prime emigrazioni di italiani, si insedia anche all'estero, soprattutto in Canada e Australia, ma non ha alcuna influenza, difatti molti calabresi preferiscono affiliarsi alla ben pi\u00f9 potente mafia siciliana, in primis negli USA. \u00c8 un'organizzazione criminale di tipo rurale con riti di iniziazione e codici che ne definiscono le regole.\nMa \u00e8 nel primo ventennio del XX secolo che il fenomeno si accresce. Nella piana di Gioia Tauro verr\u00e0 celebrato uno dei primi maxi processi alla ndrangheta calabrese risalente al 9 novembre 1929, data in cui venne emessa una sentenza di condanna per associazione a delinquere dal Tribunale di Palmi nei confronti di Santo Corio e altri 150 affiliati. In questo processo i giudici si avvalsero per l'accertamento penale dell'associazione criminale di tre collaboratori di giustizia, tutti di Gioia Tauro. Santo Corio, originario di Palmi, pu\u00f2 essere ritenuto quindi come uno dei primi capi della piana di Gioia Tauro dal 1925 sino alla fine degli anni quaranta, quando Santo Corio mor\u00ec poco tempo dopo. Proiezioni di questo clan erano presenti negli Stati Uniti, nello Stato di New York e in Australia a Sydney. In questo clan operante nelle zone di Palmi, Gioia Tauro, Rosarno, Eranova, San Ferdinando erano coinvolte anche parecchie \"donne d'onore\". Fu il primo processo del novecento dove vennero comprovate le penali responsabilit\u00e0 delle donne dell'organizzazione criminale gi\u00e0 denominata ndrangheta.\nDagli anni cinquanta, in contemporanea all'emigrazione meridionale ha cominciato a operare anche nel nord Italia, ed \u00e8 con i sequestri di persona che negli anni settanta i media le danno attenzione sotto il nome di \"anonima sequestri\", tanto che sovente la sua importanza e consistenza viene paragonata a quella dell'omonima Anonima Sequestri sarda.A partire dal 1950 si afferma su tutta la regione a causa della scarsa presenza dello Stato, o addirittura del favoreggiamento di personaggi politici che tramite essa ne potevano dirottare i voti. Negli anni sessanta si converte a mafia basata su legami di sangue e crescono in importanza tre 'ndrine o famiglie: i Piromalli nella piana di Gioia Tauro, i Tripodo a Reggio Calabria e i Macr\u00ec nella Locride. In questo periodo la 'ndrangheta, allora ribattezzata come \"anonima sequestri\", comincia a usufruire del sequestro di persona per avere immediate liquidit\u00e0 da reinvestire nel narcotraffico. Secondo Giuseppe Lavorato \"La \u2018ndrangheta ha spiccato il suo salto negli anni settanta, periodo in cui \u00e8 diventata una delle organizzazioni criminali pi\u00f9 ricche grazie anche ai rapporti che strinse con l\u2019eversione nera fascista e con i numerosi fiancheggiatori dentro l\u2019apparato dello stato\".\nSi viene a conoscenza dei rapporti fra 'ndrangheta e destra eversiva in un'inchiesta della procura di Reggio Calabria conclusasi nel 1994. L'inchiesta rivela relazioni tra Junio Valerio Borghese, Stefano Delle Chiaie, i servizi segreti, le logge massoniche, Cosa Nostra e la mafia calabrese. Membri delle 'ndrine sarebbero stati coinvolti nel cosiddetto \"Golpe Borghese\". Un uomo di contatto sarebbe stato Antonio Nirta. Il pentito Giacomo Lauro parla anche di un incontro nell'estate del 1970 tra i capibastone dei De Stefano Paolo e Giorgio e Junio Valerio Borghese. Secondo la testimonianza di Vincenzo Vinciguerra, la 'ndrangheta per il golpe avrebbe messo in azione 4000 uomini. Anche secondo Giuseppe Lavorato \"la notte dell\u20198 dicembre 1970 grandi boss della \u2018ndrangheta rimasero svegli e armati per essere chiamati a concorrere al completamento del colpo di Stato del principe nero\". Riconducibile alla 'ndrangheta e all'estrema destra anche la Strage di Gioia Tauro, un attentato al treno Freccia del Sud che deragli\u00f2 il 22 luglio 1970, uccidendo sei persone e ferendone una sessantina. Tali relazioni per\u00f2 riveleranno il potere marginale della 'ndrangheta, infatti quando il golpe Borghese fu fatto rientrare a seguito del cambiamento di strategia che optava per il mantenimento del regime democristiano, operato da quei poteri che dapprima lo avevano avallato, essa venne scaricata assieme agli aspiranti golpisti di \"estrema destra\", rimanendo cos\u00ec fuori dal vero potere, a differenza di Cosa Nostra che alla fine mantenne il suo legame con il regime democristiano.\nAlcune fonti imputano alla criminalit\u00e0 organizzata calabrese l'attivit\u00e0 di controllo della zona di via Gradoli in Roma. La stessa Lucia Mokbel\u00a0\u2013 che, al momento della perquisizione mancata all'interno 11, era inquilina dell'appartamento frontale all'interno 9 del civico 96 di quella strada \u2013 era sia indicata in diverse inchieste giornalistiche come pregressa informatrice del SISDE o della polizia, sia la sorella di Gennaro Mokbel arrestato trentadue anni dopo nell\"'operazione Phuncards-Broker\" per essere l'elemento di congiunzione tra le societ\u00e0 di telecomunicazione Fastweb e Telecom Sparkle, che fatturavano in modo falso, e gli interessi di esponenti della 'ndrangheta.\nTra gli anni settanta e ottanta avvengono due guerre di mafia: la prima dovuta al desiderio delle nuove generazioni di entrare nel traffico di stupefacenti osteggiata dalle famiglie fedeli al vecchio modello di \"onorata societ\u00e0\", la seconda dovuta all'indipendenza delle 'ndrine fra di loro e sulla modalit\u00e0 di gestire i capitali accumulati dalle nuove attivit\u00e0.\nNegli anni settanta furono create nuove doti di livello superiore: la Santa e il Vangelo e successivamente altre ancora le quali formano la \"societ\u00e0 maggiore\" e di cui oggi tutti i capo-locali possiedono. In questo periodo nasce, quindi, la sovrastruttura della Santa per tenere contatti con alcune frange del potere costituito.\nAnalogamente alle altre mafie italiane, all'interno sono presenti rigidi riti di affiliazione, riti di dote, codici comportamentali tra gli affiliati e durante le riunioni che tutti sono tenuti a rispettare; caso unico nel panorama italiano, tali riti sono in uso ancora oggi. Regole e formule non sono cambiate dalla fine dell'Ottocento; al pi\u00f9 ne sono state aggiunte di nuove in funzione delle nuove doti create.\nGi\u00e0 negli anni ottanta furono in grado di mettere in piedi un traffico di droga in tre continenti, il cosiddetto Siderno Group: dal Canada all'Australia, dal Sud America all'Italia.\nDagli anni novanta, nascono delle sovrastrutture per dirimere questioni tra le 'ndrine per evitare le faide, e per dare cariche di alto livello, prima inesistenti agli affiliati. In Calabria ci sono 3 mandamenti che dividono la provincia di Reggio Calabria in \"mandamento Ionico\", \"Piana\" e \"Citt\u00e0\" i quali fanno riferimento al Crimine di Polsi. A quest'ultimo fanno riferimento anche le camere di controllo della Lombardia e della Liguria, il Crimine australiano e di Toronto, organismi analoghi ai mandamenti calabresi.\nNegli anni novanta per sedare il fenomeno criminoso nell'Operazione Riace si utilizza l'intervento dell'esercito, successivamente si esegue una serie di maxiprocessi: \"\"Wall Street\", \"Count Down\", \"Hoca Tuca\", \"Nord - Sud\", \"Belgio\" e \"Fine\" che coinvolgono molte \"'ndrine\" e la fine del cosiddetto \"Siderno Group\"\", un consorzio malavitoso tra il Canada e la Calabria.\nNel 1991 terminano la faida di Taurianova e Cittanova, e comincia quella di San Luca. Lo stesso anno viene assassinato il magistrato Antonino Scopelliti che stava lavorando al maxiprocesso di Palermo. Nonostante ci\u00f2 \u00e8 proprio in questo periodo che stringe sempre in modo pi\u00f9 stretto i contatti con i cartelli colombiani e le organizzazioni paramilitari sudamericane per un \"controllo\" del traffico di cocaina tra il Sud America e l'Italia, essendo favorita in ci\u00f2 dal parallelo ridimensionamento di Cosa Nostra, fino a quel momento padrona indiscussa del traffico mondiale della droga ecc., a seguito dello scontro tra questa e lo Stato italiano ecc., dopo la fine della guerra Fredda e le stragi di Capaci contro Giovanni Falcone e via d'Amelio contro Paolo Borsellino del 1992.\nXXI secolo.\nNegli anni 2000 l'organizzazione ha continuato a rafforzarsi e a espandersi in Italia con presenze anche all'estero, replicando la sua struttura; stabilendo contatti permanenti con i narcotrafficanti sud americani, instaurando nuovi contatti con i cartelli messicani e contribuendo a creare nuove rotte della droga passando per l'Africa occidentale.\nUn grandissimo esponente di 'ndrangheta fu Domenico Libri, capobastone della cosca Libri di Cannav\u00f2, fu latitante per ben 3 anni e venne arrestato dalla polizia francese nel 1992. Dalla corte Olimpia gli vennero attribuiti 6 ergastoli.\nDi notevole rilievo l'arresto nel 2004 di Giuseppe Morabito, il latitante e ricercato numero uno della 'ndrangheta e l'omicidio del vicepresidente del Consiglio regionale della Calabria Francesco Fortugno. Da questo omicidio i ragazzi della citt\u00e0 di Locri formarono una nuova organizzazione antimafia: Ammazzateci tutti.\nNell'agosto 2007 \u00e8 ritornata sotto i riflettori la \"faida di San Luca\" tra le cosche Nirta-Strangio e Pelle-Vottari dopo la \"strage di Ferragosto\" nel ristorante italiano \"Da Bruno\" a Duisburg in Germania (6 persone uccise).\nNel 2008 viene Pubblicata la Relazione annuale dell'Antimafia per la prima volta principalmente incentrata sul fenomeno della mafia calabrese. Viene presentata da Francesco Forgione presidente della Commissione parlamentare Antimafia.\nIl 31 maggio 2008 la 'ndrangheta viene inserita dal governo degli Stati Uniti nella lista \"Foreign Narcotics Kingpins\", cio\u00e8 delle organizzazioni e persone dedite al narcotraffico.\nLa conseguenza sar\u00e0 la possibilit\u00e0 di congelare i patrimoni in territorio statunitense degli 'ndranghetisti.\nCon l'arrivo del XXI secolo la 'ndrangheta entra di diritto fra le pi\u00f9 potenti organizzazioni criminali al mondo, prima in Italia, con il monopolio del traffico di cocaina nel continente.\nNel settembre 2009 scoppia il caso Relitto di Cetraro, l'affondamento di navi contenenti rifiuti tossici in Calabria e per tutto il Mediterraneo fino in Somalia, scaturite dalle confessioni del pentito Francesco Fonti. Il pentito Antonino Lo Giudice ha rivelato che ha fatto regali e favori vari a diversi magistrati.\nTra il 2010 e il 2011 si concludono le operazioni Crimine-Infinito e Minotauro che oltre a portare numerosi arresti mettono definitivamente in luce le strutture apicali dell'organizzazione e le loro relazioni: in Calabria con i mandamenti provinciali e il Crimine di Polsi, al di fuori con la Lombardia, le locali liguri, piemontesi, tedesche e le camere di controllo del Canada e dell'Australia.\nIl 28 gennaio 2015 avviene l'arresto di 117 persone in Emilia-Romagna, Lombardia, Piemonte, Veneto, Calabria e Sicilia delle procure di Bologna, Catanzaro e Brescia tra cui affiliati dei Grande Aracri, accusate di associazione di tipo mafioso, estorsione, usura, porto e detenzione illegali di armi; tra questi, Sebastiano Maranzano capo dei Corona, cosca, societ\u00e0 di attivit\u00e0 commerciali, reimpiego di capitali di illecita provenienza, emissione di fatture per operazioni inesistenti, e un sequestro di beni per un valore di 330 milioni di euro, durante l'operazione Aemilia.\nNel gennaio 2020 viene istituito dal ministero dell'interno e dall'interpol il progetto \"I-CAN\": \"Interpol Cooperation Against 'ndrangheta\", una cooperazione internazionale tra polizie con l'obiettivo di catturare i latitanti e aggredire patrimoni illeciti e far conoscere all'estero i metodi di infiltrazione dell'organizzazione. A causa della Pandemia di Covid, il progetto \u00e8 partito a giugno 2020 e ad oggi coinvolge le polizie di: Australia, Canada, Stati Uniti, Argentina, Brasile, Colombia, Uruguay, Francia, Germania e Svizzera.\nCaratteristiche.\nIl legame familiare.\nA differenza delle altre mafie in Italia (fatta eccezione per l'antica Cosa Nostra dove contava anche il legame di sangue e familiare), la struttura interna a ogni cosca della 'ndrangheta poggia sui membri di un nucleo familiare legati tra loro da vincoli di sangue, le 'ndrine. Non sono rari matrimoni tra le varie cosche per saldare i rapporti tra famiglie mafiose. I matrimoni hanno un alto valore simbolico, e possono anche servire a sancire la fine di una faida: un esempio da tale punto di vista fu il matrimonio di \"Venanzio Tripodo\", figlio di Domenico, con \"Teresa Romeo\", di San Luca, figlia di Sebastiano. Esso sanc\u00ec la ritrovata pace tra i De Stefano e i Tripodo. Inoltre spesso i banchetti nuziali sono stati occasione per veri e propri summit 'ndranghetisti: tale fu ad esempio, il banchetto seguito al matrimonio di \"Girolamo Mazzaferro\".\nIn un paese o quartiere di citt\u00e0 pi\u00f9 'ndrine aprono la \"locale\", struttura che organizza la gestione malavitosa del territorio. I locali creati al di fuori della Calabria spesso dipendono dal \"locale\" del paese d'origine dei membri.\nLo scarso pentitismo.\nProprio a causa del forte legame familiare i casi di \"pentitismo\" sono stati fino a qualche anno fa pochi, poich\u00e9 questi andavano contro i loro stessi parenti e familiari, e al giuramento che hanno fatto all'ingresso nel mondo della malavita. Tuttavia oggi con l'aumento della pressione dello Stato, a differenza di prima dove tale pressione era minima, e del puntamento dei riflettori mediatici, la \"'ndrangheta\" comincia ad avere pentiti in misura sempre pi\u00f9 crescente.\nA tutt'oggi i pentiti di \"'ndrangheta\" dunque non sono moltissimi, ma come detto sono in aumento; tra di essi si ricordano Francesco Albanese (nel 1900), Rocco Varacalli Pino Scriva di Rosarno nel 1983 Antonio Zagari nel 1990, Giacomo Lauro nel 1992, Francesco Fonti nel 1994, Angelo Salvatore Cortese ('ndrina Grande Aracri) nel 2008 e dal 2010 il capo del \"locale\" di Giussano, Antonio Belnome; Luigi Bonaventura, reggente della \"'ndrina\" originaria di Crotone ma operante anche in Lombardia, Giuseppina Pesce (figlia del boss di Rosarno).\nOrganizzazione.\nLa 'ndrangheta \u00e8 strutturata sul territorio su pi\u00f9 livelli, in Calabria principalmente si suddivide in mandamento tirrenico, mandamento ionico, e mandamento Citt\u00e0 mentre all'estero e in altre parti d'Italia esiste il concetto di Camera di controllo con mansioni equivalenti a quelle del mandamento.\nFino agli anni ottanta l'organizzazione era strutturata in modo orizzontale, in cui ogni locale aveva la sua zona di competenza, evitando faide tra le 'ndrine per il predominio sulla loro locale, e non hanno impedito ben due guerre di 'ndrangheta tra gli anni settanta e ottanta nate da alleanze a catena tra le 'ndrine che coinvolgevano anche pi\u00f9 di una sola locale.\n\"ndranghetista\" \u00e8 il nome generico che viene dato a un affiliato alla 'ndrangheta. \u00c8 quindi tale una qualsiasi persona che appartiene alle famiglie malavitose, le \"'ndrine\"; picciotto, camorrista, sgarrista, santista, vangelista, quartino, trequartino, padrino e capobastone sono i gradi con cui si identifica uno \"ndranghetista\".\nUna persona diventa 'ndranghetista in due modi: per \"nascita\", quindi essendo gi\u00e0 appartenente a una famiglia mafiosa o per \"battesimo\", cio\u00e8 tramite il rito di affiliazione che lo lega all'organizzazione fino alla morte.\nIn un'informativa del ROS dell'Arma dei carabinieri risalente al 1995, denominata Galassia firmata dal capitano Angelo Jannone, che permise l'arresto di 187 tra capi e gregari delle ndrine\" e di alcuni esponenti di \"Cosa nostra\", viene chiarito che la ndrina\" \u00e8 la struttura di base, composta da 7 uomini (d'onore), mentre 7 \"'ndrine\", compongono il \"locale\", detto anche \"\"settandrina\". Si spiega anche il concetto di \"copiata\", ossia il nominativo di altri uomini d'onore di rango superiore, presenti nei cerimoniali di conferimento di un grado superiore a un uomo d'onore, meccanismo che ha garantito l'espansione e la solidit\u00e0 della 'ndrangheta.\nLe famiglie.\nAll'interno delle famiglie vi \u00e8 una struttura gerarchica basata in gradi dette \"doti\", al primo grado stanno i \"picciotti\", poi i \"camorristi\" e infine gli \"sgarristi\" e rappresentano la cosiddetta \"societ\u00e0 minore\". Il capo-locale ha la \"dote di sgarro\". Si entra nella \"ndrangheta\", o, per dirla nel gergo mafioso, si viene \"battezzati\" con un rito tradizionale preciso, che pu\u00f2 avvenire automaticamente, poco dopo la nascita se si tratta del figlio di un importante esponente dell'organizzazione (in questo caso, finch\u00e9 il bambino non raggiunger\u00e0 i quattordici anni, et\u00e0 minima per entrare nella 'ndrangheta, si dir\u00e0 che il piccolo \u00e8 \"mezzo dentro e mezzo fuori\"\"), oppure con un giuramento, per il quale garantisce con la vita il mafioso che presenta il novizio, simile a una cerimonia esoterica, durante la quale il nuovo affiliato \u00e8 chiamato a giurare nel nome \"di nostro Signore Ges\u00f9 Cristo\". Il battesimo dura tutta la vita e a uno sgarro paga spesso la famiglia del nuovo affiliato.\nI poteri delle \"ndrine\".\nOgni famiglia ha pieni poteri oltre che controllo sulla zona e sul territorio che le appartiene, in cui opera con la massima tranquillit\u00e0 e gestisce il monopolio di ogni sua attivit\u00e0 lecita o illecita che sia.\nLa posizione di ogni singolo membro all'interno di una famiglia \u00e8 severamente disciplinata e regolata da un ferreo codice al quale non si pu\u00f2 sfuggire. Nel caso ci siano problemi con un adepto, questo viene portato davanti al tribunale della sua cosca.\nPi\u00f9 \"ndrine\" nella stessa zona formano un'entit\u00e0 detta \"locale\". Ogni locale ha un proprio \"capo\", che ha potere di vita e di morte su tutti, un \"contabile\", che gestisce la situazione economica e finanziaria, e un \"crimine\", che governa le modalit\u00e0 di regolamento dei conti con le cosche rivali, organizzando omicidi, estorsioni e agguati.\nL'articolazione territoriale.\nFino alla grande guerra interna scoppiata nel 1985 non esisteva nulla di simile alla cupola di Cosa nostra, mentre successivamente le cosche della provincia di Reggio Calabria iniziano a strutturarsi in modo verticistico attraverso la \"Santa\" o \"Societ\u00e0 Maggiore\" che presenta per\u00f2 differenze significative.\nChi fa parte della Santa sono esponenti con il grado o dote di santista, vangelista, quartino, quintino e associazione.\nInoltre dal 1991 \u00e8 stata introdotta in Calabria la suddivisione territoriale in 3 mandamenti: la \"Piana\" o \"mandamento tirrenico\" (Piana di Gioia Tauro), la \"Montagna\" o \"mandamento ionico\" (la Locride) e la \"Citt\u00e0\" (Reggio Calabria). Queste, come tutti i locali al di fuori della Calabria e dell'Italia stanno al di sotto di una commissione definita \"Provincia\" o \"Crimine\", la cui esistenza dal 18 giugno 2016 \u00e8 considerata vera anche dalla sentenza del processo Crimine della Corte di cassazione.\n\u00c8 probabile che questa sorta di Cupola, detta anche \"Crimine\", si riunisca nel santuario di Polsi, luogo sacro della 'ndrangheta per assumere decisioni o per eleggere il capo-crimine.\nIl Crimine sarebbe composto dal capo-crimine (a oggi l'unico capo-crimine conosciuto \u00e8 il rosarnese \"Domenico Oppedisano\" arrestato nell'operazione\" Crimine\" del 13 luglio 2010), il capo-societ\u00e0 e il mastro-generale.\nIl 13 luglio 2010 viene scoperta una nuova struttura nel Nord Italia chiamata \"Lombardia\" sempre alle dipendenze delle commissioni calabresi, nel 2020 viene scoperta l'esistenza di una camera di controllo a Toronto in Canada dipendente dal Crimine di Siderno, mentre nel 2021 viene scoperta una nuova camera di controllo in Germania.\nIl 13 novembre 2012 l'operazione \"Saggezza\" porta alla conoscenza di una nuova struttura al di sopra dei 5 locali aspromontani di Antonimina, Ardore, Canolo, Cimin\u00e0 e Cirella di Plat\u00ec: la \"Corona\", il cui capo \u00e8 detto Capo-Corona.\nQuesta struttura sembra sia nata per dirimere questioni in seno a questi piccoli locali, a concedere doti e a poter competere economicamente alla pari di altre locali di 'ndrangheta pi\u00f9 blasonate. Non se ne conosce ancora la relazione col Crimine e il mandamento ionico, in cui rientra.\nAttivit\u00e0.\nDal XIX secolo, e fino alla prima met\u00e0 del XX secolo si caratterizz\u00f2 essenzialmente come mafia agropastorale. A partire dagli anni cinquanta le attivit\u00e0 cominciano a diversificarsi, spaziando dal trafficare in droga a livello internazionale (Siderno Group) all'infiltrazione negli appalti per l'autostrada Salerno-Reggio Calabria e l'area industriale di Gioia Tauro negli anni settanta. I proventi del denaro vengono reinvestiti e riciclati all'estero.\nNel 2004 la Guardia di Finanza stima che la 'ndrangheta abbia guadagnato solo dal traffico di droga 22 miliardi e 340 milioni di euro che risulta essere quindi l'affare pi\u00f9 redditizio\nOttiene il primato anche per il traffico delle armi con 2 miliardi e 353 milioni di euro (il guadagno delle altre organizzazioni mafiose si aggira attorno agli 800 milioni di euro), milioni di euro il giro d'affari nell'usura, milioni di euro per il traffico di armi e la prostituzione.\nQuesta \u00e8 solo una parte dei guadagni.\nSecondo dati Eurispes la 'ndrangheta nel 2004 ha avuto un giro d'affari stimato di 36 miliardi di euro. Secondo Donato Masciandaro, docente di economia alla Bocconi, la cifra sarebbe invece di ben 55 miliardi di euro (pari al 5% del PIL italiano) poich\u00e9 andrebbero aggiunti anche i guadagni dal riciclaggio di denaro.\nNel 2007, il rapporto Svimez, basato su stime Confesercenti, dice che in Calabria circa societ\u00e0 pagano il pizzo, la met\u00e0 della totalit\u00e0 delle imprese presenti. Nel rapporto dell'Eurispes per l'anno 2008 si rivela un giro d'affari di 44 miliardi di euro approssimato per difetto. Pari al 2.9% del PIL italiano. Il 62% degli introiti viene dal traffico di droga. Le attivit\u00e0 risulterebbero divise per:\nSecondo lo studio del 2013 condotto da Transcrime, centro di ricerca dell'Universit\u00e0 Cattolica del Sacro Cuore, i ricavi delle mafie italiane vengono ridimensionate e ammonterebbero a circa 25,7 miliardi di euro l'anno. Di questi, il 35% \u00e8 appannaggio della Camorra, il 33% della 'Ndrangheta, il 18% di Cosa Nostra e l'11% della Sacra Corona Unita.\nUn'indagine demoscopica pubblicata il 26 marzo 2013 afferma che la 'ndrangheta abbia nel mondo un giro d'affari di 53 miliardi di euro (73 miliardi di dollari) equivalente al 3,5% del PIL dell'Italia.\nDi seguito l'elenco delle attivit\u00e0 e quanto rendono nel loro complesso.\nSecondo l'Agenzia del Demanio dal 1986 al 2006 in Calabria vi sono 1093 immobili (di cui 800 nella provincia di Reggio Calabria) confiscati alla 'ndrangheta, di cui 562 abitazioni, 363 terreni, 122 locali, 18 capannoni e altri 28 beni immobili.\nQuesti guadagni rendono la 'ndrangheta una delle mafie pi\u00f9 ricche del mondo; il successo di questa organizzazione pu\u00f2 essere spiegato solo con un'abile politica di riciclaggio del denaro (inizialmente fornito dai sequestri di persona) e con un reinvestimento nel campo della droga che ha portato questa mafia a superare economicamente le altre: Cosa nostra, Camorra, Sacra Corona Unita e Stidda. L'attivit\u00e0 principale \u00e8 il traffico di droga, dal quale raccoglie i maggiori proventi, di cui, la cocaina \u00e8 il settore pi\u00f9 importante.\nIn Calabria l'estorsione nei confronti delle societ\u00e0 \u00e8 asfissiante, ma anche nel nord Italia si \u00e8 notato un aumento dell'attivit\u00e0 estorsiva.\nLe infiltrazioni in appalti e sub-appalti cominciano negli anni settanta in Calabria e continuano al giorno d'oggi anche nel Nord Italia (Autostrada A4, autostrada Milano-Torino, Treni ad Alta Velocit\u00e0 ma anche la progressiva monopolizzazione del settore edile e movimentazione terra); il territorio calabrese subisce poi l'appropriazione indebita di finanziamenti statali e dell'Unione europea.\nIl riciclaggio di denaro attraverso banche, l'acquisizione di immobili e societ\u00e0 \u00e8 stata una delle principali attivit\u00e0 degli ultimi 15 anni in Italia e all'estero.\nAlcune operazioni delle forze dell'ordine testimoniano la loro presenza nel settore dei locali notturni nell'Italia settentrionale.\nIn misura minore sono coinvolti nel traffico di armi e il controllo della prostituzione. Alcune 'ndrine sono dedite alla contraffazione di denaro (in Germania il locale di Corigliano). In Sudafrica \u00e8 stato rilevato un traffico di diamanti e sempre nel continente africano anche scambio di armi per coltan. Dagli anni settanta agli anni novanta furono particolarmente attivi nei sequestri di persone in territorio italiano. Negli anni ottanta e novanta sarebbero stati coinvolti nello smaltimento di rifiuti tossici (nell'operazione Export del luglio 2007 vengono sequestrati 135 container di rifiuti diretti in Cina, India, Russia e Nord Africa) e radioattivi per mezzo di affondamento di navi nel mediterraneo e in Africa Orientale.\nIl voto di scambio.\nOltre al caso dell'assessore della Lombardia Domenico Zambetti, ci sono stati altri casi di presunto voto di scambio.\nIl pentito Roberto Moio ha affermato di aver incontrato molti politici e di aver ricevuto euro per appoggiare dei candidati. In Calabria alcuni politici sono stati sospettati di voto di scambio.\nI rapporti con lo sport.\nSecondo il Procuratore Nicola Gratteri per la 'ndrangheta il calcio \u00e8 uno strumento di potere, come disse in una intervista nel 2015, il calcio \"minore\" in particolare \u00e8 uno strumento per acquisire consenso sulla popolazione e difatti poi il 3 maggio 2017 anche il capo della Polizia Franco Gabrielli entra nel merito di fronte alla commissione parlamentare antimafia e definisce la 'ndrangheta: \"l'organizzazione criminale pi\u00f9 attiva nella ricerca del controllo di societ\u00e0 di calcio \u00e8 la \u2019ndrangheta\" che ne attesta la presenza nel mondo del calcio, nell'area reggina sin dagli anni '80 del XX secolo.\nGabrielli continuer\u00e0 citando le operazioni \"Lex\" e \"All Inside\" che attestano il coinvolgimento dei Pesce nella squadra locale di Rosarno e del Sapri Calcio e delle infiltrazioni del Crotone Calcio da parte dei Vrenna a cavallo tra gli anni '90 e 2000.\nDiffusione nel mondo.\nLa 'ndrangheta inizia a diffondersi all'estero a seguito delle emigrazioni di inizio XX secolo, quando ancora non era chiamata con l'attuale nominativo ma Mano nera o Picciotteria. Si segnalano 19 'ndrine in Australia, 14 in Colombia, 13 in Germania e 10 in Canada e alcune opererebbero anche in Thailandia, Antille Olandesi e Togo.\nMolto forte \u00e8 la presenza in Australia, Canada e Germania.\nIn Australia, dai proventi dei sequestri nella prima met\u00e0 del Novecento nasce una fervente attivit\u00e0 nella coltivazione di campi di marijuana.\nNegli anni cinquanta proprio in Canada e Australia nasce il cosiddetto Siderno Group, un consorzio di famiglie originarie di Siderno con collegamenti anche con elementi di Cosa nostra statunitense come Frank Costello dediti al traffico di eroina e di armi. L'attivit\u00e0 pi\u00f9 intensa si svolse tra gli anni ottanta e novanta ed \u00e8 solo nell'ultimo decennio del 900 appunto che le forze dell'ordine arrestano i componenti del Siderno Group.\nQuando si inserisce nel traffico di cocaina negli anni ottanta e comincia a controllarne i traffici si sposta in Spagna, Portogallo e Paesi Bassi fino ad arrivare in Colombia e a trattare direttamente con i \"Narcos\" e con l'AUC di Salvatore Mancuso G\u00f3mez. Viene individuata in tutto il Sud America: Per\u00f9, Cile, Brasile, Argentina, Uruguay, Paraguay, Venezuela e Bolivia.\nNegli anni novanta si scopre che i proventi illeciti vengono riciclati in tutta Europa, Germania, Regno Unito, Paesi Bassi e nei paesi dell'Est: Russia, Ungheria, Polonia e Romania nell'acquisto di immobili, esercizi commerciali, imprese.\nMolte 'ndrine infine in Austria e in Svizzera hanno conservato i loro capitali, e, soprattutto in quest'ultima, ci sono stati anche svariati traffici di armi.\nNegli ultimi anni, le rotte del narcotraffico si sono spostate in Africa occidentale poich\u00e9 pi\u00f9 controllato il traffico diretto Europa-Sud-America.\nSono stati sequestrati nel 2007 250 chili di cocaina provenienti dal Sud America e in transito a Dakar in Senegal che sarebbero dovuti arrivare in Italia per conto dei Morabito e della \"Locale di Africo\", successive operazioni hanno visto le 'ndrine operative in Togo e Costa d'Avorio.\nNel continente, la 'ndrangheta sembra anche abbia commerciato in diamanti nel Sudafrica, e smaltito rifiuti tossici principalmente in Somalia, ma anche in Kenya e nella Repubblica Democratica del Congo dove Antonio Nicaso, in un articolo su l'Espresso parla anche di compravendita di Coltan in cambio di armi con le milizie della regione.\nAd oggi, secondo il rapporto Europol 2013, ha un ruolo dominante nel mercato europeo della cocaina grazie ai rapporti intessuti in passato con i produttori.\nLe infiltrazioni nella Pubblica amministrazione italiana.\nAmministrazioni comunali.\nPer mafia sono state sciolte numerose Amministrazioni comunali calabresi. Dal 1991 al 2013 ben 58 consigli comunali: per lo pi\u00f9 in provincia di Reggio Calabria (33), ma anche nelle province di Catanzaro (7), Crotone (3), Vibo Valentia (13) e Cosenza (2). Gli scioglimenti hanno avuto luogo in tempi diversi, e per alcune amministrazioni \u00e8 successo pi\u00f9 d'una volta.\nLimbadi \u00e8 stato il primo comune d'Italia sciolto per mafia nel 1983: anche se ancora non esisteva la legge contro le infiltrazioni mafiose negli enti locali, a sciogliere l'ente fu l'allora presidente della repubblica Sandro Pertini perch\u00e9 risult\u00f2 primo degli eletti nella lista civica \"Ramoscello d'olivo\" il Capubastuni Francesco Mancuso conosciuto e temuto in tutto il territorio calabrese come \"Don Ciccio\", latitante durante la campagna elettorale e al momento del voto, sorvegliato speciale di pubblica sicurezza con precedenti penali per vari reati, inoltre all'interno del consiglio comunale risultavano eletti soggetti ritenuti pienamente inseriti nell'organizzazione criminale del Mancuso. Il consiglio venne pertanto sciolto per motivi di ordine pubblico ad appena una settimana di distanza dalle elezioni amministrative.\nAnche al nord alcuni comuni hanno subito tale sorte. Il primo comune del nord Italia sciolto per presunte infiltrazioni mafiose fu Bardonecchia, in Piemonte nel 1995. Nel novembre 2010, per la prima volta un comune lombardo (Desio, in Brianza) viene sciolto il consiglio comunale per evitare il commissariamento per infiltrazioni mafiose. Nel marzo 2011 Bordighera \u00e8 il primo comune ligure che viene sciolto per infiltrazioni mafiose della famiglia Pellegrino; e successivamente viene commissariato Ventimiglia per evitarne lo scioglimento.\nIl 3 febbraio 2012 anche il comune ligure di Ventimiglia viene sciolto per mafia, insieme a quello di Bordighera (Provincia di Imperia) e Leini (Provincia di Torino). Nel maggio 2012 viene sciolto per 'ndrangheta anche il comune piemontese di Rivarolo Canavese.\nIl 9 ottobre 2012 viene sciolto per la prima volta in Italia un capoluogo di provincia: Reggio Calabria.\nIl 16 ottobre 2013 viene sciolto il primo comune per mafia in Lombardia: Sedriano.\nIl 20 aprile 2016 viene sciolto Brescello, il primo comune della regione Emilia Romagna.\nIl 22 novembre 2017 in Calabria vengono sciolti 5 comuni, tra cui per la terza volta il comune di Lamezia Terme (poi annullato dal Tar del Lazio).\nNel 2018 Plat\u00ec viene sciolto per la terza volta e Limbadi per la seconda.\nIl 6 febbraio 2020 viene sciolto il primo comune della Valle d'Aosta: Saint Pierre a seguito dell'operazione Geenna del 2019.\nASL.\nIn base all'art. 143 T.U.E.L., dal 1991 sono state sciolte cinque aziende sanitarie calabresi per infiltrazioni della 'ndrangheta di cui quella della provincia di Reggio Calabria e quella della provincia di Catanzaro nel 2019.\nMagistratura.\nNeanche la magistratura \u00e8 immune alle infiltrazioni della 'ndrangheta. Diversi sono stati i giudici accusati di collusione mafiosa e condannati come ad esempio:\nFrancesco Forgione (ex presidente della Commissione Parlamentare Antimafia) nel suo saggio di inchiesta \"Porto franco. Politici, manager e spioni della repubblica della 'ndrangheta\" ha svelato che alcuni magistrati calabresi sono imparentati con esponenti di spicco della 'ndrangheta. I magistrati in questione hanno reagito a queste accuse querelando per diffamazione l'autore del saggio, il quale ha replicato dicendo che i fatti narrati sono verificati e che queste querele rendono ancora pi\u00f9 note le discutibili frequentazioni dei giudici, che ritenendo assolutamente falso e gravemente diffamatorio il contenuto del saggio che li riguarda, hanno proposto azione giudiziaria nei confronti di Forgione, che \u00e8 stato riconosciuto colpevole e condannato al risarcimento di euro. La sentenza ha inoltre dichiarato falso e diffamatorio il contenuto del saggio di Forgione, per l'assenza del presupposto della verit\u00e0, anche solo putativa, e per il discorso, evidentemente allusivo.\nLa PM Beatrice Ronchi ha duramente criticato l'operato dei magistrati Franco Mollace (DIA) e Alberto Cisterna per non avere attaccato la cosca Lo Giudice, il pentito Antonino Lo Giudice ha detto di aver fatto regali e favori vari ai due magistrati.\nRapporti con altre organizzazioni.\nRapporti con altre organizzazioni criminali.\nI rapporti di collaborazione della 'ndrangheta con le altre mafie \u00e8 sempre stato intenso soprattutto per il traffico di droga ma anche per il contrabbando di sigarette e le altre attivit\u00e0 criminose.\nHa avuto sempre un rapporto di reciproco rispetto, non intromettendosi mai in guerre fra cosche delle altre organizzazioni.\nHa avuto e ha rapporti con tutte le mafie italiane: Cosa nostra, Camorra, Banda della Magliana, Sacra Corona Unita, Basilischi. Dell'organizzazione pugliese \u00e8 anche responsabile della creazione, dal 1993 difatti, si viene a sapere che fu fondata da Giuseppe Rogoli, per volere di Umberto Bellocco (capobastone dell'omonima 'ndrina di Rosarno), e che inoltre all'interno della Sacra Corona Unita vi fossero altri elementi appartenenti alla cosca calabrese come: Giuseppe Iannelli, Giosu\u00e8 Rizzi, Cosio Cappellari, Antonio e Riccardo Modeo.\nAnche la mafia lucana nasce come una 'ndrina e dai calabresi dipende, \u00e8 protetta e aiutata. Ottenuto difatti il nulla osta dalla 'ndrina dei \"Pesce\" di Rosarno, si form\u00f2 un gruppo di malavitosi operante in tutta la Regione con a capo Giovanni Gino Cosentino. Quella organizzazione ambiva a diventare la quinta mafia del sud Italia.\nHa rapporti anche con le organizzazioni criminali straniere.\nDa quando, negli anni novanta, ha intensificato la sua attivit\u00e0 nel narcotraffico ha ormai rapporti diretti con i narcos colombiani, mentre per l'eroina fin dagli anni ottanta sfrutta i canali con la mafia turca. Dal 2008 con l'Operazione Solare si \u00e8 scoperto che alcune 'ndrine hanno stretto rapporti anche con organizzazioni messicane, quali i Los Zetas. Nel traffico di esseri umani si appoggiano a malavitosi nigeriani e alla mafia albanese.\nIn Canada vi sono contatti con la criminalit\u00e0 della famiglia Rizzuto e gli Hells Angels.\nRapporti con la massoneria italiana.\nLa 'ndrangheta, seppur in modo collaterale, gi\u00e0 negli anni sessanta aveva rapporti con la massoneria deviata, nella misura in cui questa faceva da tramite con le istituzioni. Il fine era instaurare rapporti di cointeressenza con la classe politica, attraverso la clientela saldata dal voto di scambio.\nIl legame fra le due organizzazioni si rafforza negli anni settanta, dopo la prima guerra di 'ndrangheta, quando alcuni capibastone entrano in logge deviate. Cos\u00ec i guadagni ottenuti aumentarono, potendo contattare senza intermediari personaggi del mondo bancario, della magistratura, dell'imprenditoria e delle forze dell'ordine.\nQuesto nuovo modo di agire della mafia calabrese sembra sia stato voluto dal vecchio capobastone Girolamo Piromalli e dalla nuova \"promessa\" Paolo De Stefano.\nChi era contrario al progetto, come Antonio Macr\u00ec e Domenico Tripodo, riteneva che la 'ndrangheta non dovesse affiliarsi ad altre associazioni, nel rispetto delle tradizionali regole del codice mafioso.\nQuesti furono eliminati e per ovviare al problema \"morale\" Piromalli fonda la Santa, una sorta di ultimo grado gerarchico dell'organizzazione; in questo modo faceva credere agli affiliati che, una volta avuto accesso a questa posizione, sarebbe stato possibile affiliarsi alla massoneria. Nasce cos\u00ec, attraverso \"\u00abl'ibridazione tra massoneria deviata e alcune cuspidi della 'ndrangheta, [...] una vera e propria massomafia sovraordinata alla normale 'ndrangheta, dotata di una organizzazione e di un sistema di regole autonome\u00bb\".\nTra i capibastone presumibilmente entrati nella massoneria deviata vi sono: Santo Araniti, Paolo De Stefano, Natale Iamonte, Antonio Nirta, Francesco Nirta, Giuseppe Nirta.\nNel 1992 con l\"'operazione Olimpia\" si ebbero maggiori informazioni; si scoprirono le persone che fecero accedere i santisti nella massoneria calabrese: il notaio Pietro Marrapodi, Pasquale Modafferi e il capo-loggia Cosimo Zaccone. A suggerire l'esistenza, negli ultimi anni, di un livello occulto della 'ndrangheta \u00e8 stata un'intercettazione telefonica risalente alla fine del 2007. I carabinieri registrano, tramite una microspia, una conversazione tra Sebastiano Altomonte (originario di Bova Marina) e sua moglie. Altomonte in tale frangente sottolinea che \"\u00abc'\u00e8 una che si sa e una che non la sa nessuno\u00bb.\" E poi, rimarcando il concetto: \"\u00abc'\u00e8 la visibile e l'invisibile [...] che non la sa nessuno, solo chi \u00e8 invisibile\u00bb.\" Questa entit\u00e0 non ha mai trovato conferme giudiziarie. Tuttavia, le parole di Sebastiano Altomonte, successivamente condannato per associazione mafiosa, rendono plausibile un attuale accostamento tra potere mafioso e ambienti massonici.\nIl 7 novembre 2012 da un'inchiesta della DDA di Catanzaro emerge il presunto coinvolgimento della cosca per i lavori di ricostruzione dopo il terremoto in Abruzzo e la messa in opera a Roma della rete di fibre ottiche per internet e del coinvolgimento con Paolo Coraci fondatore di una loggia massonica che avrebbe chiesto il sostegno elettorale per D'Ambrosio in cambio di appalti nel Lazio, Lombardia e Veneto. Nello stesso anno l'inchiesta \"Saggezza\" della DDA di Reggio Calabria \u00e8 emerso che il legame con la massoneria italiana sarebbe molto forte, al punto di costituire una via di infiltrazione ai pi\u00f9 lati vertici della politica e dell'economia italiana.\nIl 17 novembre 2013 il Grande Oriente d'Italia sospende per la prima volta nella sua storia una loggia, nella fattispecie la loggia Rocco Verducci con sede a Gerace, e con il tempio a Siderno per un possibile coinvolgimento di persone affiliate irregolarmente e collegate alla criminalit\u00e0 organizzata calabrese. La scelta della sospensione \u00e8 stata presa dopo l'ultima inchiesta giudiziaria: l'operazione \"Saggezza\", in cui furono arrestate persone affiliate sia alla 'ndrangheta che alla loggia.\nIl 4 gennaio 2016 si conclude l'operazione \"Kyterion 2\" diretta dalla Direzione distrettuale antimafia di Catanzaro che porta all'arresto di 16 presunti affiliati ai Grande Aracri di Cutro, dalle indagini si evince presunti tentativi di collegarsi a esponenti del Vaticano e della Corte di cassazione, nonch\u00e9 l'intrusione in ordini massonici e cavalierati da parte del capo-locale Nicolino Grande Aracri.\nDall'operazione \"Mammasantissima\" del Ros dei Carabinieri conclusa il 15 luglio 2016 emergerebbe il verbale del 2014 dell'ex Gran Maestro del Grande Oriente d'Italia Giuliano Di Bernardo (1990 - 1993), ora Gran Maestro della Gran loggia regolare d'Italia, il quale riferisce al pubblico ministero Giuseppe Lombardo le confidenze di Ettore Loizzo, ai tempi vice del Gran Maestro: \u00abNel corso di una riunione della Giunta del Grande Oriente, che io indissi con urgenza nel '93 dopo l'inizio dell'indagine del dottor Cordova sulla massoneria, a mia precisa richiesta disse che poteva affermare con certezza che in Calabria, su 32 logge, 28 erano controllate dalla 'ndrangheta. Gli dissi subito: \"E cosa vuoi fare di fronte a questo disastro?\". Lui mi rispose: \"Nulla\". Io, ancora pi\u00f9 sbigottito, chiesi perch\u00e9. Lui mi rispose che non poteva fare nulla perch\u00e9 altrimenti lui e la sua famiglia rischiavano gravi rappresaglie... Faccio presente che la questione calabrese era molto pi\u00f9 preoccupante in quanto la massoneria calabrese era ben pi\u00f9 ramificata di quella siciliana\u00bb.\nDa luglio ha iniziato a parlare dei rapporti tra massoneria e 'ndrangheta anche il pentito nonch\u00e9 massone Cosimo Virgiglio. Racconta che la massoneria fortemente politicizzata si serve della criminalit\u00e0 calabrese per il controllo dei flussi elettorali mentre essa per il riciclaggio di denaro. Secondo il pentito la loggia di Reggio Calabria sarebbe suddivisa in due parti: una pulita e una occulta; della seconda farebbero parte gli 'ndranghetisti. Racconta anche della presenza nelle logge di esponenti dei Piromalli e dei De Stefano. La commistione tra elementi criminali, con dote di Santa e massoni in gergo massonico viene definito \"varco\" (in riferimento alla Breccia di Porta Pia); e tecnicamente sarebbe il mondo massonico a entrare nelle file della 'ndrangheta.\nLe operazioni di polizia.\nIn Italia.\nSono state effettuate diverse operazioni di polizia in Italia, soprattutto a partire dalla fine del XX secolo.\nNel resto del mondo.\nSono state svolte numerose operazioni internazionali di polizia in collaborazione in particolare con forze dell'ordine europee, statunitensi e sudamericane.\nLe ultime, del 2017 sono state le operazioni Buena Ventura e Stammer per traffici internazionali di cocaina della Colombia, l'operazione \"Provvidenza\" in cui l'organizzazione aveva appoggi anche in New Jersey.\nRicevette grossa eco mediatica l'operazione Solare del 2008 in collaborazione con gli Stati Uniti per sgominare un traffico di droga che gli Aquino-Coluccio avevano con i messicani dei Los Zetas.\nIn collaborazione con le forze spagnole invece \u00e8 degna di nota l'operazione \"Overting\" del 2015.\nIn Australia sin dagli anni '80 le forze dell'ordine in autonomia hanno svolto numerose operazioni contro la malavita calabrese; negli anni '90 da una collaborazione con la National Crime Authority nascer\u00e0 l'operazione Cerberus. L'ultima grande operazione sul suolo australiano \u00e8 avvenuta nel 2008 a Melbourne con il sequestro del pi\u00f9 grande carico di Ecstasy della nazione.\nL'operazione internazionale pi\u00f9 degna di nota fu per\u00f2 quella nata negli anni '90 in Canada che scopr\u00ec il cosiddetto Siderno Group, 'ndrine dell'area della Locride che commerciava in droga dal Canada verso l'Europa e verso l'Australia con stupefacente proveniente da Bolivia, Venezuela, Brasile, Cile e Per\u00f9 e Colombia.\nCon le operazioni Nasca, Timpano, Revolution, Acero-Krupy e Apegreen si dimostra quanto siano importanti i porti di Anversa, Rotterdam e Amsterdam per il traffico internazionale di droga.\nFaide.\nNel corso della sua storia, la 'ndrangheta ha visto l'esplodere di varie guerre tra clan, alcune di queste caratterizzate da episodi di estrema violenza; non tutte le guerre hanno visto come luogo di scontro la sola regione Calabria ma talvolta, soprattutto a causa della vasta diffusione della 'ndrangheta, si sono verificate violenze in altre regioni italiane e anche all'estero.\nQui sotto c'\u00e8 un elenco in ordine cronologico delle principali faide.\nInfluenza culturale.\nMusica.\nA partire dagli anni '70 sono state prodotte cassette e dischi musicali dove vengono cantati fatti e storie dell'onorata societ\u00e0, \"riti\", modo di comportarsi e modo di pensare; i loro \"valori\". La trilogia dal titolo La musica della mafia \u00e8 formata dai seguenti album:\nInoltre prodotti dall'Elca Sound il ciclo 'ndrangheta:\ne \"Il canto di malavita calabrese\" di Fred Scotti.\nSono state anche ritrovate canzoni masterizzate artigianalmente che descrivevano i fatti del summit di Montalto presieduto da Giuseppe Zappia dove furono arrestati molti 'ndranghetisti, e una canzone di quando fu arrestato Gregorio Bellocco.\nEnzo Ciconte afferma che \"\u00abI proverbi, i racconti, le canzoni, le poesie costituiscono una sorta di corpus giuridico che dettava norme e regole di comportamento\u00bb\".\nSempre durante la sua latitanza, Gregorio Bellocco incise la canzone \"U bunker\".\nDopo il 16 febbraio 2005 con l'arresto del capobastone Gregorio Bellocco \u00e8 stata incisa una canzone da ignoti, forse da Giuseppe Bellocco, allora latitante, proprio dedicata al cugino arrestato. La ballata si trova nel disco \"Pensieri di un latitante\".\nNel 2019 per la prima volta viene pubblicato il video musicale \"Numeri uno\" sulla piattaforma YouTube del cantante Domenico Bellocco in arte Glock 21 (persona non affiliata all'organizzazione) in cui in stile trap racconta il \"mondo\" di Rosarno.\nMostre.\nIl 31 gennaio 2022 si svolge la Mostra itinerante sulla storia della Direzione Investigativa Antimafia a Catanzaro. Nell'occasione, Nicola Gratteri dice: \"E' importante guardare queste immagini per conoscere la storia recente di questo Paese, per non dimenticare e perch\u00e9 questo serva a far riflettere i ragazzi, e soprattutto guardando queste immagini vorrei che il percorso mentale di questi ragazzi fosse quello di non farsi prendere in giro degli adulti, adulti che non parlano pi\u00f9 di contrasto alle mafie, non parlano pi\u00f9 di modifiche normative che servono sul piano sostanziale a combattere le mafie che continuamente si trasformano, mutano con il mutare sociale. Perch\u00e9 se noi aspettiamo ancora che le mafie ne uccidano uno a sera per pensare che quello \u00e8 il problema e quindi se non c\u2019\u00e8 un morto a sera il problema non esiste e quindi la mafia non esiste e non c\u2019\u00e8 motivo d\u2019investire su uomini e mezzi ma soprattutto sul piano normativo, allora siamo a posto, siamo tutti tranquilli perch\u00e9 non c\u2019\u00e8 problema\u201c."}
{"id": "59394", "revid": "599", "url": "https://it.wikipedia.org/wiki?curid=59394", "title": "Numerosit\u00e0 di un insieme", "text": ""}
{"id": "59404", "revid": "732240", "url": "https://it.wikipedia.org/wiki?curid=59404", "title": "Teoria combinatoria", "text": ""}
