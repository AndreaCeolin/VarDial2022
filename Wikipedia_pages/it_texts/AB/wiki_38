{"id": "53754", "revid": "1259603", "url": "https://it.wikipedia.org/wiki?curid=53754", "title": "Biodiversit\u00e0", "text": "La diversit\u00e0 biologica o biodiversit\u00e0, in ecologia, \u00e8 la variet\u00e0 di organismi viventi nelle loro diverse forme, e nei rispettivi ecosistemi. Secondo il Glossario Dinamico ISPRA-CATAP, per biodiversit\u00e0 entro un determinato ambiente si intende appunto la variet\u00e0 di organismi viventi in esso presenti.\nEssa comprende l'intera variabilit\u00e0 biologica di geni, specie, nicchie ecologiche ed ecosistemi con le risorse genetiche considerate la componente determinante della biodiversit\u00e0 all'interno di una singola specie. Le specie descritte dalla scienza sono in totale circa 1,74 milioni, mentre il valore di quelle stimate oscilla da 3,63 a pi\u00f9 di 111 milioni; tuttavia queste stesse stime risultano incomplete in quanto nuove specie vengono scoperte e aggiunte continuamente al totale generale. L'estinzione di specie \u00e8 invece la minaccia principale alla biodiversit\u00e0. L'anno del 2010 \u00e8 stato dichiarato cio\u00e8 l'Anno internazionale della biodiversit\u00e0, mentre il decennio del 2011-2020-2022 \u00e8 stato invece dichiarato il Decennio della Biodiversit\u00e0.\nNumerose sono le iniziative, su scala globale, volte a mitigare la perdita di biodiversit\u00e0 e proteggere e conservare le specie viventi, specialmente se autoctone o in pericolo di estinzione. Negli ultimi anni anche le nuove tecnologie di sequenziamento genomico sono impiegate per cercare di conoscere e limitare la perdita di biodiversit\u00e0. L'impiego di queste tecnologie nella conservazione della biodiversit\u00e0 ha reso possibile lo sviluppo di una nuova materia: la genomica della conservazione, dove queste conoscenze e tecniche vengono condensate e sono unite per aiutare a proteggere le specie in pericolo.\nSignificato del termine.\nIl termine biodiversit\u00e0 deriva dal greco \"bios\" che significa vita, e dal latino \"diversitas\" che significa differenza o diversit\u00e0. Come traduzione alternativa si potrebbe proporre \"biovariet\u00e0\" o \"variet\u00e0 della vita\" presente sul pianeta. Il termine \"biodiversit\u00e0\" si \u00e8 ormai consolidato e viene comunemente utilizzato nei diversi ambiti scientifici e culturali.\nLivelli di biodiversit\u00e0.\nSi considerano tre distinti livelli di biodiversit\u00e0:\nLa biodiversit\u00e0 non \u00e8 un valore fisso e stabile, ad esempio in un dato ambiente la biodiversit\u00e0 delle specie presenti pu\u00f2 aumentare o diminuire nel tempo a causa di diversi fattori che possono essere di carattere naturale e/o antropico.\nValore.\nDal punto di vista della vita dell'uomo.\nLa biodiversit\u00e0 ha influenze anche nelle produzioni agrarie dell'uomo. \u00c8 grazie alle biodiversit\u00e0 presenti in paesi diversi, pi\u00f9 spesso di una piccola regione, che risulta possibile avere delle produzioni con delle caratteristiche specifiche. Alcuni esempi pratici possono essere:\nDi conseguenza esistono vari e importanti motivi per mantenere un'elevata biodiversit\u00e0 sia a livello nazionale che locale. La perdita di specie, sottospecie o variet\u00e0 comporta infatti una serie di \"danni\". Questi possono raggrupparsi come:\nAd esempio, due specie di rane australiane del genere \"Rheobatrachus\", che incubavano i propri piccoli nello stomaco, secernevano una proteina che inibiva la produzione di succhi gastrici che poteva risultare utile per lo sviluppo di nuovi medicinali per l'ulcera gastrica o altri disturbi. Purtroppo queste rane si sono estinte e si \u00e8 conseguentemente persa la possibilit\u00e0 di studiare e produrre tale farmaco.\nIl cambiamento climatico ha un effetto negativo sulla biodiversit\u00e0. Di contro, il mantenimento di ecosistemi sani aiuta a mitigare gli effetti estremi dovuti al clima. La vegetazione nelle citt\u00e0 protegge dall'effetto noto come isola di calore, la vegetazione costiera e le dune proteggono dagli effetti di tsunami o anche da pi\u00f9 comuni burrasche o altri eventi climatici.\nPi\u00f9 genericamente si pu\u00f2 dire che la presenza di una ricca variet\u00e0 di specie in un ambiente ne aumenta la sua resilienza, ossia la sua capacit\u00e0 di tornare \"a posto\" dopo avere subito uno stress. Con la moderna agricoltura, a causa dell'uso massiccio di poche variet\u00e0 standard di sementi, sta diminuendo la biodiversit\u00e0 alimentare.\nDal punto di vista biologico.\nL'importanza della biodiversit\u00e0 \u00e8 data principalmente dal fatto che la vita sulla Terra, compresa quella della specie umana, \u00e8 possibile principalmente grazie ai cosiddetti \"servizi\" forniti dagli ecosistemi che conservano un certo livello di funzionalit\u00e0. Questi servizi sono generalmente raggruppati nei seguenti gruppi:\nLa visione moderna del rapporto fra uomo e ambiente \u00e8 quella che riconosce la diversit\u00e0 biologica come elemento chiave del funzionamento della Terra e l'uomo come un elemento determinante di questo sistema ecologico. La diversit\u00e0 biologica, quindi, \u00e8 considerata a tutti i livelli ed include non solo la variet\u00e0 delle specie e sottospecie esistenti, ma anche la diversit\u00e0 genetica e la diversit\u00e0 degli ecosistemi.\nDal punto di vista filosofico.\nHenri Bergson \u00e8 il filosofo che nella prima met\u00e0 del Novecento si \u00e8 occupato delle strategie evolutive e degli impulsi vitali (\"\u00e9lan vitale\") degli organismi viventi, e della loro tendenza allo sviluppo e alla differenziazione.\nIl pensiero filosofico, anche se in maniera subliminale e con effetto ritardato, ha sempre avuto, e continua ad avere, una profonda influenza sull'opinione pubblica e quindi sulle scelte politiche di un periodo storico.\nNegli anni dello sviluppo industriale, le politiche di sviluppo erano fortemente \"antropocentriche\" e consideravano le risorse naturali come un bene praticamente infinito e inesauribile a completa disposizione dell'uomo. Lo stesso Thomas Henry Huxley, biologo e filosofo britannico particolarmente influente, convinto sostenitore dell'evoluzionismo darwiniano, tanto da essere soprannominato il \"mastino di Darwin\", si era pubblicamente esposto sulle capacit\u00e0 della natura di rigenerarsi e di produrre risorse in maniera praticamente infinita.\nQuesto periodo storico, e le scelte politiche che lo hanno caratterizzato, hanno migliorato la qualit\u00e0 della vita nei Paesi occidentali ma a costo di una distruzione ed un degrado ambientale di cui ora iniziamo a pagare le conseguenze.\nI movimenti ambientalisti ed animalisti che hanno seguito, prendono spunto da teorie filosofiche cosiddette \"naturocentriche\", ossia che mettono al centro del proprio interesse la vita degli animali e delle piante, considerando che il Pianeta, o perlomeno la sua parte selvaggia, era inizialmente la loro \"casa\".\nMisurazione.\nIl modo pi\u00f9 semplice di misurare la biodiversit\u00e0 di un collettivo \u00e8 quello di contare il numero delle modalit\u00e0, ovvero delle \"specie presenti in una comunit\u00e0 ecologica\".\nLa \"frequenza relativa\" pu\u00f2 essere intesa come il peso, l'importanza, la rilevanza che ha la modalit\u00e0 all'interno del collettivo. \u00c8 facile capire che anche le frequenze relative oltre al numero delle modalit\u00e0, concorrono a definire il grado della diversit\u00e0. A titolo di esempio consideriamo, infatti, due collettivi: siano essi due classi scolastiche o due gruppi sperimentali sui quali si vuole verificare l'efficacia di un processo formativo. Assumiamo che i due collettivi abbiano lo stesso numero di modalit\u00e0. Supponiamo che il primo collettivo abbia lo stesso numero di unit\u00e0 per ciascuna modalit\u00e0, mentre nel secondo il 90% delle unit\u00e0 ha una sola modalit\u00e0 mentre il restante 10% si distribuisce tra le rimanenti modalit\u00e0. \u00c8 spontaneo attribuire un maggior grado di diversit\u00e0 al primo collettivo. In quanto, sebbene il numero delle modalit\u00e0 \u00e8 per entrambi i casi identico, nel secondo esempio si registra una pi\u00f9 elevata omogeneit\u00e0 del collettivo potendo registrare una modalit\u00e0 fortemente prevalente rispetto a tutte le altre che, nel nostro contesto, risultano irrilevanti. Si intuisce, quindi, che una misura della biodiversit\u00e0 deve anche tener conto del livello della \"irrilevanza delle modalit\u00e0\"; nel senso che maggiore saranno le modalit\u00e0 irrilevanti minore sar\u00e0 la biodiversit\u00e0 a parit\u00e0 del numero di modalit\u00e0.\nIl pi\u00f9 semplice indice di biodiversit\u00e0 \u00e8 l\"indice di ricchezza\" che opera un semplice conteggio del numero delle specie presenti. Alcuni indici di biodiversit\u00e0, che invece tengono conto anche del numero di unit\u00e0 presenti per ogni specie sono l\"indice di Shannon-Wiener\" e quello di \"Simpson.\" Il principale limite di queste misure \u00e8 che, in determinate circostanze, possono dar luogo ad \"ordinamenti diversi\" sulla base della diversit\u00e0.\nDa un punto di vista della misura possiamo dire che la biodiversit\u00e0 \u00e8 un fenomeno multivariato. Si rende necessario, quindi, qualora fosse possibile, trovare una misura sintetica della biodiversit\u00e0 che tenga conto dei suoi molteplici aspetti. Patil e Taillie (1979, 1982), in ambito biologico hanno introdotto il \"profilo di diversit\u00e0\", che oltre a tener conto di tutte le sfaccettature con cui si vuole interpretare la biodiversit\u00e0, permette il confronto grafico tra pi\u00f9 comunit\u00e0 ecologiche. Il profilo di diversit\u00e0 \u00e8 un funzione che dipende dalla distribuzione delle specie all'interno di un collettivo e da un parametro \u00df. Al variare di questo parametro la funzione si trasforma negli indici di diversit\u00e0 pi\u00f9 noti: per \u00df=-1 si ottiene l'indice di ricchezza, per \u00df=0 l'indice di Shannon e per \u00df=1 l'indice di Simpson. In tal modo si riescono a considerare contemporaneamente i tre indici e, tramite il confronto grafico delle funzioni che esprimono la biodiversit\u00e0 delle varie comunit\u00e0, si pu\u00f2 stabilire quale \u00e8 pi\u00f9 \"diversa\" delle altre.\nDal momento che il profilo di diversit\u00e0 \u00e8 una funzione, ulteriori studi ed approfondimenti in campo statistico hanno portato a considerare l\"approccio funzionale\". A tal proposito sono stati introdotti in dottrina alcuni \"strumenti funzionali\" per risolvere alcuni limiti classici dovuti alla sovrapposizione dei profili, che come noto genera difficolt\u00e0 nello stabilire quale comunit\u00e0 presenti maggiore biodiversit\u00e0. Il nuovo approccio sviluppato nell'ambito del processo sullo sviluppo sostenibile, tende invece a considerare la popolazione umana come una parte integrante dell'ecosistema, che ha la capacit\u00e0 e la possibilit\u00e0 di influenzarlo in maniera profonda, ma la cui vita dipende dalla presenza di ecosistemi sani e dalla vita stessa esistente sul Pianeta.\nTutela.\nCon l'avvento delle biotecnologie durante il secolo scorso si \u00e8 fatta sempre pi\u00f9 impellente la necessit\u00e0 da parte dei singoli governi e delle organizzazioni internazionali di stabilire delle norme di regolamentazione atte alla tutela della biodiversit\u00e0, sia animale e sia vegetale. In particolare, la biodiversit\u00e0 agro-alimentare di molte culture si riteneva potenzialmente minacciata dall'irruzione incontrollata sul mercato degli organismi geneticamente modificati, per i quali la legislazione varia di paese in paese, e in alcuni casi \u00e8 deregolamentata.\nSecondo uno studio pubblicato sulla rivista Science la distruzione degli habitat naturali per il loro sfruttamento agricolo ha talmente ridotto la variet\u00e0 di piante e animali esistenti al punto che la biodiversit\u00e0 del globo \u00e8 scesa sotto il \"livello di guardia\", con conseguenze potenzialmente disastrose per gli equilibri ambientali e per la stessa sopravvivenza dell'uomo. Secondo lo studio in oltre la met\u00e0 della superficie terrestre, che ospita pi\u00f9 del 70% della popolazione mondiale, il livello di biodiversit\u00e0 \u00e8 talmente diminuito da minare la capacit\u00e0 degli ecosistemi di supportare nel futuro la vita umana.\nLegislazione.\nInternazionale.\nGli anni novanta del secolo scorso sono stati un decennio importante dal punto di vista della tutela della Biodiversit\u00e0: il \"decennio dell'ambiente.\" Le Nazioni Unite e la Comunit\u00e0 europea hanno adottato diverse iniziative per la salvaguardia delle specie viventi e degli habitat naturali, anche se le basi erano state poste gi\u00e0 a partire dai decenni precedenti; le principali iniziative internazionali a favore della biodiversit\u00e0 sono state:\nLa normativa europea non vieta accordi che limitano la facolt\u00e0 degli agricoltori di incrociare tra loro e selezionare diverse specie di sementi e di piante, tali da aumentarne la biodiversit\u00e0.\nLa Convenzione sulla Diversit\u00e0 Biologica.\nNell'ambito dei trattati sviluppati dalle Nazioni Unite esiste anche la Convenzione sulla Diversit\u00e0 Biologica, o CBD, adottata a Nairobi, Kenya, il 22 maggio 1992 e che \u00e8 stata ratificata ad oggi da 192 paesi; successivamente \u00e8 stata aperta alla firma dei paesi durante il Summit Mondiale dei Capi di Stato tenutosi a Rio de Janeiro nel giugno 1992 insieme alla Convenzione quadro delle Nazioni Unite sui cambiamenti climatici ed alla Convenzione contro la Desertificazione, per questo denominate le tre Convenzioni di Rio.\nItaliana.\nL'Italia ha ratificato la Convenzione sulla Biodiversit\u00e0 con la legge 124/1994. Nel 2010 \u00e8 stata adottata la Strategia Nazionale per la Biodiversit\u00e0.\nDefinizione di biodiversit\u00e0 secondo la Strategia Nazionale per la Biodiversit\u00e0 2010\n\u00c8 sinonimo di \"diversit\u00e0 biologica\". Per biodiversit\u00e0 di un determinato ambiente, in particolare, si intende la variet\u00e0 di organismi viventi in esso presenti, attualmente minacciata dal progressivo aumento dei fattori inquinanti e dalla riduzione degli habitat. La biodiversit\u00e0 pu\u00f2 essere descritta in termini di geni, specie ed ecosistemi. Lo sviluppo sostenibile dipende anche dalla comprensione, protezione e conservazione degli innumerevoli ecosistemi interattivi del pianeta."}
{"id": "53756", "revid": "466539", "url": "https://it.wikipedia.org/wiki?curid=53756", "title": "Charlie Kaufman", "text": "Celebre per aver scritto i film \"Essere John Malkovich\", \"Il ladro di orchidee\" e \"Se mi lasci ti cancello\", che gli ha valso l'Oscar alla migliore sceneggiatura originale, nel 2008 debutta dietro la macchina da presa con il film \"Synecdoche, New York\". Nel 2015 dirige il film d'animazione \"Anomalisa\", vincendo il Leone d'argento - Gran premio della giuria alla Mostra internazionale d'arte cinematografica di Venezia.\n\u00c8 stato indicato dal prestigioso magazine di cinema \"Premi\u00e8re\" come uno dei 100 uomini pi\u00f9 influenti di Hollywood.\nBiografia.\nKaufman \u00e8 nato a New York nel 1958 in una famiglia ebraica ashkenazita, primogenito dei due figli di Myron e Helen Kaufman. Cresciuto inizialmente a Massapequa, un sobborgo periferico di New York, nel 1972 si trasferisce con i genitori e la sorella a West Hartford, nel Connecticut, dove trascorre il resto dell'infanzia e l'adolescenza. Concluso il ciclo di studio liceale nel 1976, s'iscrive presso l'Universit\u00e0 di Boston, che lascia quasi subito per trasferirsi alla Scuola di Cinema dell'Universit\u00e0 di New York, dove si dedica alla recitazione e alla regia, dimostrando ottime doti come attore comico. \nVerso la fine degli anni ottanta si trasferisce a Minneapolis, cominciando a svolgere diversi lavori per mantenersi. Nel 1991 decide di trasferirsi a Hollywood per cercare fortuna. \nViene ingaggiato dalla Fox come autore di diverse situation comedy, tra cui alcuni episodi di \"Get a Life!\". Tra il 1992 e il 1997 firma oltre 30 episodi per numerose serie e trasmissioni TV, tra le quali \"Ned and Stacey\" e \"The Dana Carvey Show\", e molte altre opere mai realizzate.\nIl suo primo successo come sceneggiatore risale al 1999: \"Essere John Malkovich\" (\"Being John Malkovich\"), diretto da Spike Jonze. Lo stesso attore John Malkovich si dimostr\u00f2 subito interessato all'originale progetto, che non ebbe per\u00f2 la stessa fortuna con i produttori. Michael Stipe, il cantante del gruppo rock statunitense R.E.M., proprietario di una casa di produzione, ne compra i diritti e decide di finanziarlo. Il film alla fine fu candidato a tre Oscar, come \"miglior regia\", \"miglior attrice non protagonista\" e \"miglior sceneggiatura\" per Kaufman, vinse un BAFTA e lanci\u00f2 l'autore come astro emergente del cinema americano.\nNel 2001 scrive la sceneggiatura di \"Human Nature\", diretto da Michel Gondry, tornando poi a lavorare con Spike Jonze l'anno seguente, nel 2002, come sceneggiatore del film \"Il ladro di orchidee\" (\"Adaptation.\"), che gli frutt\u00f2 un'altra \"nomination\" all'Oscar ed il suo secondo BAFTA. In questo film \u00e8 anche il protagonista, uno sceneggiatore in crisi, e si inventa un fratello gemello immaginario, Donald Kaufman, anche lui presente nel film, con il quale idealmente firma la sceneggiatura a quattro mani. Nel film, Charlie e suo \"fratello\" vengono entrambi interpretati da Nicolas Cage. Sempre nel 2002 scrive \"Confessioni di una mente pericolosa\" (\"Confessions of a Dangerous Mind\"), film biografico sulla vita di Chuck Barris, un celebre autore e conduttore di programmi e giochi televisivi che credeva di essere un agente della CIA. Il film segna l'esordio alla regia di George Clooney.\nNel 2004 d\u00e0 vita al soggetto ed alla sceneggiatura di \"Se mi lasci ti cancello\" (\"Eternal Sunshine of the Spotless Mind\"), nel quale torna a lavorare con il regista Michel Gondry, co-sceneggiatore, che gli vale l'Oscar 2005 per la \"miglior sceneggiatura originale\". Kaufman nel 2008 debutta dietro la macchina da presa per il film \"Synecdoche, New York\", basato su una sua sceneggiatura e presentato al Festival di Cannes 2008. Tutte le sue opere portano come marchio di fabbrica l'introspezione, la \"psicoanalisi\" dei personaggi. In alcuni casi, addirittura, il film si svolge quasi interamente nella mente del protagonista, come in \"Se mi lasci ti cancello\", \"Essere John Malkovich e Sto pensando di finirla qui\"."}
{"id": "53772", "revid": "1746322", "url": "https://it.wikipedia.org/wiki?curid=53772", "title": "Bulgur", "text": "Il bulgur, in italiano \"grano spezzato\", \u00e8 un alimento costituito da grano duro integrale germogliato, che subisce un particolare processo di lavorazione. I chicchi di frumento vengono cotti al vapore e fatti essiccare, poi vengono macinati e ridotti in piccoli pezzetti. \u00c8 molto diffuso in Turchia, in Tunisia e anche in altri paesi del Medio Oriente e il suo nome deriva dal turco \"bulgur\", che significa \"orzo bollito\".\nVariet\u00e0.\nVi sono diverse forme di bulgur a seconda della grandezza dei granelli: le pezzature pi\u00f9 grandi sono utilizzate per preparare minestre, quelle pi\u00f9 fini per piatti freddi e insalate. Esiste anche il bulgur crudo, non germogliato e non precotto. Si ottiene spezzando direttamente il grano duro selezionato accuratamente, fino a ottenere una granulometria che permette la cottura in 10-15 minuti. Questo tipo di bulgur, non avendo subito i processi di germogliazione, essiccazione e precottura, mantiene tutte le caratteristiche e i benefici del cereale integrale: i granelli di grano duro infatti sono avvolti dalla loro crusca e provvisti del germe, conservando cos\u00ec le propriet\u00e0 e il colore vivo del grano duro, inoltre dopo la cottura i granelli rimangono pi\u00f9 consistenti. Il bulgur crudo, chiamato anche spezzatino di grano duro, viene prodotto da alcuni anni con grano duro coltivato in Italia.\nQualit\u00e0 nutrizionali.\nIl bulgur ha caratteristiche nutrizionali analoghe a quelle del frumento integrale: \u00e8 quindi una buona fonte di fibre, vitamina B, fosforo e potassio. L'apporto calorico \u00e8 piuttosto basso se paragonato ad altri cibi a base di cereali: 100 grammi di bulgur sono l'equivalente di circa 340 kcal.\nPreparazione.\nIl bulgur precotto deve essere messo in ammollo in acqua per 20-30 minuti per farlo reidratare, poi deve essere messo a cuocere in una quantit\u00e0 d'acqua pari al doppio del suo volume per 10 minuti circa; successivamente lo si lascia nell'acqua di cottura per una decina di minuti per permettere un'ulteriore crescita di volume. Si pu\u00f2 servire caldo come pilaf o freddo come tabbouleh. Il bulgur \u00e8 anche l'ingrediente di base del quibe, un piatto che si presenta sotto diverse forme nella cucina mediorientale.\nIl bulgur crudo, non essendo stato precotto, non ha bisogno di essere reidratato e quindi non deve essere messo in ammollo prima della cottura. Va direttamente cotto in acqua per 10 minuti circa. Il bulgur crudo, non avendo subito i processi di germogliazione, precottura ed essiccazione, durante la cottura assorbe pi\u00f9 acqua e acquista pi\u00f9 volume, con i granellini che rimangono ben separati tra di loro; si consiglia pertanto di cuocerlo con una parte di bulgur in 2,5 parti di acqua."}
{"id": "53773", "revid": "1034", "url": "https://it.wikipedia.org/wiki?curid=53773", "title": "Boulghoul", "text": ""}
{"id": "53774", "revid": "1034", "url": "https://it.wikipedia.org/wiki?curid=53774", "title": "Boulgour", "text": ""}
{"id": "53775", "revid": "1034", "url": "https://it.wikipedia.org/wiki?curid=53775", "title": "Bulghur", "text": ""}
{"id": "53776", "revid": "1034", "url": "https://it.wikipedia.org/wiki?curid=53776", "title": "Bulghul", "text": ""}
{"id": "53777", "revid": "254059", "url": "https://it.wikipedia.org/wiki?curid=53777", "title": "Papa Giovanni XIX", "text": " \nBiografia.\nPrima di diventare Papa.\nFiglio del conte Gregorio di Tuscolo e di Maria, succedette a suo fratello Benedetto VIII il 19 aprile 1024, ma fu intronizzato due-tre mesi dopo, tra il 24 giugno e il 15 luglio. Membro della potente famiglia dei Conti di Tuscolo (che aveva gi\u00e0 dato alla Chiesa Benedetto VII e Giovanni XII), Romano era legato, attraverso altri legami parentali, coi papi Sergio III e Giovanni XI. Quando venne eletto pontefice, Romano era console e senatore dei romani (carica che, secondo il Gregorovius, non lasci\u00f2 neanche da pontefice), e pertanto un laico non ordinato. Per questo motivo Romano venne ordinato prima sacerdote e, in un momento successivo, vescovo, allo scopo di permettergli di ascendere allo scranno papale con l'intronizzazione. Ricevette la nomina a cardinale da parte di papa Benedetto VIII in data ignota.\nIl Pontificato.\nRelazioni con l'imperatore del Sacro Romano Impero.\nNei suoi otto anni di pontificato, Giovanni XIX procedette alla consacrazione di un nuovo imperatore. Alla morte di Enrico II avvenuta nel 1024, Papa Giovanni diede il suo appoggio a Corrado II, che assieme alla sua consorte venne incoronato prima re d'Italia nella primavera del 1026 dal volitivo arcivescovo di Milano Ariberto d'Intimiano; poi fu incoronato come imperatore del Sacro Romano Impero da Papa Giovanni a San Pietro, nella Pasqua del 1027, che in quell'anno cadeva il 26 marzo.\nRelazione con gli altri monarchi cristiani.\nIn occasione della Pasqua di quell'anno, Giovanni XIX ebbe modo di conoscere Canuto il Grande, re d'Inghilterra e di Danimarca, e Rodolfo III di Borgogna, che erano venuti ad omaggiare il pontefice. In quest'occasione, Canuto decret\u00f2 che venisse offerto il \"denaro di San Pietro\" al pontefice, in cambio della cessazione del versamento in denaro che i vescovi inglesi davano alla Santa Sede per ricevere il pallio episcopale; Rodolfo invece decret\u00f2 che nei suoi territori venisse applicato il diritto romano anzich\u00e9 quello longobardo.\nGoverno della Chiesa.\nRomano, appena fu al soglio pontificio come Giovanni XIX, mostr\u00f2 la sua libert\u00e0 dai pregiudizi ecclesiastici e anche la sua completa ignoranza della storia ecclesiastica accettando, in cambio di un sostanzioso pagamento, di concedere al Patriarca di Costantinopoli Eustazio il titolo di \"vescovo ecumenico\", cio\u00e8 il \"primato pietrino\", senza rendersi conto di quel che effettivamente faceva. Questa compravendita simoniaca suscit\u00f2 un'indignazione generale in tutta la Chiesa, specialmente tra i vescovi italiani e la comunit\u00e0 cluniacense. Lo scandalo costrinse Giovanni XIX quasi immediatamente a rinunciare all'accordo. Ferdinand Gregorovius narra l'intera vicenda con queste parole, dando del papa un ritratto delineato da tratti ed espressioni ironiche:\nNel governo della Chiesa, Giovanni XIX mostr\u00f2 il suo apprezzamento nei confronti dell'azione riformatrice di Cluny e, nel 1032, riconobbe il culto di san Romualdo, fondatore dei Camaldolesi.\nGoverno dell'Urbe.\nGiovanni XIX govern\u00f2 Roma e il contado in modo estremamente tranquillo, anche per il fatto che il potere civile era concretamente in mano al suo casato, i Conti di Tuscolo. Un gesto di mecenatismo brill\u00f2 nel pontificato di Giovanni: l'invito a Roma del celebre monaco Guido perch\u00e9 gli spiegasse il nuovo sistema musicale da lui inventato.\nMorte.\nLa data di morte precisa di Giovanni XIX \u00e8 sconosciuta, tanto che il sito del Vaticano non riporta neppure il mese dell'anno 1032 in cui il papa spir\u00f2. Sennis propende per una data precisa, il 20 ottobre, mentre Rendina fa oscillare il giorno della morte negli ultimi mesi del 1032.\nNomina di cardinali.\nDurante il suo pontificato papa Giovanni XIX nomin\u00f2 dodici cardinali:\nLa questione del numerale XIX.\nSi noti che il successivo pontefice Giovanni fu Papa Giovanni XXI e non ci fu un Papa Giovanni XX, cos\u00ec come Giovanni XVI fu un antipapa. In realt\u00e0 Romano prese nome \"Giovanni XVIII\" e non \"XIX\", ma gli storici poi corressero il suo ordinale, fino a trasformarlo in \"XX\" per poi ripristinarlo in \"XIX\". Ci\u00f2 perch\u00e9 Pedro \"Ispano\" Iuliani (che avrebbe dovuto essere \"Giovanni XIX\" e invece si chiam\u00f2 \"XXI\"), oltre a ritenere il Fil\u00e0gato un papa legittimo, credeva pure che tra Bonifacio VII e Giovanni XV ci fosse un Papa \"Ioannes XIV Bis\" mai riconosciuto perch\u00e9 morto prima di essere consacrato e che, invece, non era mai esistito."}
{"id": "53778", "revid": "933835", "url": "https://it.wikipedia.org/wiki?curid=53778", "title": "Sindaci di Berlino", "text": "Di seguito l'elenco cronologico dei sindaci di Berlino e delle altre figure apicali equivalenti che si sono succedute nel corso della storia."}
{"id": "53779", "revid": "2209788", "url": "https://it.wikipedia.org/wiki?curid=53779", "title": "Papa Benedetto IX", "text": "Durante la sua vita sedette sul Soglio pontificio per ben tre volte. Il primo pontificato fin\u00ec con l'esilio sui Colli Albani. Il secondo termin\u00f2 per un altro motivo: Benedetto abdic\u00f2 per vendere il titolo pontificio al suo padrino. Egli risulta quindi il quarto papa ad aver abdicato, dopo Clemente I, Ponziano e Silverio.\nBiografia.\n\u00c8 impossibile stabilire con esattezza la data di nascita di Teofilatto. Era figlio di Alberico III, Conte di Tusculo; sua madre era una delle sorelle di Giovanni XV. La nobile famiglia dei Tuscolani aveva dato alla Chiesa gli ultimi due pontefici Benedetto VIII e Giovanni XIX, a riprova dell'elevato grado di potenza che essa aveva raggiunto.\nRicevette la nomina a cardinale da parte di papa Benedetto VIII in data ignota.\nL'elezione al Soglio pontificio.\nIl padre Alberico III ottenne per Teofilatto l'elezione al Soglio pontificio il 21 ottobre 1032; la consacrazione avvenne il 1\u00ba gennaio. La famiglia dei Tuscolani esercitava gi\u00e0 il potere civile \"de facto\" sull'Urbe: il fratello maggiore del pontefice, Gregorio, era senatore della citt\u00e0. Dalla storiografia medievale emerge l'ipotesi che al momento dell'elezione fosse ancora adolescente. Al contrario gli storici moderni, notando le numerose contraddizioni presenti nelle fonti medievali, ritengono pi\u00f9 probabile che al momento della sua ascesa al Soglio pontificio avesse circa venticinque anni. Sia che avesse dodici anni, per altri diciotto, oppure venticinque, si pu\u00f2 comunque affermare che Benedetto IX sia stato uno dei papi pi\u00f9 giovani della storia.\nIl primo Pontificato (1033-1045).\nGoverno della Chiesa.\nIn ambito teologico e dottrinale Benedetto IX rimase nel solco dell'ortodossia. \nNel 1035 scoppi\u00f2 una rivolta a Milano. All'epoca l'arcidiocesi era retta da Ariberto d'Intimiano. Egli mirava a creare un vasto dominio autonomo, indipendente sia dall'imperatore Corrado II di Franconia che da Roma, ma i feudatari minori non erano intenzionati a soggiacere al suo potere. Di qui la causa della rivolta. Conscio che Ariberto fosse diventato un pericolo, il 26 marzo Benedetto IX lo scomunic\u00f2 e lo dichiar\u00f2 deposto. \nCinque anni dopo, nel 1040, papa Benedetto decise di revocare la scomunica ad Ariberto. Nello stesso anno si rec\u00f2 a Marsiglia, in Provenza, per consacrare la chiesa di San Vittore e proclamare, in un concilio locale, la \"tregua dei\", cio\u00e8 la pace che doveva regnare nei giorni santi del calendario liturgico.\nLe cronache del tempo attribuiscono a Benedetto IX decisioni coraggiose e importanti per la Chiesa, in cui mostr\u00f2 fermezza e audacia. Indisse due sinodi per mettere ordine nelle cariche ecclesiastiche, conferite spesso da vescovi simoniaci o gi\u00e0 deposti dal sacerdozio. Nel 1042 canonizz\u00f2, appena sette anni dopo la morte, il monaco Simeone di Siracusa, la cui causa di canonizzazione era stata promossa da Poppone, il futuro Papa Damaso II. Infine, fu l'ago della bilancia nella secolare diatriba tra le diocesi di Grado e di Aquileia.\nRelazioni con l\u2019imperatore.\nDal punto di vista politico non si distacc\u00f2 dalla linea dei suoi predecessori, mantenendo buoni rapporti con l'imperatore Corrado II di Franconia al fine di conservare il potere dei Tuscolani su Roma e la campagna circostante, nonch\u00e9 la Sabina e l'Umbria.\nNel 1037 il pontefice si rec\u00f2 a Cremona per incontrare l'imperatore e sostenere la politica imperiale nel Nord Italia contro Ariberto che, nonostante la scomunica, aveva ancora dalla sua parte la classe dei \"milites\" (i nobili). Nello stesso anno l'imperatore eman\u00f2 a Milano la \"Constitutio de feudis\" (8 maggio 1037) in base alla quale i valvassori ottenevano l'ereditariet\u00e0 e l'inalienabilit\u00e0 delle loro terre e dei loro titoli. La \"Constitutio\" ebbe per\u00f2 l'effetto di compattare la classe dei \"milites\", che si strinse ancora di pi\u00f9 intorno all'arcivescovo, vero garante degli interessi milanesi. Corrado II dovette cedere (mor\u00ec poi nel 1039). \nL\u2019esilio a Monte Cavo (1044-45).\nIl primo pontificato di Benedetto IX termin\u00f2 nel settembre del 1044 o tra la fine del 1044 e gli inizi del 1045. \nSi sa di certo che fu una rivolta popolare a costringere Benedetto alla fuga da Roma, fino a trovare rifugio nella rocca tuscolana di Monte Cavo. Le cause della rivolta possono essere probabilmente rintracciate nello scontro tra le fazioni tuscolane e quelle anti-tuscolane guidate dai Crescenzi, i quali poi posero sul trono pontificio il vescovo di Sabina, Giovanni Crescenzi Ottaviani. Il loro candidato fu eletto papa il 13 gennaio e consacrato il 20 gennaio col nome pontificale di Silvestro III.\nRitorno sul Soglio di Pietro e abdicazione (1045).\nIl pontificato di Silvestro III dur\u00f2 assai poco. Vista la necessit\u00e0 di ristabilire l'ordine in citt\u00e0, i fratelli di Benedetto IX, Gregorio e Pietro di Tuscolo, lo avrebbero riportato a Roma e, con l'accordo dei Crescenzi e l'unanime consenso dei cittadini di Roma, il 10 febbraio 1045 espulsero il suo rivale Silvestro III.\nBenedetto IX riprese subito in mano le redini del potere anche se l'inizio ufficiale del suo nuovo pontificato, secondo quanto riporta il \"Liber Pontificalis\", cadde solo il 10 aprile. Il secondo pontificato dur\u00f2 pochissimo: il 1\u00ba maggio Benedetto IX abdic\u00f2, forse per il desiderio di sposarsi, vendendo la carica vescovile al presbitero Giovanni \"Graziano\", il suo padrino, che fu incoronato col nome di Gregorio VI il 5 maggio 1045.\nIl Concilio di Sutri (1046).\nEvidentemente Benedetto si pent\u00ec presto della vendita, infatti fece ritorno a Roma per cercare di deporre Gregorio; anche Silvestro si ripresent\u00f2 per sostenere le sue pretese. Quanto a Gregorio, l'aver assunto la dignit\u00e0 pontificale attraverso uno scambio in denaro (forse un atto ritenuto necessario per liberarsi dell'indegno Benedetto IX) indebol\u00ec fin dall'inizio il prestigio del nuovo papa, nonostante la fama di santit\u00e0 che lo circondava. \nL'imperatore Enrico III, animato da un profondo spirito di riforma della Chiesa, approfitt\u00f2 della situazione per riunire il Concilio di Sutri nell'autunno 1046, invitando i tre papi a rispondere dell'accusa di simonia. Benedetto non si present\u00f2 al Concilio, come pure Silvestro III, che gi\u00e0 da tempo si era ritirato dalla vita pubblica, mentre Gregorio VI ammise le sue colpe e venne deposto. Al posto di Benedetto IX, che nel frattempo era tornato a rivendicare i suoi diritti sul Soglio pontificio, venne eletto un nuovo papa, Suidgero vescovo di Bamberga, che prese il nome di Clemente II. Egli provvide, nel Natale successivo, a deporre nuovamente Benedetto IX.\nIl terzo Pontificato (1047-48).\nClemente II mor\u00ec improvvisamente il 9 ottobre 1047. Benedetto IX approfitt\u00f2 della sede vacante e dell'assenza dall'Italia dell'imperatore Enrico per salire nuovamente sul Soglio di Pietro (8 novembre 1047), potendo contare sull'incondizionato appoggio di Guaimario di Salerno e di Bonifacio di Canossa. \nMa l\u2019imperatore Enrico III procedette alla nomina di un nuovo papa. Il 25 dicembre 1047 fu eletto nella citt\u00e0 di P\u00f6hlde (Bassa Sassonia) Poppone di Bressanone. L'imperatore ordin\u00f2 a Bonifacio di Canossa di organizzare la scorta del nuovo pontefice fino alla Citt\u00e0 eterna. Nell\u2019estate del 1047 Poppone scese in Italia ed entr\u00f2 a Roma. Benedetto IX ripar\u00f2 nei castelli della Sabina e Poppone si pot\u00e9 insediare in Laterano senza incontrare alcuna resistenza. Il 17 luglio 1048 fu consacrato papa con il nome di Damaso II. Benedetto IX rifiut\u00f2 di rispondere alle accuse di simonia e venne scomunicato.\nDopo i pontificati.\nDopo il definitivo abbandono del Soglio pontificio, le vicende della vita di Benedetto, ritornato Teofilatto dei conti di Tuscolo, diventano oscure. Si sa solo che l'ex pontefice reag\u00ec alla definitiva deposizione non esitando a ingaggiare una vera e propria guerra nei confronti di Leone IX, che il 2 febbraio 1049 aveva sostituito Damaso II, morto il 9 agosto 1048 dopo appena 23 giorni di pontificato. Teofilatto fu per questo scomunicato da Leone (aprile 1049). Il successore di Leone IX fu Gebhard, vescovo di Eichst\u00e4tt, eletto nel settembre 1054 col nome di Vittore II. Papa Vittore accett\u00f2 l'elezione pregando per la conversione del suo predecessore-rivale.\nTeofilatto mor\u00ec poco tempo dopo, ma non \u00e8 possibile stabilire con esattezza tanto la data quanto le circostanze della sua morte. Si pu\u00f2 dire con certezza che il 18 settembre 1055 era ancora vivo, perch\u00e9 \u00e8 registrata una donazione fatta da lui, da suo fratello Guido (padre di Giovanni, di l\u00ec a tre anni Benedetto X) e da altri due fratelli al monastero dei santi Cosma e Damiano di Roma, mentre il 9 gennaio 1056 era gi\u00e0 morto, perch\u00e9 i tre fratelli fecero celebrare in quel giorno 40 messe in suffragio per la sua anima.\nD'altra parte i conti di Tuscolo non si rassegnarono alla perdita del controllo sulla Santa Sede, al punto che alla morte del successore di Vittore II, Papa Stefano IX (1058), tentarono d'imporre come loro candidato Giovanni, cardinale vescovo di Velletri, che venne annoverato tra gli antipapi col nome di Benedetto X.\nBenedetto IX mor\u00ec dopo aver visto susseguirsi sul suo trono, dopo la sua prima deposizione, ben sei successori: Silvestro III, Gregorio VI, Clemente II, Damaso II, Leone IX e Vittore II.\nBenedetto IX nella storiografia.\nLa fama di Benedetto IX fu una delle peggiori che i cronisti suoi contemporanei ci hanno trasmesso. San Pier Damiani (1007-1072), per esempio, descrisse Benedetto IX nel \"Liber Gomorrhianus\" come \u00ab [...] sguazzante nell'immoralit\u00e0, un diavolo venuto dall'Inferno travestito da prete\u00bb o come \u00ab [...] apostolo dell'Anticristo, saetta scoccata da Satana, verga di Asur, figliolo di Belial, puzza del mondo, vergogna dell'umanit\u00e0\u00bb. Bonizone, vescovo di Sutri, disse che era solito commettere \u00abvili adulterii e omicidi\u00bb. Nel terzo libro dei suoi \"Dialoghi\" Papa Vittore III (1086-1087) scrisse che Benedetto \u00ab [...] era votato alla volutt\u00e0 e molto pi\u00f9 incline a vivere come epicureo che come un pontefice\u00bb, dipingendolo come uno dei peggiori papi mai esistiti. La critica moderna non si discosta di molto da quest'immagine. Per esempio, la \"Catholic Encyclopedia\" lo descrisse come \u00ab [...] una disgrazia per la Chiesa\u00bb, e Ferdinand Gregorovius scrisse che con Benedetto IX il papato tocc\u00f2 il fondo della decadenza morale: \u00ab [...] conduceva tranquillamente in Laterano una vita da sultano orientale\u00bb.\nSulla fine del primo pontificato di Benedetto IX esistono varie versioni. Il vescovo di Sutri Bonizone (1145 ca.\u20131190 ca.) spiega la fine del primo pontificato con la scelta di contrarre matrimonio. Secondo Claudio Rendina, invece, la questione del matrimonio \u00e8 riportata come la causa della fine del secondo pontificato, dopo la deposizione di Silvestro e prima dell'elezione di Gregorio.\nTavola genealogica.\nTeofilatto III era figlio di Alberico III esponente della celebre casata dei Conti di Tuscolo, e nipote dei papi Benedetto VIII e Giovanni XIX. \nAlberico III, a sua volta, era figlio di Gregorio I dei Conti di Tuscolo, figlio di Alberico II di Spoleto, e nipote di Giovanni XII. \nSua madre era una delle sorelle di Giovanni XV, mentre Giovanni XI e Giovanni XIII erano rispettivamente zio e cugino del suo prozio Giovanni XII. Sergio III, padre di Giovanni XI, era suo pro-prozio; Benedetto VII aveva per zio suo bisnonno Alberico II ed era, quindi, cugino di secondo grado di suo padre Alberico III e dei suoi zii Benedetto VIII e Giovanni XIX: perci\u00f2 Benedetto VII era suo cugino di terzo grado.\nInfine, Adriano III fosse in realt\u00e0 Agapito, fratello di suo pro-prozio Sergio III, e che Adriano I fosse un antico avo dei Conti di Tuscolo. Infine il figlio di suo fratello Guido, quindi suo nipote, era Giovanni II \"Mincio\" Conte di Tuscolo, poi Benedetto X (1058-1059)."}
{"id": "53780", "revid": "124184958", "url": "https://it.wikipedia.org/wiki?curid=53780", "title": "Kurf\u00fcrstendamm", "text": "Il Kurf\u00fcrstendamm (pronuncia:; colloquialmente noto come \"Ku'damm\") \u00e8 un viale di Berlino.\nLungo 3,5 km, collega Breitscheidplatz a Rathenauplatz, attraversando il municipio (\"Bezirk\") di Charlottenburg-Wilmersdorf. Oggi strada commerciale lussuosa, il Kurf\u00fcrstendamm ha vissuto, tra il 1900 e l'avvento del Terzo Reich, un periodo di tale splendore da conservare un forte valore simbolico nell'immaginario popolare.\nSul Kurf\u00fcrstendamm si concentravano caff\u00e8 di lusso e locali popolari, gallerie d'arte e balere, teatri seri e sale di variet\u00e0; cinema, giostre, circhi equestri ed altre, stravaganti, attrazioni. Inoltre su di esso si trovavano quei caff\u00e8 letterari che furono il principale luogo di incontro delle avanguardie intellettuali e artistiche berlinesi durante il primo trentennio del XX secolo.\nDopo la seconda guerra mondiale, nei quarant'anni in cui la citt\u00e0 fu divisa in Berlino Est e Berlino Ovest, il Kurf\u00fcrstendamm torn\u00f2 ad avere un certo splendore, pur perdendo il suo ruolo culturale. Fu la principale via dei divertimenti e dei bei negozi della met\u00e0 occidentale. Grazie alla sua fama esso ebbe, in quegli anni, anche un ruolo simbolico di grande importanza. La Germania Federale era, in un certo senso, uno stato privo di capitale, poich\u00e9 le sue istituzioni politiche stavano a Bonn. Le manifestazioni di protesta dei pi\u00f9 importanti movimenti di opposizione lo prediligevano come scenario per i loro cortei.\nStoria.\nLa costruzione.\nIl Kurf\u00fcrstendamm venne costruito nel 1882-85, ampliando una strada di campagna che collegava il limite occidentale del Tiergarten (il grande parco ad Ovest della Porta del Brandeburgo) con la foresta di Gr\u00fcnewald. Il progetto risaliva al 1873. Bismarck, che prevedeva una crescita della popolazione di Berlino simile a quella che era avvenuta a Parigi nella prima met\u00e0 del secolo e riteneva necessario dare a Berlino, da poco diventata capitale dell\u00b4impero tedesco, delle infrastrutture che avessero un carattere monumentale, ispirato alla capitale francese. Nelle sue intenzioni, il Gr\u00fcnewald sarebbe diventato il \"Bois de Boulogne\" di Berlino, e il Kurf\u00fcrstendamm l\"'avenue des Champs-\u00c9lys\u00e9es\" della capitale tedesca\".\"\u201c\nCon l'industrializzazione, la popolazione di Berlino effettivamente aument\u00f2, passando da 450.000 abitanti nel 1850 a 3.700.000 nel 1910. I comuni alle porte della citt\u00e0 diventarono a loro volta centri urbani densamente popolati e vennero poi aggregati, nel 1920, in un'unica entit\u00e0 che comprendeva anche Berlino. Nelle zone ad Ovest e a Sud-Ovest, tra cui quelle attraversate dal vecchio Kurf\u00fcrstendamm (Charlottenburg, Wilmersdorf e Halensee) diventarono i nuovi quartieri dell'alta borghesia. Il progetto di Bismarck venne attuato contemporaneamente a questa espansione di Berlino.\nI primi sviluppi.\nSui terreni edificabili ai due lati del Kurf\u00fcrstendamm vennero costruiti, nell'arco di venti anni, palazzi di abitazione particolarmente lussuosi. Gli appartamenti erano costituiti da 10, 12, talvolta 15 o addirittura 20 stanze. Le facciate erano decorate da stucchi nella moda dell'epoca, oppure imitavano stili del passato: medioevo, Rinascimento, barocco, ecc. (storicismo architettonico).\nNei terreni che durante quegli anni erano ancora vuoti, si installarono provvisoriamente circhi, giostre, un velodromo, o attrazioni stravaganti come \u201c\"La mostra del Transwaal\"\u201d, \u201c\"Gli ultimi giorni di Pompei\"\u201d o i \u201c\"Flottenspiele\"\u201d. All\u2019estremita\u2019 ovest venne allestito il \u201c\"Luna Park\"\u201d, un grande parco di attrazioni simile a quello di Coney Island a New York.\nPrima del Nazionalsocialismo\u02d0 l'epoca d'oro del Kurf\u00fcrstendamm.\nIl Kurf\u00fcrstendamm visse un periodo di grande splendore tra la fine dell'Ottocento e il 1933. Vi si trovavano ristoranti e caff\u00e8 lussuosi ed eleganti, ma anche birrerie, osterie, e balere che accoglievano un pubblico molto popolare. Divent\u00f2 luogo di commerci particolarmente eleganti.\nEsso ebbe un ruolo importantissimo anche per la vita culturale di Berlino. Su di esso si trovavano diversi teatri, vi sorsero negli anni 1910 i primi cinema e negli anni 1920 le grandi e lussuosissime sale in cui case produttrici presentavano i loro film in anteprima. Anche le gallerie che esponevano le opere degli artisti di avanguardia, ribelli rispetto ai canoni del periodo (tanto da incorrere nella riprovazione dello stesso imperatore) si trovavano sul Kurf\u00fcrstendamm.\nQuesti artisti frequentavano i ristoranti e i caff\u00e8 del viale, dove incontravano altri esponenti delle avanguardie e del dissenso politico. Scrittori e poeti (tra cui gli espressionisti), giornalisti e pubblicisti di orientamento anarchico, socialista o liberale. Gli esponenti dell'autoproclamata \"boh\u00e8me\" berlinese..\nTra i caff\u00e8 letterari, due divennero particolarmente noti e importanti come fucine di nuove idee: il \"Caf\u00e9 des Westens\", tra la fine dell'Ottocento e la prima guerra mondiale, e il Romanisches Caf\u00e9 nel corso degli anni 1920. Da segnalare il fatto che anche Pirandello, durante il suo soggiorno berlinese del 1928-1930, aveva un tavolo fisso al \"Romanisches Caf\u00e9\".\nKu'damm durante il regime nazista.\nL'epoca d'oro del Ku'damm fin\u00ec, in parte, con l'avvento al potere di Hitler e dei nazionalsocialisti. La maggior parte di coloro che tenevano viva la strada (commercianti, proprietari di caff\u00e8 e ristoranti e impresari teatrali), infatti, erano ebrei; essendo stati espropriati, quelli che ebbero fortuna riuscirono a lasciare la Germania. La maggior parte degli esercizi commerciali \"arianizzati\" non sopravvisse a lungo. Anche molti tra artisti e intellettuali erano ebrei; altri erano invisi al regime per ragioni politiche, essendo comunisti, socialdemocratici, liberali o semplicemente non disposti ad allinearsi. La loro scomparsa, dovuta alle persecuzioni a cui furono sottoposti, tolse molto splendore al Kurf\u00fcrstendamm, anche se a loro si sostituirono le nuove \"vedettes\" della Germania nazista come Gustaf Gr\u00fcndgens, Zarah Leander o Leni Riefenstahl.\nDopoguerra, divisione della citt\u00e0 e riunificazione.\nAlla fine della seconda guerra mondiale pi\u00f9 della met\u00e0 degli edifici del Kurf\u00fcrstendamm era stata totalmente o parzialmente distrutta. Tuttavia gli spettacoli, i commerci e le attivit\u00e0 di caff\u00e8 e ristoranti ripresero con sorprendente rapidit\u00e0, pur con mezzi di fortuna. La ricostruzione fu invece lenta e comport\u00f2 l'inserimento nel vecchio tessuto urbano di edifici molto pi\u00f9 grandi, che in genere vennero progettati senza tener conto delle costruzioni preesistenti. Dopo la divisione di Berlino nei due settori Est e Ovest e soprattutto dopo la costruzione del muro, il Kurf\u00fcrstendamm divent\u00f2 il centro simbolico di Berlino Ovest, il luogo in cui venivano regolarmente portati i politici stranieri in visita o in cui, al contrario, si svolgevano le manifestazioni di protesta.\nQuesto ruolo risult\u00f2 determinante per l'architettura del Kurf\u00fcrstendamm. Gli architetti vollero esprimere il suo prestigio attraverso costruzioni sempre pi\u00f9 grandi e ispirate alla modernit\u00e0 architettonica delle citt\u00e0 statunitensi \u2013 un'architettura di citt\u00e0 senza storia. Per parecchi anni i cinema contribuirono all'atmosfera del viale in un modo che ricordava i gloriosi anni 1920. Ma, a Berlino cos\u00ec come altrove, il cinema perse di importanza e molte delle sale, cos\u00ec come quasi tutti i vecchi ristoranti e caff\u00e8, furono sostituiti da centri commerciali, alberghi e uffici. Nella maggior parte delle vecchie case \u2013 rimaste ancora tali e quali a come si presentavano all'inizio del Novecento \u2013 non ci sono quasi pi\u00f9 appartamenti ma solo studi di notai, avvocati o commercialisti.\nEdifici degni di nota.\nSul lato destro:\nSul lato sinistro:"}
{"id": "53781", "revid": "47767", "url": "https://it.wikipedia.org/wiki?curid=53781", "title": "Champs \u00c9lys\u00e9es", "text": ""}
{"id": "53782", "revid": "1305772", "url": "https://it.wikipedia.org/wiki?curid=53782", "title": "Premi della letteratura fantascientifica", "text": "Elenco di premi letterari di fantascienza, organizzati per lingua."}
{"id": "53784", "revid": "104458", "url": "https://it.wikipedia.org/wiki?curid=53784", "title": "Grand Prix de l'Imaginaire", "text": "Il Grand Prix de l'Imaginaire \u00e8 il pi\u00f9 prestigioso riconoscimento letterario francese dedicato al genere della fantascienza e al fantastico. Ideato da Jean-Pierre Fontana nel 1974 con il nome di Grand Prix de la Science Fiction Fran\u00e7aise, dal 1992 si \u00e8 aperto al fantasy e all'horror (in coincidenza con la scomparsa del Prix Apollo), assumendo l'attuale denominazione.\nDal 2000 al 2010 il premio \u00e8 stato assegnato in novembre, durante le Utopiales di Nantes. Dal 2010 \u00e8 attribuito in primavera, nel corso del festival \u00c9tonnants Voyageurs di Saint-Malo.\nCategorie.\nOgni anno la giuria, composta da dodici specialisti di genere (scrittori, critici, giornalisti, traduttori), ricompensa un esordiente o un autore in varie categorie, che si sono aggiunte nel corso degli anni. Attualmente ci sono dodici categorie:"}
{"id": "53789", "revid": "1543377", "url": "https://it.wikipedia.org/wiki?curid=53789", "title": "Commenda di San Giovanni di Pr\u00e9", "text": "La commenda di San Giovanni di Pr\u00e9 \u00e8 un complesso di edifici sito in Genova, in piazza della Commenda, nel quartiere di Pr\u00e8, nei pressi della stazione ferroviaria di Genova Principe.\nIl complesso consta di due chiese cattoliche in stile romanico, sovrapposte l'una all'altra, che costituiscono il grosso del corpo architettonico, e di un edificio a tre piani, la commenda, ovverosia il convento e l'ospitale (locali al piano terra), che assolveva alla duplice funzione di stazione marittima sulle rotte della Terrasanta e di ospedale (ospitaletto), inizialmente per i pellegrini ed in seguito per i malati e gli indigenti della citt\u00e0.\nMentre il convento, l'ospitale e la chiesa inferiore sono oggi parte del Museoteatro della Commenda di Pr\u00e9, sede di mostre ed esposizioni, inserite nel percorso museale del Mu.MA - Istituzione Musei del Mare e delle Migrazioni, la chiesa superiore, intitolata a san Giovanni evangelista, \u00e8 invece ancora oggi un luogo di culto la cui comunit\u00e0 parrocchiale fa parte del vicariato \"Centro Ovest\" dell'arcidiocesi di Genova.\nIl Museo Nazionale dell'emigrazione italiana \u00e8 in allestimento.\nStoria.\nL'attuale complesso venne fabbricato a partire dal 1180 alla foce del rio S.Ugo, un breve torrente, oggi interamente coperto, che scende dalla retrostante collina. In quest'area, in origine affacciata direttamente sul mare, anticamente sorgeva una chiesa intitolata al Santo Sepolcro, eretta secondo alcune fonti nel 636, anche se la prima attestazione documentata \u00e8 del 1098, quando vi furono deposte le presunte ceneri del Battista, qui trasportate dall'oriente all'epoca della prima crociata, prima che fossero trasferite nella cattedrale di San Lorenzo. La chiesa apparteneva all'Ordine dei canonici del santo Sepolcro; con la caduta del regno cristiano di Gerusalemme l'ordine fu disperso e le sue propriet\u00e0 in Italia passarono ai cavalieri ospitalieri di san Giovanni di Gerusalemme.\nLa fondazione del complesso si deve a Guglielmo di Voltaggio (commendatore del Sovrano militare ordine di Malta). Il complesso serviva principalmente come ricovero per i pellegrini diretti in Terrasanta, all'epoca delle crociate (da Genova salpava infatti in quegli anni la terza crociata).\nL'edificio, allora chiamato \"S. Giovanni de Capite Arene\", all'epoca della sua costruzione era situato fuori dalle mura cittadine, in una zona ancora scarsamente popolata, e fu compreso all'interno della cinta muraria solo con l'ampliamento trecentesco.\nL'ospitale di San Giovanni di Pr\u00e9 per tutto il Medioevo fu un importante punto di contatto tra le vie di terra provenienti dal Nord Italia e pi\u00f9 in generale da tutta l'Europa occidentale e le rotte che da Genova portavano in tutti i porti del Mediterraneo. Per secoli fu un punto di riferimento essenziale per tutti coloro, cavalieri, soldati, mercanti, ecclesiastici e pellegrini, che per i motivi pi\u00f9 diversi da qui transitavano diretti verso le sponde del nord Africa, l'Asia Minore e la Terrasanta.\nSu piazza della Commenda sono affacciate le strutture architettoniche pi\u00f9 elaborate: le logge del convento e il lato meridionale della chiesa in cui si apre una serie di bifore. La chiesa superiore, priva di facciata, nel Medioevo era adibita ad uso esclusivo dei cavalieri gerosolimitani, che vi accedevano direttamente dal piano loggiato, mentre quella inferiore era destinata ai pellegrini e agli abitanti, anche se a quell'epoca la zona circostante non era ancora molto popolata; nel XVIII secolo la chiesa superiore divenne luogo di culto pubblico e quella inferiore sede di confraternite. Un cunicolo dal salone-dormitorio a pianterreno portava direttamente al vicino approdo, sicch\u00e9 i cavalieri potevano imbarcarsi senza uscire dall'edificio.\nUna lapide ricorda il soggiorno del papa Urbano V dal 13 al 20 maggio 1367, durante il suo viaggio di rientro da Avignone. Per oltre un anno, tra il 1385 e il 1386, vi soggiorn\u00f2 Urbano VI. Questo pontefice, fuggito dal castello di Nocera, dove era assediato dalle truppe di Carlo III, re di Napoli, si era rifugiato a Genova portando con s\u00e9 come prigionieri alcuni cardinali che avevano congiurato contro di lui, e che proprio alla Commenda furono giustiziati nel dicembre 1385 (o nel gennaio 1386) e sepolti in un luogo prossimo alla chiesa. I loro resti furono rinvenuti nel 1829 durante lavori in un terreno adiacente al complesso.\nIn origine il complesso formato dalla chiesa inferiore e dall'ospedale era probabilmente intitolato al protettore degli ospitalieri, san Giovanni Battista, e solo agli inizi del Seicento si ha notizia dell'intitolazione a san Giovanni evangelista, mentre la chiesa superiore era chiamata \"di S. Maria\". Nel tempo si ebbero altre variazioni della denominazione: dal 1697 il titolo di S. Giovanni Evangelista pass\u00f2 alla chiesa superiore e quella inferiore fu intitolata a sant'Ugo, finch\u00e9 nella prima met\u00e0 dell'Ottocento i due titoli furono uniti.\nA causa delle leggi di soppressione degli ordini religiosi emanate nel 1798 dalla Repubblica Ligure il complesso, esclusa la chiesa superiore, fu espropriato dal governo ed adibito a vari usi. Nel 1834 una parte della chiesa inferiore fu concessa in locazione alla congregazione degli operai evangelici franzoniani. La chiesa fu consacrata dall'arcivescovo Salvatore Magnasco l'8 giugno 1873.\nIl complesso, dopo i recenti restauri, si presenta pressoch\u00e9 integro nel suo aspetto romanico, con la severit\u00e0 dei muri in pietra nera di Promontorio, il calore dei mattoni, l'eleganza delle colonne in marmo e dei soffitti in legno dipinti con motivi geometrici e floreali.\nSub\u00ec una prima ristrutturazione nel 1508, per iniziativa del commendatore Brasco Salvago, nella parte conventuale e una seconda, nel tra il 1721 e il 1731, ad opera di Gerolamo Basadonne, nella chiesa superiore quando fu addirittura capovolto l'orientamento della chiesa stessa, in origine rivolto a levante come tutte le antiche basiliche. Questa inversione si rese necessaria per creare un accesso indipendente dall'esterno alla chiesa superiore, fino ad allora riservata solo ai cavalieri e quindi accessibile solo dall'interno del convento.\nVari interventi di restauro furono eseguiti a pi\u00f9 riprese tra il 1870 e il 1936, ed ancora, a cura della Soprintendenza ai beni architettonici e ambientali, negli anni sessanta quando la struttura fu riportata all'originale stile romanico; questa fase dei restauri ha rimesso in luce anche gli affreschi e le soffittature lignee.\nUn nuovo restauro complessivo si attu\u00f2 nel 1992 in occasione del cinquecentesimo anniversario della scoperta dell'America adibendo le sale a spazi espositivi e quindi sede di mostre di carattere storico.\nDa maggio 2009, dopo anni di restauri, l'Ospitale della Commenda \u00e8 divenuto sede di un \u201cmuseoteatro\u201d, un allestimento in collaborazione con il Galata \u2212 Museo del mare in cui, in forma multimediale, i documenti della storia medievale diventano dialoghi e racconti interpretati dagli attori del \u201cteatrodelsuono\u201d, diretti da Andrea Liberovici, che danno vita a personaggi legati alla Commenda, a partire dal fondatore frate Guglielmo, ed a protagonisti delle crociate, cristiani e musulmani, come il sultano Saladino. Inoltre nel cortile interno \u00e8 stato realizzato il \u201cGiardino dei semplici\u201d, un orto in cui sono coltivate le principali erbe officinali utilizzate nell'antico ospitale.\nStruttura.\nLa chiesa superiore.\nLa chiesa \u00e8 accessibile attraverso l'attigua salita San Giovanni, ingresso che fu ricavato al centro dell'antico abside nel 1731 quando la chiesa, fino a quel momento ad uso esclusivo dei cavalieri, fu aperta al culto pubblico. Con l'operazione realizzata dal Basadonne furono invertiti gli spazi interni causando la soppressione della prima campata e quindi la costruzione di una nuova abside dalla parte opposta della navata centrale.\nLa struttura si presenta a tre navate con una volta a crociera in pietra nera, sostenuta da possenti costoloni e massicce colonne e considerata una delle pi\u00f9 vaste volte in pietra tra le chiese europee.\nLa chiesa inferiore.\nSi accede alla chiesa inferiore lateralmente attraverso un portale aperto nel porticato sotto il fianco destro della complesso. Anticamente spazio dedicato al culto pubblico, come la chiesa superiore si presenta anch'essa a tre navate con volta a crociera.\nUna ristrutturazione e conservazione degli interni si attuarono in occasione del Giubileo del 2000 dove gli interventi riportarono gli spazi alle origini. Tra le diverse opere che qui furono conservate vi fu una pala d'altare, \"Dottori della Chiesa\", del pittore Pier Francesco Sacchi e databile al 1515; l'opera \u00e8 oggi conservata al Museo del Louvre di Parigi.\nIl campanile.\nIl campanile, a base quadrata, ornato da tre ordini di trifore, fu realizzato contestualmente alla chiesa e nel XIII o XIV secolo fu completato con la cuspide piramidale a base ottagonale, elemento tipico del romanico genovese, circondata da quattro pinnacoli agli angoli. Durante gli avvenimenti del 1746 (occupazione di Genova nel corso della guerra di successione austriaca) la cuspide fu gravemente danneggiata. Un'epigrafe alla base del campanile riporta la data di inizio lavori, il 1180, e ricorda Guglielmo, il fondatore del complesso, con la sua effigie a bassorilievo.\nLe opere.\nTra le opere pittoriche conservate nella chiesa superiore vi sono i dipinti, nelle pareti dell'abside, della \"Madonna con i Santi Giovanni Battista e Brigida\" del pittore Giulio Benso e a sinistra la \"Madonna in trono con San Giovanni e altro santo\" del pittore Bernardo Castello e databile al 1599.\nNel primo altare della navata destra vi \u00e8 la tela di Carlo Giuseppe Ratti raffigurante \"Il presepe\", nel secondo il dipinto \"Sant'Ugo Canefri\" di Lorenzo De Ferrari databile al 1730 circa; A destra nel coro il dipinto di Lazzaro Tavarone del 1614 ritraente \"Il Battista ammaestra i discepoli\", al centro la tela di Giovanni Domenico Cappellino de \"I figli di Zebedeo\" e a sinistra \"San Leonardo assiste una regina partoriente\" del pittore Simone Barabino del 1615 circa.\nIl museo.\nIl Museoteatro della Commenda di Pr\u00e9, insieme al Galata \u2212 Museo del mare, al Museo navale di Pegli e al Museo della Lanterna fa parte del polo culturale del Mu.MA - Istituzione Musei del Mare e delle Migrazioni creata nel 2005.\nIl Museoteatro \u00e8 stato attivo tra il maggio 2009 e il 6 gennaio 2020, quando \u00e8 stato chiuso per permettere l'allestimenti del Museo Nazionale dell'emigrazione italiana la cui apertura \u00e8 prevista nel 2020-2021.\nIl Museo Nazionale dell'emigrazione italiana includer\u00e0 anche la mostra \"Memoria e Migrazioni\", dedicata all'emigrazione italiana, inaugurata al Galata - Museo del Mare nel 2011: tale mostra spazia dallo sfruttamento degli immigrati italiani a Genova nel XIX secolo fino a quello dei migranti della diaspora italiana che si recarono negli Stati Uniti o in Argentina, e che a volte perirono in mare lungo la traversata. Viene inoltre rivolta particolare attenzione all'emigrazione in corso."}
{"id": "53792", "revid": "287204", "url": "https://it.wikipedia.org/wiki?curid=53792", "title": "Commenda di San Giovanni di Pr\u00e8", "text": ""}
{"id": "53793", "revid": "1543377", "url": "https://it.wikipedia.org/wiki?curid=53793", "title": "Frodo Baggins", "text": "Frodo Baggins (in ovestron: \"Froda Labingi\") \u00e8 un personaggio di Arda, l'universo immaginario fantasy creato dallo scrittore inglese J. R. R. Tolkien. \u00c8 il protagonista del famoso romanzo \"Il Signore degli Anelli\". \u00c8 uno Hobbit, nato il 22 settembre 2968 della Terza Era (T.E.) da Drogo Baggins e Primula Brandibuck. Bilbo Baggins \u00e8 suo cugino.\nBiografia del personaggio.\nInfanzia.\nNell'anno 2980 della Terza Era, Frodo perde entrambi i genitori in un incidente in barca sul fiume Brandivino. Data la sua giovane et\u00e0, Frodo viene preso in custodia dai Brandibuck, la famiglia di sua madre.\nNel 2989 Frodo \u00e8 adottato da Bilbo Baggins, suo cugino. Frodo all'epoca ha 21 anni e non \u00e8 ancora maggiorenne (l'et\u00e0 adulta per gli Hobbit comincia a 33 anni). Bilbo, non avendo figli suoi, sceglie Frodo come adottivo e legittimo erede e lo porta a vivere con s\u00e9 a Casa Baggins. Ci\u00f2 infastidisce non poco i Sackville-Baggins, cugini di Bilbo e aspiranti alla sua eredit\u00e0, perch\u00e9, cos\u00ec facendo, Bilbo disereda Otto.\nBilbo e Frodo compiono gli anni lo stesso giorno, il 22 settembre, anche se Bilbo \u00e8 pi\u00f9 vecchio di Frodo di ben 78 anni.\n\"La Compagnia dell'Anello\".\nAll'inizio de \"Il Signore degli Anelli\", nel primo libro intitolato \"La Compagnia dell'Anello\", Frodo e Bilbo festeggiano il loro compleanno, compiendo rispettivamente 33 e 111 anni; \u00e8 il 22 settembre 3001 della Terza Era. Al termine della festa, Bilbo lascia la Contea e a Frodo viene affidato il compito di custodire l'Unico Anello; Gandalf lo mette in guardia, dicendogli che l'Anello dev'essere tenuto nascosto e non deve mai essere usato (lo stregone non \u00e8 ancora sicuro della vera natura dell'anello di Bilbo). Frodo custodisce segretamente l'Anello per 17 anni, finch\u00e9 nel 3018 Gandalf, di ritorno dai suoi pellegrinaggi, gli conferma, senza pi\u00f9 ombra di dubbio, che si tratta dell'Unico Anello, forgiato da Sauron per dominare i Popoli Liberi della Terra di Mezzo.\nGandalf sprona allora Frodo a partire al pi\u00f9 presto dalla Contea insieme a Samvise Gamgee, suo fedele amico e giardiniere. Insieme a Peregrino Tuc, Meriadoc Brandibuck e in seguito a Grampasso, i cinque si fanno strada fino a Gran Burrone (la casa di Elrond Mezzelfo). Durante il viaggio, Frodo viene ferito dal Re Stregone di Angmar, il capo dei Nazg\u00fbl, gli Spettri dell'Anello, con un Pugnale Morgul. Curato, prima da Aragorn e Glorfindel, poi da Elrond, Frodo guarisce. Durante il Consiglio di Elrond si decide che l'Anello dev'essere distrutto, ma per fare ci\u00f2, \u00e8 necessario scagliarlo nel fuoco in cui \u00e8 stato forgiato: la voragine vulcanica del Monte Fato. Viene cos\u00ec formata la Compagnia dell'Anello, un gruppo di nove compagni rappresentativo di tutte le razze della Terra di mezzo con il comune obiettivo di proteggere Frodo, il Portatore dell'Anello e di aiutarlo nella sua missione. Prima della partenza, Bilbo dona a Frodo una piccola lama elfica (in realt\u00e0 un pugnale, sebbene paragonabile a una daga nelle mani di un hobbit, ma decisamente micidiale contro le forze del male) chiamata Pungolo e una cotta di maglia nanica fatta di mithril.\nDopo la partenza da Gran Burrone, la compagnia si dirige a sud, raggiungendo la regione dell'Eregion, e da qui si dirige verso il Passo di Caradhras prima, e le miniere di Moria poi, nel tentativo di oltrepassare le Montagne Nebbiose. Nel corso della traversata della miniere di Moria, il gruppo perde Gandalf, che precipita negli abissi delle miniere durante una lotta con un Balrog. La compagnia riesce infine ad uscire da Moria, e si reca nei boschi di Lothl\u00f3rien, casa della Dama elfica Galadriel e di Sire Celeborn. Qui Galadriel regala all'hobbit un mantello elfico ed una fiala contenente la luce di E\u00e4rendil, la stella pi\u00f9 cara agli Elfi.\nGiunta alle Cascate di Rauros la Compagnia per\u00f2 si scioglie e Frodo, spaventato da Boromir che aveva tentato di sottrargli l'Anello, decide di continuare la sua missione verso il Monte Fato accompagnato solo da Sam.\n\"Le due torri\".\nNel secondo libro, \"Le due torri\", Frodo e Sam incontrano Gollum, una perfida e corrotta creatura che per quasi 500 anni aveva custodito l'Anello prima che Bilbo lo trovasse e che brama di impossessarsene nuovamente. Gli Hobbit lo affrontano e alla fine riescono a catturarlo. Gollum, in cambio della vita, acconsente di portare i due a Mordor.\nLa missione di Frodo si sviluppa lungo le terre desolate degli Emyn Muil e delle Paludi Morte., fino al nero cancello di Mordor (il Morannon). L\u00ec, Gollum, terrorizzato dalla possibilit\u00e0 di veder cadere l'Anello nelle mani di Sauron, indica a Frodo un'altra possibile via per entrare nella Terra Nera: il passo di Cirith Ungol.\nNell'Ithilien, Frodo, Sam e Gollum vengono catturati e presi prigionieri da Faramir, capitano di Gondor nonch\u00e9 fratello minore di Boromir. Faramir interroga Frodo ed apprende da quest'ultimo le tragiche avventure della Compagnia dell'Anello, mentre lo Hobbit apprende con dolore della morte di Boromir a Parth Galen. Dopo aver lasciato Faramir, il terzetto giunge finalmente alla scala che conduce al valico di Cirith Ungol, sede della tana di un essere mostruoso e antico: il ragno Shelob. Frodo cade vittima del mostro e, paralizzato dal suo veleno, viene preso prigioniero dagli Orchi.\n\"Il ritorno del re\".\nNel terzo e ultimo libro, \"Il ritorno del re\", Frodo viene liberato da Sam, e insieme possono riprendere il duro e tormentoso cammino verso il vulcano dell'Orodruin. Travestiti da orchetti, i due riescono a raggiungere il Monte Fato senza destare sospetti. Senza pi\u00f9 forze e speranza, Frodo giunge cos\u00ec, portato sulle spalle da Sam, sull'orlo dell'abisso dal quale potr\u00e0 finalmente distruggere l'Anello; ma all'ultimo momento, inaspettatamente, egli non riesce a resistere alla tentazione di indossare il monile proclamandosi \"Signore dell'Anello\". Tutto sembra precipitare verso la catastrofe, ma improvvisamente ricompare Gollum, che di nascosto ha continuato a seguire il Portatore dell'Anello nella speranza mai venuta meno di rientrare in possesso del suo \"tesoro\". Frodo viene assalito da Gollum che, nella lotta, gli stacca il dito con un morso e si impadronisce dell'Anello, ma in preda alla felicit\u00e0 mette un piede in fallo e cade con esso nella lava del vulcano. L'Anello \u00e8 distrutto, Frodo \u00e8 di nuovo libero, e, quando tutto sembra travolgerlo, ricompare Gandalf sul re delle aquile Gwaihir per portarlo in salvo.\nDue anni dopo la conclusione della Guerra dell'Anello, quando ormai \u00e8 chiaro che le ferite ricevute durante il viaggio non potranno mai guarire definitivamente, a Frodo e Bilbo, in qualit\u00e0 di Portatori dell'Anello, \u00e8 consentito dagli Elfi di partire con loro per Valinor, assieme a Gandalf, Elrond e Galadriel, i tre portatori degli Anelli degli Elfi. Il 29 settembre del 3021 (T. E.) salpano con una nave elfica per l'Ovest in partenza dai Porti Grigi. Non avendo figli, Frodo lascia Casa Baggins e il Libro Rosso dei Confini Occidentali a Sam, il quale lo avrebbe raggiunto molti anni dopo, salpando anch'egli dai Porti Grigi, essendo stato anche lui, seppur per poco, portatore dell'Anello.\nAdattamenti.\nNella trilogia de \"Il Signore degli Anelli\" diretta da Peter Jackson, il ruolo di Frodo \u00e8 interpretato dal giovane attore statunitense Elijah Wood. L'attore venne assunto il 7 luglio 1999 dopo un'accurata selezione tra 150 attori candidati al ruolo. Wood si rivel\u00f2 molto interessato al progetto, poich\u00e9 \u00e8 un fan accanito del libro.\nNella trilogia de \"Lo Hobbit\" diretta anch'essa da Jackson, Elijah Wood riprende il suo ruolo di Frodo in alcune scene, anche se nel libro il suo personaggio non viene neppure nominato, dando cos\u00ec continuit\u00e0 tra le due trilogie."}
{"id": "53794", "revid": "249337", "url": "https://it.wikipedia.org/wiki?curid=53794", "title": "Sergej Michajlovi\u010d \u0116jzen\u0161tejn", "text": "Biografia.\n\u0116jzen\u0161tejn nacque a Riga, in Livonia (all'epoca un governatorato dell'Impero russo, attualmente parte della Lettonia), nel 1898 in una benestante famiglia borghese. Il padre, Michail Osipovi\u010d \u0116jzen\u0161tejn (1867-1921), era un architetto ed ingegnere civile russo di origini ebraico-tedesche (o, secondo altre fonti, baltico-tedesche) per parte paterna ed in parte svedesi per quella materna, mentre la madre, Julia Ivanovna Koneckaja, era una donna russa di religione ortodossa. Durante la sua infanzia i genitori cambiarono spesso citt\u00e0, cosa che del resto avrebbe fatto anche lo stesso regista russo una volta divenuto adulto: ci\u00f2 lo rese al tempo stesso figlio di tutte le citt\u00e0 russe ma di nessuna in particolare.\nA seguito della rivoluzione del 1905, assieme a sua madre abbandon\u00f2 Riga per trasferirsi a San Pietroburgo; il padre li raggiunse intorno al 1910 ma, a seguito della fuga di Julia in Francia, i coniugi \u0116jzen\u0161tejn divorziarono. Iscrittosi alla facolt\u00e0 di ingegneria, si scopr\u00ec pi\u00f9 propenso verso altre materie quali l'estetica, la psicologia e la storia dell'arte (segu\u00ec contemporaneamente i corsi di architettura alla Scuola di belle Arti). Avvicinatosi fortemente agli ideali comunisti, quando scoppi\u00f2 la rivoluzione d'ottobre si arruol\u00f2 nell'Armata rossa, nonostante il padre combattesse per le forze zariste.\nDopo essere stato a Pietrogrado, Vologda e Dvinsk, nel 1920 a \u0116jzen\u0161tejn venne assegnato un ruolo di comando a Minsk, dove si distinse per la campagna propagandistica in favore delle forze bolsceviche. In questo periodo svilupp\u00f2 una grande passione per il Giappone, in particolare per la sua lingua (che impar\u00f2) e per il suo teatro. Al termine dello stesso anno si trasfer\u00ec a Mosca, dove incominci\u00f2 la sua carriera artistica lavorando a teatro per la Proletkult. Le sue opere attirarono l'attenzione del celebre regista Vsevolod Meyerhold, che lo volle come suo collaboratore.\nLa popolarit\u00e0 e l'influenza di \u0116jzen\u0161tejn seguirono il successo dei suoi film. \"La corazzata Pot\u00ebmkin\" fu un successo mondiale, e proprio questo successo fece s\u00ec che \u0116jzen\u0161tejn fosse scelto per dirigere \"Ottobre\", che doveva essere parte di una grande celebrazione del decimo anniversario della Rivoluzione d'ottobre del 1917. La componente sperimentale messa in atto sia in \"Ottobre\" ma soprattutto ne \"Il vecchio e il nuovo\", incominciato nel 1926 e terminato solo nel 1929, non piacque particolarmente al regime. \"Il vecchio e il nuovo\" fu tagliato e rimontato e gli venne cambiato il titolo (il precedente era \"La Linea generale\").\nNel 1930 la Paramount Pictures invit\u00f2 \u0116jzen\u0161tejn a Hollywood con un contratto di 100.000 dollari. Il regista arriv\u00f2 a New York il 20 maggio e prosegu\u00ec per la California. La Paramount voleva affidargli due progetti: l'adattamento del romanzo di H. G. Wells, \"La guerra dei mondi\" di cui la Paramount deteneva i diritti sin dal 1924 e la versione cinematografica di \"Una tragedia americana\" di Theodore Dreiser, ma le divergenze artistiche e sul cast causarono la rottura del contratto nell'ottobre di quell'anno. Fu Josef von Sternberg a finire il film. \u0116jzen\u0161tejn viaggi\u00f2 allora in Messico, dove cerc\u00f2 di produrre un documentario in parte recitato a soggetto dal titolo \"Que Viva Mexico!\".\nPrima che riuscisse a finirlo, Stalin gli ordin\u00f2 di tornare in Unione Sovietica. \u0116jzen\u0161tejn affid\u00f2 il materiale filmato non ancora montato al romanziere Upton Sinclair, che era anche il maggior finanziatore del film, con l'accordo che il materiale sarebbe stato inviato in Unione Sovietica dopo la partenza di \u0116jzen\u0161tejn alla prima opportunit\u00e0 possibile. L'intenzione di \u0116jzen\u0161tejn era di effettuare il montaggio a Mosca, ma il materiale non giunse mai. Il film montato venne alla fine proiettato a New York nel 1933, nella forma decisa dal produttore Sol Lesser senza il consenso di \u0116jzen\u0161tejn, con il titolo \"Lampi sul Messico\": da allora numerosi film sono stati realizzati con il materiale filmato da \u0116jzen\u0161tejn in Messico, con vari gradi di fedelt\u00e0 alle sue intenzioni.\nIl suo film, \"Ivan il Terribile, Parte I\", che presentava Ivan IV di Russia come un eroe nazionale, ottenne l'approvazione di Stalin (e anche un Premio Stalin). Ma il seguito del film \"Ivan il Terribile, Parte II\", conosciuto con il titolo \"La congiura dei Boiardi\", non ottenne l'approvazione del governo. Tutto il girato dell'ancora incompleto \"Ivan il Terribile, Parte III\" venne sequestrato e in gran parte distrutto (anche se rimangono ancora numerose scene filmate). \u0116jzen\u0161tejn fu colpito da un attacco cardiaco e mor\u00ec all'et\u00e0 di cinquant'anni.\nIl suo cinema.\n\u0116jzen\u0161tejn \u00e8 stato un pioniere e un teorico del montaggio cinematografico, e speriment\u00f2 nuove modalit\u00e0 di produzione del senso attraverso tale pratica. Secondo il regista, come spiega nei suoi principali testi teorici, tra cui \"La forma del film\", \"Il Montaggio\" e \"Teoria generale del Montaggio\", tale pratica poteva essere utilizzata efficacemente per manipolare le emozioni e le convinzioni ideologiche degli spettatori. Lungo tutta la sua carriera non smise mai di lavorare e ridefinire costantemente l'idea di montaggio e le sue possibilit\u00e0 espressive, passando dal \"Montaggio delle attrazioni\" al \"Montaggio intellettuale\" (detto anche Cinedialettica) a quello definito \"Verticale\".\nNei suoi primi film, \u0116jzen\u0161tejn non us\u00f2 attori professionisti. Le sue storie non trattavano di personaggi individuali ma si rivolgevano alle grandi questioni sociali, soprattutto ai conflitti di classe. La folla era il vero personaggio principale dei film, mentre i ruoli di spicco erano interpretati da persone senza esperienza professionale ma che avevano una fisionomia e un aspetto immediatamente riconoscibile e connotabile in rapporto a una classe sociale ben precisa (kulaki, borghesi, proletari, contadini), secondo il concetto di \"Tipaz\" usato in tutto il cinema sovietico dell'epoca. La natura sperimentale e critica del lavoro di \u0116jzen\u0161tejn, si fondava sulla ricerca di un linguaggio cinematografico sempre pi\u00f9 complesso e antinaturalistico, ovvero l'opposto di ci\u00f2 che si andava imponendo nella linea culturale dell'Unione Sovietica stalinista.\nTeorie.\n\u0116jzen\u0161tejn fu il regista che port\u00f2 le idee sul montaggio al massimo sviluppo. Dopo aver lavorato in teatro con Mejerchol'd, formul\u00f2 la teoria delle attrazioni nel 1923, che l'anno successivo adatt\u00f2 al cinema, secondo il cosiddetto montaggio delle attrazioni. Con questo procedimento \u0116jzen\u0161tejn intendeva scuotere lo spettatore con una sorta di violenza visiva, che lo sollevasse dal torpore dell'assorbimento passivo della storia, suscitando emozioni e nuove associazioni di idee. Lo stesso anno gir\u00f2 \"Sciopero\", dove mont\u00f2 pezzi brevissimi, spesso scelti tra inquadrature strane o incongruenti, ma sempre dure e violente, in maniera da rendere il clima di caos dell'evento rivoluzionario raffigurato.\nNel montaggio delle attrazioni tutto \u00e8 disordinato, incompleto, scomposto e lo spettatore deve fare uno sforzo attivo per ricomporre il senso della storia e dei personaggi: \u00e8 la teoria degli stimoli, dove lo spettatore \u00e8 stimolato nella sua immaginazione e lavora con l'intelletto completando le figure inquadrate magari parzialmente, le azioni mostrate solo in parte, ecc. Inoltre \u0116jzen\u0161tejn era contrario alla linearit\u00e0 temporale, arrivando a invertire l'ordine di sequenze elementari (ad esempio mostrando prima una persona che cade, poi uno sparo, poi il grilletto di una pistola), generando un'ansia e una paura maggiore rispetto a una sequenza scontata, montata secondo l'ordine canonico.\nUn'altra significativa teoria fu quella del cine-pugno, che mirava a scioccare lo spettatore, a colpirlo con le immagini, come primi piani improvvisi e molto ravvicinati, espressioni violente, azioni serratissime. Il capolavoro in cui \u0116jzen\u0161tejn speriment\u00f2 queste teorie fu \"La corazzata Potemkin\", soprattutto nella famosa scena della scalinata di Odessa, con l'arrivo improvviso dei soldati che sparano sulla folla, di straordinaria e terribile violenza. Col Manifesto dell'asincronismo (1928) \u0116jzen\u0161tejn e Pudovkin arrivarono a sostenere la necessit\u00e0 di svincolare il commento sonoro dalle immagini, magari generando conflitti espressivi che possano scuotere lo spettatore.\nNel 1929 \u0116jzen\u0161tejn, ormai gi\u00e0 famoso a livello internazionale, pubblic\u00f2 \"Oltre l'inquadratura\", dove teorizzava il montaggio intellettuale, che poteva filmare le idee astratte, come strumento di riflessione filosofica al pari di un libro. Aderendo alla teoria del formalismo di \u0160klovskij, inventa la \"drammaturgia della forma\", dove il film \u00e8 costruito sulla forma, arrivando a contrastare col contenuto ufficiale. Ma l'avvento di Stalin nel 1929 arrest\u00f2 le nuove sperimentazioni, commissionando film a tema prestabilito e rifiutando quelli con fermenti d'avanguardia.\nBench\u00e9 isolato dal regime, \u0116jzen\u0161tejn continu\u00f2 a scrivere teorie sul montaggio e sulla messa in scena, sviluppando anche le implicazioni col sonoro (film come \"musica per gli occhi\", partitura musicale-visiva).\n\u0116jzen\u0161tejn teorico.\n\u0116jzen\u0161tejn \u00e8 stato probabilmente il pi\u00f9 importante teorico della storia del cinema, ma la maggioranza dei suoi scritti rimane ancora inedita, nonostante l'importante lavoro svolto dal Kabinet \u0116jzen\u0161tejn di Mosca, sotto la direzione di Naoum Klejman.\nL'edizione delle sue opere tradotta in italiano diretta da Pietro Montani per Marsilio Editori rimane al momento una delle pi\u00f9 avanzate e affidabili.\nI principali testi di Ejzen\u0161tejn editi in italiano:"}
{"id": "53795", "revid": "1788047", "url": "https://it.wikipedia.org/wiki?curid=53795", "title": "Premio Principessa delle Asturie", "text": "I premi Principessa delle Asturie () sono una serie di riconoscimenti spagnoli istituiti nel 1981 per iniziativa della Fondazione Principe delle Asturie, consegnati annualmente a Oviedo, capoluogo delle Asturie.\nFino al 2014 furono noti anche come premi Principe delle Asturie, ma il nome fu cambiato al femminile in omaggio all'assunzione di tale titolo da parte di Leonor, prima figlia del re di Spagna Filippo VI e della regina consorte Letizia.\nStoria.\nIl premio costituisce un evento accademico di prim'ordine, non solo per la categoria dei premiati ma anche per la composizione della giuria. Oltre a tutto ci\u00f2, si assegna anche un riconoscimento al \"Pueblo Ejemplar de Asturias\", concesso al paese asturiano che durante l'anno abbia realizzato l'opera pi\u00f9 meritoria in favore del suo sviluppo.\nLe decisioni dei giurati (uno per ogni premio) iniziano nel mese di maggio e continuano fino al mese di settembre, quando si definisce il premio per lo sport. Le riunioni dei giurati si tengono all'Hotel de la Riconquista, nel centro della capitale asturiana. Il secondo giorno della riunione, il presidente della giuria rende pubblica la decisione. I premi si consegnano al Teatro Campoamor durante una cerimonia presieduta fino all\u2019anno 2014 dal principe Felipe (e dal 2004 anche dalla principessa Letizia), ed in seguito presieduta da sua altezza reale do\u00f1a Leonor di Borbone-Spagna, principessa delle Asturie\nNel 2006 la Fundaci\u00f3n Pr\u00edncipe de Asturias ha celebrato il XXV anniversario dei Premi con un intenso programma di attivit\u00e0 alle quali hanno partecipato personalit\u00e0 ed istituzioni che erano state premiate durante quegli anni. Le sculture che vengono consegnate sono state create da Joan Mir\u00f3.\nCollegamenti esterni.\n Fondazione Principessa delle Asturie"}
{"id": "53798", "revid": "119978884", "url": "https://it.wikipedia.org/wiki?curid=53798", "title": "Papa Silvestro III", "text": "Biografia.\nL'elezione.\nDopo che Benedetto IX venne cacciato da Roma nel settembre 1044, Giovanni, vescovo di Sabina, il 13 gennaio 1045 venne eletto, contro la sua volont\u00e0, al termine di un lungo confronto tra fazioni, con l'appoggio dei suoi congiunti della famiglia Crescenzi Ottaviani con a capo il conte Gerardo di Galeria e fu consacrato il 20 gennaio con il nome di Silvestro III. E i Romani - secondo quanto dice Gregorovius - quasi all'unanimit\u00e0 dichiararono Benedetto decaduto e Silvestro loro nuovo pontefice.\nIl breve pontificato.\nSilvestro venne accusato, probabilmente falsamente, di aver corrotto per ottenere l'elezione, I Crescenzi volevano riprendere quel potere perso nel 1012 quando fu eletto Benedetto VIII (1012-1024) dei conti di Tuscolo a discapito del loro candidato, l'Antipapa Gregorio VI (1012). Benedetto IX commin\u00f2 la scomunica del nuovo papa il 10 febbraio e, nel giro di un mese, ritorn\u00f2 a Roma ed espulse il rivale (9 marzo 1045), che fece ritorno in Sabina per riprendersi l'incarico di vescovo di tale diocesi. Il giorno dopo, Benedetto lo dichiar\u00f2 deposto e riprese il suo posto. Benedetto IX era stato deposto il 13 gennaio dal popolo di Roma istigato dai suoi capi, ma non da un concilio di vescovi, n\u00e9 dai cardinali o da un'autorit\u00e0 politica superiore quale il Sacro romano imperatore: dunque, il dubbio che quella deposizione fosse illegittima e, di fatto, nulla, rimane; dunque, Silvestro III poteva essere solo un intruso e Benedetto IX ancora il papa legittimo.\nIn seguito Benedetto IX volle ritirarsi dal pontificato ma, piuttosto che legittimare Silvestro come suo successore, vendette la carica al padrino Giovanni de Graziani, che divenne Papa Gregorio VI. Salvo poi pentirsene e rivolere la carica indietro, mentre Silvestro, disprezzato sia da Benedetto sia da Gregorio, languiva in un limbo politico, sostenuto da pochi fedeli.\nDurante il suo breve pontificato, papa Silvestro III non nomin\u00f2 alcun nuovo cardinale.\nDopo la fine del pontificato.\nQuasi due anni dopo (dicembre 1046), il Concilio di Sutri priv\u00f2 Silvestro III del suo vescovato e del sacerdozio e gli ordin\u00f2 di rinchiudersi in un monastero, mentre Benedetto IX fu dichiarato gi\u00e0 decaduto (e in pi\u00f9 scomunicato poich\u00e9 non si era presentato al giudizio) e Gregorio VI fu invitato ad abdicare. Questa sentenza venne poi sospesa, in quanto il Crescenzi-Ottaviani, non pi\u00f9 Silvestro III, continu\u00f2 nelle sue funzioni e venne riconosciuto vescovo di Sabina fino alla morte: un suo successore come vescovo di Sabina, Ubaldo, venne registrato nell'ottobre 1063, indicando che il Crescenzi-Ottaviani mor\u00ec prima di quella data. Altri documenti attestano che lo stesso Ubaldo era suo successore gi\u00e0 nel 1062.\nDopo la sua deposizione il 10 marzo 1045, ben nove pontefici gli succedettero mentre era in vita (Gregorio VI, Clemente II, Damaso II, Leone IX, Vittore II, Stefano IX, Benedetto X, Niccol\u00f2 II, Alessandro II) ma mai, alla morte o deposizione di nessuno di loro, alcuno pens\u00f2 di reintegrarlo nella sua carica, lasciandolo sempre in pace nella sua Sabina, sapendo che egli non ambiva a tornare sul Soglio Pontificio. N\u00e9 fu mandato in esilio come Gregorio VI o rinchiuso in un monastero come Benedetto X, e fu sempre al sicuro dagli attacchi di Benedetto IX, che semplicemente lo ignor\u00f2.\nQuestioni sulla numerazione pontificia.\nSebbene il diritto di Silvestro III ad essere considerato un papa autentico fosse, in passato, aperto ad alcune discussioni (taluni lo consideravano antipapa, come \u00e8 stato stabilito dal Concilio di Sutri e come \u00e8 stato ritenuto per secoli), egli \u00e8 comunque ora elencato ufficialmente come papa legittimo nell'\"Annuario Pontificio\" dal 20 gennaio al 10 marzo 1045. Una situazione simile si applica anche a Gregorio VI e a Clemente II. Cinquantacinque anni dopo la sua deposizione, trentotto dopo la sua morte, l'Antipapa Teodorico riprese il suo nome pontificale, Silvestro III, in quanto il Crescenzi-Ottaviani non era considerato pontefice autentico. Nella Basilica di San Paolo fuori le Mura, tra Benedetto IX e Gregorio VI, il suo ritratto non c'\u00e8.\nSilvestro III nella letteratura.\nNel 1907, nel romanzo \"Il Padrone del Mondo\", Robert Hugh Benson chiama gli ultimi due papi Giovanni XXIV e Silvestro III, in quanto, fino ai primi anni del XX secolo, il Crescenzi-Ottaviani era considerato un antipapa, mentre Pietro Filargo e Baldassarre Cossa Papi legittimi."}
{"id": "53799", "revid": "125815717", "url": "https://it.wikipedia.org/wiki?curid=53799", "title": "Papa Gregorio VI", "text": "Gregorio VI succedette a papa Benedetto IX, suo figlioccio (che gli vendette il papato per 2000 \"librae\"). \u00c8 stato il quinto papa ad aver rinunciato dal ministero petrino, dopo Clemente I, Ponziano, Silverio e Benedetto IX.\nBiografia.\nProveniente probabilmente dalla famiglia dei Pierleoni, non si sa nulla della sua data di nascita. Le prime testimonianze riportano che Graziano era, al momento dell'elezione, Arciprete di San Giovanni a Porta Latina.\nL'acquisto del ministero petrino.\nFino al 1045 Graziano era un semplice presbitero. Regnava sulla Chiesa papa Benedetto IX. Nel settembre 1044 Benedetto fu cacciato da Roma e, dopo una serie di sanguinose lotte durate quattro mesi, il 13 gennaio 1045 fu dichiarato deposto dal popolo, su istigazione dei Crescenzi e di Gerardo di Galeria. Fu proclamato papa (sempre dal popolo per volere dei Crescenzi e di Gerardo) Giovanni Crescenzi Ottaviani, vescovo di Sabina, con il nome di Silvestro III (20 gennaio 1045). In aprile Benedetto IX torn\u00f2 a Roma e rinnov\u00f2 la sua pretesa al papato, sostenendo che, non essendo mai stato deposto da un sinodo di vescovi regolarmente convocato, formalmente era ancora il pontefice regnante, mentre Silvestro era un usurpatore. Benedetto si riprese il papato, cacciandone con la forza Silvestro, ma poi vendette il titolo al suo padrino Graziano con una formula ufficiale di abdicazione e designando lui come suo successore, senza tenere in conto Silvestro, ritenuto un intruso.\nGraziano aveva fama di uomo pio e la sua elezione venne accolta con favore, tanto che San Pier Damiani, probabilmente ignorando com'egli avesse ottenuto il papato, lo salut\u00f2 dicendo di lui che \u00ab...finalmente la colomba era tornata all'arca con il ramo d'ulivo\u00bb, e che con la sua elezione finalmente era stato inferto un duro colpo alla simonia. A dimostrazione di questa sua buona fede, Gregorio aveva come cappellano personale Ildebrando da Soana, un giovane monaco gi\u00e0 famoso per la sua volont\u00e0 riformatrice.\nIl Concilio di Sutri e l'abdicazione.\nTuttavia la presenza di altri due pretendenti e il modo con cui Graziano era giunto al Soglio Pontificio erano inaccettabili per Enrico III di Franconia, che volle essere incoronato imperatore in Roma e che desiderava porre mano ad una severa riforma della Chiesa. Enrico quindi scese in Italia, ove fu accolto con tutti gli onori a Milano, dove ricevette dall'arcivescovo Guido da Velate la corona ferrea. Poi incontr\u00f2 il pontefice a Piacenza. Infine fu convocato un sinodo a Sutri, circa 40\u00a0km a nord di Roma, in un luogo che non risentiva delle tensioni in atto dell'Urbe. Dinanzi all'assemblea, Gregorio confess\u00f2 che aveva, \"in buona fede e semplicit\u00e0\", comprato il papato da Benedetto IX il 1\u00ba maggio 1045. Il concilio convoc\u00f2 i tre pretendenti al papato. Benedetto IX fu dichiarato gi\u00e0 decaduto (e in pi\u00f9 scomunicato poich\u00e9 non si era presentato al giudizio). Quanto a Silvestro III e Gregorio VI, le loro rivendicazioni furono rapidamente rifiutate. Silvestro fu privato della dignit\u00e0 sacerdotale e fu esiliato in un monastero (ma la sua pena fu commutata in una sorta di \"esilio dorato\" nella Sabina, poich\u00e9 torn\u00f2 ad essere vescovo di quella diocesi). Gregorio VI fu invitato ad abdicare. Egli si sottomise e pronunci\u00f2 la seguente formula:\nIl concilio termin\u00f2 il 23 dicembre.\nL'esilio e la morte.\nGiovanni Graziano, non pi\u00f9 Gregorio VI, fu inviato in Germania e affidato alla custodia del vescovo di Colonia Ermanno, e mor\u00ec l'anno seguente (1047). Intanto gli era successo papa Clemente II, che mor\u00ec lo stesso anno, ma qualche tempo prima di Gregorio; quando Clemente mor\u00ec, molti (tra cui il vescovo Wazone di Liegi) chiesero a Enrico di reintegrare Graziano, poich\u00e9 lo consideravano pontefice legittimo ingiustamente costretto ad abdicare: Enrico rifiut\u00f2, ma Graziano mor\u00ec (con al fianco l'amico Ildebrando che l'aveva seguito in esilio) poco dopo, ponendo fine a ogni discussione; poi Enrico espresse la sua preferenza per Poppone di Bressanone, che divenne papa Damaso II."}
{"id": "53800", "revid": "92723", "url": "https://it.wikipedia.org/wiki?curid=53800", "title": "Papa Clemente II", "text": "Biografia.\nCarriera ecclesiastica.\nNato in Bassa Sassonia dal matrimonio tra il conte Corrado di Morsleben e Horneburg con Amulrade, Suidgero era persona stimata sia dall'imperatore Corrado II che dal figlio Enrico III, il quale lo nomin\u00f2 cappellano personale e poi cancelliere. Da qui, l'ascesa nella gerarchia ecclesiastica: fu infatti nominato dall'imperatore come vescovo di Bamberga, prendendo possesso della diocesi l'8 settembre 1040, in seguito alla morte del primo vescovo Eberardo. Il 28 dicembre 1040, Suidgero, ancora diacono, fu consacrato vescovo di Bamberga dall'arcivescovo di Magonza Bardo.\nIl rapporto con la diocesi fu sempre stretto e legato da un profondo legame d'amore: Suidgero la considerava, infatti, come un \"sponsa dulcissima\". Grazie alle sovvenzioni dell'imperatore Enrico, infatti, pot\u00e9 fondare monasteri. In qualit\u00e0 di cancelliere del sovrano, scese con quest'ultimo in Italia partecipando prima alle trattative piacentine con papa Gregorio VI, poi al Concilio di Sutri (20-23 dicembre 1046), che vide la deposizione di papa Silvestro III (gi\u00e0 deposto il 10 marzo 1045) e l'abdicazione di Gregorio VI. Il 24 dicembre a Roma fu sancita la deposizione di papa Benedetto IX. Il papato fu dichiarato \u00absede vacante\u00bb.\nL'elezione al Soglio.\nEnrico III doveva scegliere un nuovo pontefice. L'ingerenza dell'imperatore nell'elezione pontificia era una consuetudine nel Medioevo (\"Privilegium Othonis\"), specie per quegli imperatori germanici appartenenti alla dinastia di Sassonia e dei Salii. Questi, per consolidare il loro dominio, ponevano a capo dei feudi imperiali dei prelati, sapendo che essi non potevano avere figli e quindi erano impossibilitati a trasmettere i benefici ad eredi legittimi. Alla loro morte, infatti, i feudi sarebbero ritornati nel demanio imperiale. Nel caso dell'elezione pontificia, l'avere sul trono di Pietro un uomo fedele all'imperatore (meglio se tedesco) era sicuramente una garanzia per i buoni rapporti tra Santa Sede e Sacro Romano Impero. Inoltre Enrico, uomo pio e vicino al movimento riformatore di Cluny, intendeva porre fine agli abusi della nobilt\u00e0 romana e pertanto propose una rosa di prelati tedeschi rinomati per l'illibatezza dei costumi. In primo luogo, Enrico scelse Adalberto arcivescovo di Amburgo-Brema come candidato, ma questi rifiut\u00f2. Il monarca si rivolse allora al suo cappellano, Suidgero, che subito accett\u00f2. L'elezione fu confermata con il beneplacito del clero e del popolo romano.\nIl Pontificato.\nRelazioni con l'imperatore del Sacro Romano Impero.\nIl breve papato di Clemente II inizi\u00f2 con la consacrazione, nel giorno di Natale, di Enrico III e di sua moglie Agnese di Poitou a San Pietro come imperatori del Sacro Romano Impero. Nel gennaio dell'anno successivo, Clemente fece sentire il suo spirito autenticamente riformatore: convoc\u00f2 difatti un concilio in cui vennero promulgati dei decreti contro la simonia. In questo concilio spicc\u00f2 per il suo contributo il vescovo di Bressanone Poppone, destinato a succedergli come papa Damaso II. Il potere di Clemente, per\u00f2, si basava sulla forza militare di Enrico: qualora il sovrano avesse deciso di ritornare in Germania, Clemente sarebbe stato travolto dalle forze dell'ex pontefice Benedetto. Infatti, il papa tedesco segu\u00ec Enrico in Germania, per poi ritornare definitivamente a Roma nell'ottobre del 1047.\nDurante il suo pontificato, papa Clemente II non cre\u00f2 alcun cardinale.\nLa morte per avvelenamento.\nDeciso a fronteggiare da solo i Tuscolani, Clemente mor\u00ec prima ancora di rimettere piede a Roma. Mor\u00ec infatti il 9 ottobre 1047 nel monastero di San Tommaso sull'Apsella nei pressi di Montelabbate, avvelenato secondo alcuni dall'ex-papa Benedetto, come venne riferito da alcuni contemporanei, e venne seppellito nel Duomo di Bamberga. Fu l'unico papa della storia ad essere sepolto in Germania.\nIl sarcofago di Clemente II fu aperto il 22 ottobre 1731 per volere di papa Clemente XII e si scopr\u00ec che il papa era biondo e alto 1,90 m.\nFu riaperto una seconda volta il 3 giugno 1942 per volere di papa Pio XII: nelle ossa fu riscontrato un alto tasso di piombo, il che confermerebbe l'ipotesi dell'avvelenamento."}
{"id": "53801", "revid": "123155874", "url": "https://it.wikipedia.org/wiki?curid=53801", "title": "Premio Nebula", "text": "Il premio Nebula (in inglese Nebula Award) \u00e8 il riconoscimento assegnato dalla Science Fiction and Fantasy Writers of America (SFWA) alle migliori storie di fantascienza e fantasy pubblicate negli Stati Uniti d'America durante l'anno precedente la premiazione.\nIl premio non \u00e8 in denaro; al vincitore viene assegnato un blocco trasparente al cui interno \u00e8 racchiuso il modello di una scintillante nebulosa a spirale.\nCon il termine Nebula Awards\u00ae si pu\u00f2 anche far riferimento al marchio che identifica il premio, esso infatti pur essendo strettamente legato ai premi Nebula intesi come premio letterario, viene usato per identificare eventi come l'SFWA Nebula Conference, conosciuto fino al 2014 con il nome di \"Nebula Awards Weekend\", oppure per far riferimento a premi letterari conferiti durante l'evento ma non riconosciuti come \"premi Nebula\" ma che sono assoggettati allo stesso regolamento (\"Nebula Awards\u00ae rules\").\nTra i vincitori del premio Nebula vi sono stati: Frank Herbert, Joss Whedon, Isaac Asimov, Greg Bear, Orson Scott Card, Samuel R. Delany, Harlan Ellison, William Gibson, Ursula K. Le Guin, Larry Niven, Frederik Pohl, Kim Stanley Robinson, Neil Gaiman, Theodore Sturgeon, Connie Willis e George R. R. Martin.\nStoria.\nI premi Nebula nascono nel 1966 come premiazione per opere ritenute meritatorie in specifiche categorie, pubblicate l'anno precedente la relativa cerimonia. L'evento venne proposto dalla Science Fiction and Fantasy Writers of America (al tempo \"Science Fiction Writers of America\") (SFWA), organizzazione no profit fondata l'anno precedente da Damon Knight e James Blish per dare voce agli autori di opere di fantascienza al fine di costringere gli editori a pagare loro tariffe decenti in modo tempestivo pur non assumendo diritti eccessivi.\nPer finanziare l'evento il segretario tesoriere del SFWA Lloyd Biggle, Jr. propose la vendita di antologie contenenti le opere vincitrici e una selezione di quelle nominate, portando cos\u00ec alla nascita della Nebula Award Stories 1965 (Doubleday, 1966) e della successiva serie riproposta ogni anno. Questa nozione, secondo Knight, nella sua introduzione: \u00abcrebbe rapidamente in un ballottaggio annuale tra i membri dell'SFWA per scegliere le storie migliori ed in un banchetto di premiazione annuale.\u00bb\nL'idea del premio era basata sul Premio Edgar, presentato dai Mystery Writers of America, e l'organizzazione di una cerimonia per presentarli \u00e8 stata promossa dai premi Edgar e Hugo. Nel corso degli anni, il premio nebula ha assunto sempre pi\u00f9 importanza, influenzando gli Hugo, anche perch\u00e9 viene assegnato alcuni mesi prima del Worldcon, infatti se il primo \u00e8 attribuito da una giuria di scrittori ed \u00e8 quindi pi\u00f9 strettamente letterario, il secondo riflette il gusto medio dei lettori di fantascienza pi\u00f9 appassionati, in egual modo, con la nascita del premio Locus, il nebula sarebbe stato influenzato a sua volta.\nSin dalla sua nascita, la cerimonia consisteva in quattro premi letterari, per romanzi, romanzi brevi, racconti e racconti brevi, presentati sin dalla creazione dell'evento e assegnati ogni anno da allora. Dal 1974 al 1978 e dal 2000 al 2009 \u00e8 stato assegnato, con vari nomi, un premio per la sceneggiatura. Dal 2009 la SFWA lo assegna a parte con il premio Ray Bradbury.\nNel 2018 \u00e8 stata aggiunta una nuova categoria di Miglior sceneggiatura di gioco (\"Best Game Writing\").\n1966.\nLa prima edizione dei premi Nebula si \u00e8 tenuta l'11 marzo 1966 in due eventi differenti organizzati dalla SFWA sulla east coast, presso l'Overseas Press Club di New York e sulla West Coast, presso il McHenry\u2019s Tail O\u2019 the Cock di Beverly Hills in California, l'organizzazione di due eventi distinti venne pensato per far fronte all'impossibilita da parte di alcuni autori di spostarsi per grosse distanze.\nSin dalla sua costituzione i premi Nebula sono rimasti pressoch\u00e9 invariati, la categorizzazione originale prevedeva il miglior romanzo, miglior romanzo breve, miglior racconto e miglior racconto breve.\nAl tempo non erano ancora state istituite regole vincolanti sulla nomination per le opere, ne tantomeno vi era una struttura organizzata come oggi, infatti se ad oggi nelle categorie vi \u00e8 un numero limitato di possibili candidati (6 per categoria), nella prima edizione per il miglior romanzo avrebbe visto ben dodici candidati.\nIl verdetto finale vedr\u00e0 vincere Frank Herbert con il suo romanzo Dune, che si aggiudicher\u00e0 anche il premio Hugo lo stesso anno.\nPer la categoria romanzi brevi invece si imporranno ad ex aequo \"Peste suina\" di Brian W. Aldiss, noto in Italia anche con il titolo di \"L'albero della vita\", e \"He Who Shapes\" di Roger Zelazny su un totale di otto candidature. Zelazny inoltre otterr\u00e0 il \"premio Nebula per il miglior racconto\" lo stesso anno con \"Le porte del suo viso, i fuochi della sua bocca\", imponendosi sui diciotto candidati.\n\u00abPentiti Arlecchino!\u00bb disse l'uomo del tic-tac di Harlan Ellison per la categoria miglior racconto breve si \u00e8 aggiudicato il relativo premio su 31 nomination. L'opera vinse il premio Hugo del 1966 e il \"Prometheus Hall of Fame Award 2015\".\n1967.\nLa 2\u00aa edizione dei premi Nebula si \u00e8 tenuta il 25 marzo 1967 in due eventi differenti, rispettivamente sulla East Coast, presso Les Champs di New York e sulla West Coast, presso il McHenry\u2019s Tail O\u2019 the Cock di Beverly Hills in California,\nIl verdetto finale vedr\u00e0 vincere Samuel R. Delany con il suo romanzo \"Babel 17\", che otterr\u00e0 anche la nomination per il premio Hugo lo stesso anno, ex aequo Daniel Keyes condivider\u00e0 il premio per la sua opera \"Fiori per Algernon\"\nPer la categoria miglior romanzo breve, Jack Vance si imporr\u00e0 su altri due candidati con il suo romanzo \"L'ultimo castello\", ha vinto inoltre il premio Hugo nello stesso anno.\nPer la categoria miglior racconto, Gordon R. Dickson si imporr\u00e0 su altri cinque candidati con il racconto \"Lo chiamerai \u00abSignore\u00bb\", il racconto \u00e8 stato finalista per il premio Hugo nello stesso anno.\n\"Il posto segreto\" di Richard McKenna chiude le premiazioni per la categoria miglior racconto breve. Pubblicato per la prima volta nel 1966 sull'antologia \"Orbit\" curata da Damon Knight l'opera uscir\u00e0 postuma a causa della morte dell'autore avvenuta per infarto all'et\u00e0 di 51 anni il 1 novembre 1964. L'opera sar\u00e0 tra i finalisti del premio Hugo.\nLa controversia del 1982.\nNel 1982, con l'avvicinarsi della XVII edizione dei premi Nebula, l'autrice Lisa Tuttle venne a conoscenza del fatto che lo scrittore George Guthridge, candidato anche lui nella sua stessa categoria per il racconto The Quiet, stava pubblicizzando l'opera inviando copie ai membri della SFWA con in allegato una lettera scritta dall'editore di The Magazine of Fantasy and Science Fiction Ed Ferman.\nLa situazione port\u00f2 l'autrice richiedere il ritiro del racconto The Bone Flute dalle candidature dei finalisti del premio Nebula per il miglior racconto. La protesta della Tuttle \u00e8 stata motivata dal modo in cui la cosa \u00e8 gestita, e nella speranza che la sua protesta potesse spingere la commissione a istituire alcune semplici regole come ad esempio l'assicurarsi l'invio di tutte le opere a giudizio a tutti gli elettori, oppure squalificando le opere promosse dagli autori o dagli editori, al fine di rendere l'intero sistema Nebula meno di una farsa.\nUna lettera dell'autrice, inviata a Frank Catalano membro della SFWA con la quale comunica la motivazione delle proteste, non rimane inosservata: a circa tre settimane dagli annunci ufficiali, lo stesso Frank la informa che il suo racconto era stato scelto come vincitore, inoltre la rivista settimanale statunitense Publishers Weekly, promotrice di romanzi e bestseller in uscita, aveva anticipatamente rivelato i nomi dei vincitori.\nLa Tuttle aveva ufficialmente ritirato il racconto, quindi si oppose dichiarando che avrebbe rifiutato il premio; Frank non sapendo cosa fare pass\u00f2 il problema ad altri membri della SFWA, fino a Charles L. Grant, che contatt\u00f2 l'autrice e le annunci\u00f2 che sarebbe stata comunque lei la vincitrice del premio, essendo gi\u00e0 stato inciso sulla targa celebrativa il suo nome e il nome della sua opera. Non riuscendo a convincere la Tuttle, Charles le comunic\u00f2 che non era sicuro di come si sarebbe comportato alla cerimonia. La Tuttle diede il consiglio di spiegare che il vincitore aveva ritirato la presentazione dell'opera prima di sapere della vittoria, oppure fornendo i veri dettagli sul motivo per l'opera era stata ritirata e il premio rifiutato.\nLa Tuttle decise di non presenziare alla cerimonia e quindi di non pronunciare il consueto discorso di ringraziamento; la commissione rassicur\u00f2 la scrittrice sul fatto che le sue ragioni sarebbero state rese note al pubblico dalla commissione stessa.\nIl 29 aprile, cinque giorni dopo la premiazione, la Tuttle ricevette un telegramma da parte di John Douglas della Pocket Books con le congratulazioni per aver vinto il premio. In seguito alla telefonata con Douglas, la Tuttle realizz\u00f2 che aveva accettato il premio per suo conto, come spesso accadeva per autori che non potevano essere presenti alla cerimonia, apprese inoltre che non era stata detta una parola sul suo rifiuto, ne tantomeno sulle motivazioni.\nLa risposta implicita da parte di SFWA a Lisa e alle sue lamentele, consiste in una lettera su Locus magazine da parte della vicepresidente Marta Randall, che con l'assioma \"Tutto ci\u00f2 che non \u00e8 proibito \u00e8 obbligatorio\" deduce dalle regole dei premi Nebula che fosse impossibile per Lisa ritirare il suo racconto.\nL'introduzione del premio Nebula per la migliore presentazione drammatica.\nDal 1974 al 1978 e successivamente dal 2000 al 2009 i premi Nebula hanno visto l'introduzione di un nuovo premio da parte della SFWA per onorare presentazioni drammatiche come film o programmi televisivi. Alcuni membri ritenevano che la SFWA avrebbe dovuto offrire la possibilit\u00e0 di ottenere premi solo alle opere in prosa, mentre altri pensavano che se altri scrittori potevano unirsi a SFWA sulla base di crediti cinematografici e televisivi, allora i premi avrebbero dovuto riflettere anche questi tipi di opere. Entrambe le parti furono molto esplicite nelle loro preferenze, portando ad un dibattito aspro.\nIl Premio Nebula per la miglior sceneggiatura \u00e8 stato assegnato nel 1974, 1975 e 1977 sotto il nome \"miglior presentazione drammatica\", mentre nel 1976 sotto il nome di \"'miglior sceneggiatura drammatica\".\nIl Premio fu sostituito dal premio Ray Bradbury (\"Ray Bradbury Award per Outstanding Dramatic Presentation\") nel 2009 per la premiazione di opere considerate meritevoli realizzate l'anno precedente. Precedentemente un altro premio chiamato anch'esso \"premio Ray Bradbury\" (Ray Bradbury Award), venne assegnato quattro tra il 1992 e il 2009 la cui scelta era determinata dal presidente della SFWA, e non assegnato per voto.\nNonostante segua il regolamento e le procedure che determinano i vincitori dei premi Nebula, il premio Ray Bradbury non \u00e8 considerato come un premio Nebula, per stessa ammissione della SFWA, anche se, la stessa SFWA afferma che il premio sia stato concepito per sostituire il \"Premio Nebula per la migliore presentazione drammatica\".\nIl 30 aprile 1977 durante l'undicesima edizione dei premi Nebula svoltasi sulla nave \"America\" nella Baia di San Francisco, prima della cena una serie conferenze non presidiate tratta il tema della fantascienza internazionale, tra questi, Harlan Ellison ha tenuto un discorso contro la decisione di eliminare il \"premio Nebula per la migliore sceneggiatura drammatica\", dopo soli tre anni dalla creazione del premio, terminando con le sue dimissioni dalla SFWA in segno di protesta, l'abolizione della categoria era stata annunciata solo durante la conferenza che si era svolta il giorno dopo gli scrutini.\nL'introduzione del premio Nebula per la migliore sceneggiatura di gioco.\nLa creazione della una nuova categoria \u00e8 stata proposta dal presidente SFWA Cat Rambo, e annunciata in maniera ufficiosa il 7 novembre 2018.\nLa Rambo afferma che l'organizzazione ha iniziato ad ammettere la partecipazione di scrittori di giochi e ad affiliarli come membri gi\u00e0 2016, quando divennero idonei a entrare a far parte della SFWA dopo quello che la Rambo descrisse come il terzo tentativo in tre diversi decenni, e che gi\u00e0 nel 2017 sperava nell'approvazione della categoria e che la stessa potesse essere assegnata per la prima volta nel 2018.\nCon l'approvazione della categoria, la SFWA ha affermato che: stabilendo la \"sceneggiatura di gioco\" come categoria separata nei premi, SFWA riconosce che mentre la tecnologia cambia, i media per il cambiamento di narrazione e l'eccellenza nella scrittura non si limitano a libri, storie e sceneggiature, sottolineando in una nota che la scrittura di giochi come mezzo di narrativa fantascientifica e fantasy, ricopre un ruolo sempre pi\u00f9 importante che espande il regno del possibile in modi sempre diversi.\nIl 12 novembre 2018, Frank Catalano, membro della SFWA annuncia che per la prima volta, i produttori di videogiochi potranno essere messi in lizza per uno dei \"premi Nebula di fantascienza e fantasy\".\nLa SFWA ha dato la sua approvazione alla nuova categoria che si andr\u00e0 ad aggiungere alle altre quattro esistenti, pubblicando in data 15 novembre il nuovo regolamento contenente anche una sezione dedicata alla categoria giochi, nella quale si evince che i giochi eleggibili per la nuova categoria sono definiti come \"un lavoro basato sulla storia interattivo o giocabile che trasmette la narrativa, il carattere o lo sfondo della storia\", e che abbiano almeno uno scrittore accreditato.\nLa prima opera interattiva, relativa alle pubblicazioni 2018 sar\u00e0 premiata alla SFWA Nebula Conference 2019 a Los Angeles, in California, il prossimo maggio.\nCategorie.\nIl Nebula Award premia cinque differenti categorie, distinte in base alla lunghezza dell'opera per numero di parole: \nRegolamento prima del 2010.\nIn passato il regolamento dei premi Nebula era differente, i membri anzich\u00e9 votare direttamente le opere e di conseguenza creare la lista di candidati al premio, dovevano segnalare nel corso di un intero anno le opere ritenute pi\u00f9 meritatorie. Non c'era limite per il numero di opere che i membri potevano raccomandare, e raggiunto un numero di raccomandazioni sufficiente (10) venivano sottoposte a una votazione preliminare.\nI membri potevano votare fino a cinque opere nel ballottaggio preliminare, e quelle che ricevevano il maggior numero di voti venivano inserite nel ballottaggio finale come nomination.\nAlle giurie era permesso (anche se non obbligatorio) aggiungere al ballottaggio finale di ogni categoria un'opera giudicata meritevole ma per qualche motivo non considerata precedentemente.\nIl sistema di eleggibilit\u00e0 e di segnalazione creava preoccupazione ai membri, poich\u00e9 le opere pubblicate verso la fine dell'anno di segnalazione, si supponeva avessero meno possibilit\u00e0 di essere nominate o quantomeno di ottenere il numero di nomine sufficiente per entrare nella votazione preliminare, pertanto si utilizzava il metodo di calcolo un lavoro poteva beneficiare di un anno dal suo mese di pubblicazione. Nonostante fosse una buona idea per tutelare le opere pi\u00f9 esposte al problema, ha comportato delle complicazioni quando si trattava di lavori pubblicati all'inizio dell'anno.\nUn esempio della \"falla\" creata dal sistema allora vigente, si pu\u00f2 notare in Dance of the Yellow-Breasted Luddities, il racconto di William Shunn pubblicato nel luglio del 2000. L'eleggibilit\u00e0 da parte dei membri al ballottaggio preliminare, permetteva, con il sistema di raccomandazioni un anno dalla pubblicazione, rimandando cos\u00ec la possibilit\u00e0 di candidarsi alla fine di giugno 2001. Non avendo ricevuto il sufficiente numero di raccomandazioni entro la fine del 2000, riusc\u00ec ad approdare al ballottaggio preliminare (e, successivamente, a quello finale) del 2001. Il ballottaggio finale del 2001 fu poi votato dai membri dell'SFWA nel 2002, facendo ottenere all'opera di Shunn la possibilit\u00e0 di ottenere il premio a due anni dalla sua pubblicazione.\nDa qui la creazione del nuovo regolamento. Il nuovo sistema ha lo scopo di dare a tutti le opere il tempo necessario per partecipare al ballottaggio assicurando che solo le opere pubblicate nell'anno effettivo del premio siano idonee ad accedere alla finale.\nRegolamento.\nAggiornato al 15 novembre 2018 \nIn un comunicato pubblicato il 15 novembre 2018, il Consiglio di amministrazione della SFWA e il \"Comitato per i premi di Nebula\" annunciano un ampio aggiornamento delle regole per i Nebula Awards\u00ae.\nIl presidente della SFWA, in conformit\u00e0 con lo statuto e le procedure operative stabilite, nomina un commissario per la supervisione e l'amministrazione dei premi Nebula durante l'evento Nebula Awards\u00ae e per svolgere i compiti descritti nel regolamento e qualsiasi altra responsabilit\u00e0 correlata che potrebbe sorgere durante lo svolgimento di amministrazione. Durante il periodo di copertura del ruolo, nessuna opera del commissario pu\u00f2 essere nominata o proposta, evitando cos\u00ec un conflitto di interessi.\nOltre al commissiario il presidente nomina tre persone quali \"Commissione Regolamento Premi della SFWA\"(SFWA Awards Rules Committee). Compito della SARC \u00e8 l'assicurarsi prima del ballottaggio finale l'ammissibilit\u00e0 delle opere presentate, valutando che esse rispettino il regolamento, e rispettino la categoria nei quali sono presentati, queste si estendono oltre che ai premi Nebula ufficiali anche ai premi Ray Bradbury e Norton di quell'anno. Le opere giudicate inammissibili da parte della SARC vengono sottoposte al giudizio del consiglio di amministrazione per la deliberazione che, assieme a una relazione della Commissione per i premi Nebula (NAC), indica il motivo dei rigetti.\nIl Commissario esercita la funzione di segretario della SARC, ma non ha diritto di voto.\nIl consiglio di amministrazione ha inoltre facolt\u00e0, a sua discrezione, di creare ulteriori categorie di premi che devono essere sottoposte al voto dai membri attivi e assoggettati al regolamento.\nL'anno dei premi Nebula ha inizio il 1\u00ba gennaio e termine il 31 dicembre dell'anno per il quale verranno assegnati i premi.\nEleggibilit\u00e0.\nPer le opere prodotte negli Stati Uniti, \u00e8 prevista l'eleggibilit\u00e0 nelle rispettive categorie per tutti i lavori pubblicati durante l'anno solare, il testo dell'opera deve presentarsi in lingua inglese e rientrare nei generi di fantascienza, fantasy o di narrativa correlata. Anche opere disponibili al pubblico e consultabili durante l'anno solare sono considerati idonei all'eleggibilit\u00e0, indipendentemente dalla data di emissione sulla copertina o da altra etichetta.\nOpere come fumetti, romanzi a fumetti, audiolibri, podcast e simili devono essere collocati in una categoria esistente come ritenuto appropriato dal commissario, il criterio di annessione ad una specifica categoria si base principalmente sul conteggio delle parole.\nLe opere pubblicate per la prima volta in inglese su Internet o in formato elettronico durante l'anno solare sono trattate con lo stesso criterio di opere pubblicate negli Stati Uniti.\nPer opere tradotte il conteggio delle parole per l'inserimento nella relativa categoria deve essere basato sul testo in inglese.\nLavori non ancora disponibili al pubblico, anteprime di opere prossime alla pubblicazione, opere pubblicate ma protette da password o a distribuzione limitata, giochi pubblicati come anteprima (Early access), non saranno eleggibili per la nomina o lo scrutinio finale fino a quando il lavoro sar\u00e0 effettivamente rilasciato e disponibile al pubblico.\nOpere precedentemente pubblicate come racconti, racconti brevi o romanzi brevi, secondo i criteri di categoria adattati dai premi Nebula, e successivamente ampliate e ripubblicate vengono ritenuti ammissibili, l'eleggibilit\u00e0 viene considerata solo per la prima pubblicazione in lingua inglese negli Stati Uniti. Un romanzo riemesso in forma estesa o modificata non \u00e8 ammissibile a meno che non sia stato precedentemente ritirato in conformit\u00e0 con le regole, mentre racconti, racconti brevi O romanzi brevi basati su una versione precedentemente pubblicata dell'opera non sono ammissibili.\nPer opere rientranti nella categoria gioco, il lavoro proposto deve includere almeno uno scrittore accreditato idoneo per il premio Nebula per la miglior sceneggiatura di gioco. Una nuova iterazione di un gioco (spesso, ma non sempre indicata come \"versione\" o \"edizione\") sar\u00e0 ammissibile a condizione che siano state apportate modifiche sostanziali al contenuto, al gameplay o alla trama.\nLa candidatura \u00e8 ammissibile anche da parte dei membri SFWA.\nI lavori sono ammissibili indipendentemente dal fatto che siano stati precedentemente pubblicati al di fuori degli Stati Uniti, purch\u00e9 presentati in lingua inglese e rispettando i criteri sopracitati.\nL'autore di qualsiasi opera ritenuta idonea pu\u00f2 richiedere il ritiro dall'esame in un dato anno e richiedere che venga considerata un'edizione successiva per la candidatura ai premi Nebula, ma solo in due casi specifici, se l'opera \u00e8 apparsa precedentemente come pubblicazione in edizione limitata, oppure se l'autore ritiene inaccettabile la versione pubblicata a seguito di modifiche editoriali o errori di produzione. Per poter ritirare la propria opera, l'autore deve presentare una richiesta scritta al commissario in carica entro il 1 \u00b0 novembre o entro trenta giorni la pubblicazione, la produzione o la trasmissione dell'opera.\nAffinch\u00e9 una nuova edizione di un'opera precedentemente ritirata sia eleggibile, l'autore deve presentare una richiesta scritta di reintegrazione al commissario in carica.\nRitiro dell'opera dalla candidatura.\nLe candidature non sono accettate per opere respinte per ammissibilit\u00e0 dal SARC, ne se la candidatura viene archiviata per gli stessi motivi e viene riproposta successivamente.\nUn autore pu\u00f2 ritirare definitivamente un'opera ritenuta ammissibile inviando una richiesta scritta al commissario, nessun lavoro ritirato con tale procedura potr\u00e0 mai pi\u00f9 beneficiare dei premi Nebula.\nSe un lavoro pubblicato a fine anno viene ritirato dopo il 1 \u00b0 novembre e ha ricevuto nomine, tali nomine vengono considerate nulle. Si tenter\u00e0 di informare i membri che hanno nominato il lavoro in modo che possano presentare le candidature sostitutive. Tutte le candidature devono essere presentate prima della fine del \"periodo di nominations\".\nNomination ai premi Nebula.\nIl periodo ufficiale di nomination rimarr\u00e0 ha inizio il 15 dicembre per una durata di almeno sei settimane, concludendosi almeno entro il 31 gennaio dell'anno successivo, le nomine devono essere trattate come informazioni riservate.\nTutti i membri attivi e associati alla SFWA sono autorizzati a fare nomine durante il periodo relativo.\nAi membri che prendono parte alla votazione, viene fornita un'applicazione web per offrire \"letture consigliate\" durante l'anno. Qualunque classe di membri \u00e8 idonea ad aggiungere o segnalare voci in questo database, che sar\u00e0 controllato mensilmente per duplicati ed errori dal commissario.\nLe opere non possono essere nominate dai loro autori, editori o agenti. \nLe candidature sono accettate tramite applicazione web, in alternativa, i membri possono richiedere una votazione cartacea al commissario, entro due settimane prima della chiusura del ballottaggio. Eventuali nomine redatte tramite voto cartaceo annulleranno qualsiasi nomina effettuata tramite applicazione dallo stesso membro.\nSolo i soci attivi e associati \"con buona reputazione\" sono autorizzati a nominare opere per il ballottaggio finale.\nCiascun membro idoneo non pu\u00f2 nominare pi\u00f9 di cinque opere diverse per categoria e non pu\u00f2 nominare nessun'opera pi\u00f9 di una volta. Le nomine vengono conteggiate dal commissario, che decreter\u00e0 le opere candidate per il ballottaggio finale.\nBallottaggio finale.\nIl ballottaggio finale sar\u00e0 composto da sei opere principali per ogni categoria che, in seguito allo scrutinio eseguito dal commissario, riceveranno il maggior numero di voti.\nPoich\u00e9 vi \u00e8 la possibilit\u00e0 di astenersi dal voto, o votare parzialmente le varie categorie, nel caso in cui in una determinata categoria non siano presenti nomination e quindi l'impossibilit\u00e0 alla candidatura, non verr\u00e0 assegnato alcun premio.\nNel caso in cui meno di sei opere siano nominate in una data categoria, tutte le opere saranno elencate nel ballottaggio finale.\nQualsiasi opera qualificatasi per il quinto o il sesto posto in una categoria dovr\u00e0 ricevere almeno 10 nomination per poter essere inserita nel ballottaggio.\nNel caso di pareggio in una qualsiasi delle categorie, tutte le opere coinvolte, entro il numero consentito dal regolamento, dovranno apparire nel ballottaggio finale. Nel caso di pareggio tra una o pi\u00f9 posizioni, nessun opera sar\u00e0 elencata al sesto posto e tutte le opere coinvolte nel pareggio, per le posizioni da 1 a 5 verranno considerate per il ballottaggio, anche se ci\u00f2 porter\u00e0 ad avere in giudizio finale pi\u00f9 di sei opere, mentre se pi\u00f9 di due opere si troveranno a pari merito per l'ultimo posto in qualsiasi categoria, l'ultimo posto (tutte le opere incluse) verr\u00e0 tagliato dal ballottaggio, riducendo a 5 opere il ballottaggio finale.\nL'elenco per il ballottaggio finale sar\u00e0 reso disponibile per la pubblicazione entro quattordici giorni dalla chiusura delle candidature, successivamente alla pubblicazione l'elenco verr\u00e0 reso disponibile per la votazione che dovr\u00e0 essere conclusa entro un mese dalla chiusura delle nomination tramite un'applicazione web. Come per le nomination, i membri possono richiedere il voto cartaceo, che dovr\u00e0 essere consegnato al commissario due settimane prima la chiusura del ballottaggio. Eventuali nomine redatte tramite voto cartaceo annulleranno qualsiasi nomina effettuata tramite applicazione dallo stesso membro.\nSolo i soci attivi e associati ritenuti idonei possono votare, le votazioni resteranno aperte per un minimo di un mese e a ciascun membro non sar\u00e0 possibile esprimere pi\u00f9 di un voto per categoria.\nTutti i voti saranno conteggiati entro 48 ore dalla chiusura del ballottaggio finale.\nL'opera che in ciascuna categoria ricever\u00e0 il maggior numero di voti sar\u00e0 dichiarato vincitore.\nIn caso di parit\u00e0 nel ballottaggio finale, si terr\u00e0 conto del numero totale di nomination ricevuta da ciascuna opera, questa procedura determiner\u00e0 il vincitore, se anche il numero di nomination riveler\u00e0 un caso di parit\u00e0, allora entrambe le opere verranno riconosciute come vincitrici, ottenendo il premio in ex aequo .\nPremio Nebula per la miglior sceneggiatura di gioco.\nPer le candidature alla miglior sceneggiatura di gioco, il regolamento non prevede alcun requisito per la quantit\u00e0 di parole, infatti possono ottenere candidatura le opere interattive o giocabili basate sulla trama che sono deliberatamente senza parole.\nCome per ogni altra categoria, le opere concorrenti per la miglior sceneggiatura di gioco lavoro deve ricevere almeno 5 nomination per poter essere inserito nel ballottaggio finale.\nIl premio verr\u00e0 assegnato a un rappresentante della societ\u00e0, mentre i certificati saranno consegnati a tutti gli scrittori accreditati sul gioco.\nEventuali domande di idoneit\u00e0, inclusa la determinazione dell'idoneit\u00e0 di un'eventuale nuova iterazione di un gioco, verr\u00e0 decisa dal commissario in carica, in consultazione con il Comitato di scrittura dei giochi (Game Writing Committee).\nIl Premio Ray Bradbury per l'eccezionale presentazione drammatica.\nCon cadenza annuale, SFWA in tandem con i premi Nebula, assegner\u00e0 Il premio Ray Bradbury per la migliore presentazione drammatica. Questo premio seguir\u00e0 tutte le regole e le procedure Nebula e sar\u00e0 amministrato dal commissario in carica.\nLe opere eleggibili per questo premio rientrano in categorie drammatiche come film, televisione, Internet, radio, audio e rappresentazioni teatrali, il premio sar\u00e0 consegnato al direttore artistico e allo sceneggiatore (i).\nLe opere considerate seriali dovranno essere nominate per singolo episodio e non possono essere considerate nomination di stagioni o per intero se suddivise in pi\u00f9 puntate, tranne nel caso di brevi miniserie di non pi\u00f9 di tre episodi connessi.\nPremio Andre Norton per il miglior libro di fantascienza o fantasy per ragazzi.\nIl premio Andre Norton, istituito nel 2006, viene assegnato con cadenza annuale in tandem con i Nebula Awards, assieme al premio Ray Bradbury. Anche il premio Norton deve seguire tutte le regole e le procedure dei premi Nebula, ad eccezione di alcune caratteristiche.\nIl periodo di ammissibilit\u00e0 \u00e8 considerato entro l'anno civile. Ogni opera nella sua prima apparizione in lingua inglese pubblicato come romanzo di fantascienza e fantasy per giovani, o generi correlati, verr\u00e0 ritenuto ammissibile, compresi i romanzi illustrati.\nNon ci sono preclusioni circa la possibilit\u00e0 che un'opera sia idonea sia per un premio Nebula, sia per un premio Norton, inoltre non ci sono limiti di parole, pertanto l'opera \u00e8 ammissibile per tutte e quattro le categorie dei premi Nebula.\nQualsiasi questione di ammissibilit\u00e0, compresa la determinazione se un'opera sia o meno un romanzo per adulti giovani, sar\u00e0 decisa dal commissario, in consultazione con il SARC e soggetta a un possibile appello a tale commissione.\nLe candidature possono essere proposte da qualsiasi membro attivo o associato SFWA e devono essere valutate secondo il regolamento dei premi nebula per i romanzi. Il commissario effettuer\u00e0 lo scrutinio e le opere proposte saranno incluse in una categoria separata nel ballottaggio finale.\nLe prime sei opere nominate saranno incluse per il ballottaggio finale, secondo le procedure stabilite per i romanzi, infine le opere saranno votate dai membri attivi e associati e contato in conformit\u00e0 con il regolamento.\nSar\u00e0 l'opera che ricever\u00e0 il maggior numero di voti durante il ballottaggio finale il vincitore, in caso di parit\u00e0, verr\u00e0 seguito il procedimento secondo le modalit\u00e0 stabilite per i romanzi.\nPremiazione.\nI vincitori dei premi nebula, del premio Bradbury e del premio Andre Norton saranno annunciati in occasione di una cerimonia annuale dei premi Nebula, nel caso in cui un'opera con pi\u00f9 autori dovesse aggiudicarsi uno dei premi, sar\u00e0 assegnato un singolo trofeo e a ciascun coautore certificato. Eventuali autori partecipi per opere di traduzione, saranno trattati come coautori, ricevendo anche essi un certificato separato.\nL'interpretazione del regolamento e tutte le domande riguardanti l'ammissibilit\u00e0, i ritiri, le nomine, la votazione saranno decise dal commissario, con riserva di ricorso al SARC. In caso di appello, l'organizzazione tenter\u00e0 di contattare l'autore o gli autori dell'opera in questione e informarli di eventuali decisioni in merito all'ammissibilit\u00e0.\nSe un autore, un regista,uno sceneggiatore di produzione drammatica, o la parte responsabile di un lavoro giocabile o interattivo non \u00e8 d'accordo con una decisione presa dalla SARC, pu\u00f2 presentare domanda al consiglio di amministrazione per un ulteriore ricorso presentando a loro un breve riassunto delle ragioni del ricorso. La SARC sar\u00e0 tenuto a fornire una sintesi in merito alla decisione al consiglio e, se almeno due membri del consiglio di amministrazione ritengono che il ricorso sia giustificato, la decisione sar\u00e0 votata dal consiglio, che potrebbe annullare decisione della SARC.\nI membri del consiglio di amministrazione che appaiono nel ballottaggio finale con le loro opere, sono esclusi nella votazione del consiglio da qualsiasi cosa riguardi l'ammissibilit\u00e0 o l'interpretazione delle regole per i premi Nebula, Bradbury o Norton di quell'anno.\nAltri premi.\nBench\u00e9 non riconosciuti ufficialmente come premi Nebula, vi sono un certo numeri di altri premi presentati alla cerimonia, non necessariamente assegnati ogni anno.\nSono l'\"Author Emeritus Award\" per il contributo nel campo della letteratura fantascientifica, il \"Damon Knight Memorial Grand Master Award\" alla carriera, il \"Bradbury Award\" e il \"Service to SFWA Award\"."}
{"id": "53802", "revid": "2145227", "url": "https://it.wikipedia.org/wiki?curid=53802", "title": "Papa Damaso II", "text": "Biografia.\nNato a Pildenau, nella Baviera al confine con l'Austria, e pertanto indicato nel Liber Pontificalis quale \"natione Noricus, qui alio vocabulo Bayuuarius dicitur\", il suo vero nome era \"Poppone\" ed era vescovo di Bressanone, di cui si attesta la sede gi\u00e0 dal 1039. Ebbe un ruolo importante nel sinodo romano del 5 gennaio 1047 voluto da papa Clemente II.\nL'elezione al Soglio.\nDamaso fu il secondo dei pontefici tedeschi eletti per volont\u00e0 dell'imperatore Enrico III.\nFu eletto il 25 dicembre 1047 nella citt\u00e0 di P\u00f6hlde (Bassa Sassonia). Enrico lo prefer\u00ec ad Alinardo arcivescovo di Lione, che era stato chiesto dai romani come loro Papa dopo la morte di Clemente; altro candidato era l'ex-papa Gregorio VI che alcuni, \"in primis\" Wazone, vescovo di Liegi, avrebbero voluto reinsediare. Gregorio per\u00f2 mor\u00ec poco dopo e il problema, per Enrico, non si pose pi\u00f9.\nMorti Gregorio VI e Clemente II, di fatto Poppone regn\u00f2 con due ex-papi ancora in vita: Benedetto IX e Silvestro III.\nPoppone fu papa, di fatto, per otto mesi, ma pot\u00e9 essere intronizzato solo sette mesi dopo perch\u00e9 Benedetto aveva, intanto, ripreso possesso di Roma.\nPoppone si rec\u00f2 in Toscana per stringere un patto di alleanza con il margravio di Toscana, Bonifacio III di Canossa. Egli per\u00f2 si era convertito alla causa dell'ex-papa Benedetto dei conti di Tuscolo e quindi non lo aiut\u00f2. Allora torn\u00f2 indietro e avvert\u00ec Enrico di quanto successo. L'imperatore si infuri\u00f2 e avvert\u00ec Bonifacio di aiutare il vescovo a insediarsi nella sua sede, altrimenti ci avrebbe pensato lui a dare a Roma il suo Papa. Bonifacio non ci pens\u00f2 due volte, il 16 luglio fece cacciare Benedetto IX da Roma e il 17 fece consacrare e intronizzare Poppone, che prese il nome pontificale di Damaso II in omaggio a San Damaso, forse perch\u00e9 lott\u00f2 con l'antipapa Ursino cos\u00ec come lui con Benedetto IX. Il nuovo Papa, per\u00f2, pens\u00f2 bene che sarebbe stato pi\u00f9 al sicuro a Palestrina, feudo della Chiesa dominato dai Crescenzi, che avevano fatto eleggere, tre anni prima, il predecessore Silvestro III.\nIl breve pontificato.\nLa breve durata del suo regno (appena 23 giorni) port\u00f2 a voci secondo le quali fosse stato avvelenato da un tale Gerardo Brazutus, compagno di viaggio di Ildebrando (di l\u00ec a 25 anni papa Gregorio VII), che era con Damaso, e amico dell'ex-papa Benedetto. Damaso sarebbe stato ucciso per volere di Benedetto, cos\u00ec come il predecessore Clemente; pi\u00f9 probabilmente mor\u00ec di malaria, che da Roma era arrivata fino a Palestrina. Durante il suo pontificato papa Damaso cre\u00f2 un solo cardinale: Altwin, nominato l'anno successivo vescovo di Bressanone.\n\u00c8 sepolto nella basilica di San Lorenzo fuori le mura, a Roma."}
{"id": "53803", "revid": "47767", "url": "https://it.wikipedia.org/wiki?curid=53803", "title": "Decio", "text": "Durante il suo regno, Decio cerc\u00f2 di risollevare le sorti dell'Impero, caduto nella crisi del III secolo, affidandosi al ripristino della tradizione, ma la sua scelta non fu adatta ad uno Stato che stava cambiando rapidamente. Sebbene avesse ben chiara la situazione e la soluzione scelta, mostr\u00f2, nel momento del bisogno, di non essere abbastanza versatile. La sua politica religiosa frazion\u00f2 l'Impero e lui stesso, a differenza degli altri imperatori del periodo dell'anarchia militare, non fu in grado di contrastare i pericoli portati dalle invasioni germaniche. La sua stessa morte in battaglia, per quanto eroica, dimostra i limiti del suo giudizio.\nBiografia.\nLe fonti storiche per la vita di Decio sono frammentarie e non permettono di ricostruire con certezza n\u00e9 la storia del suo regno n\u00e9 le sue origini, sebbene lo si ritenga imparentato alla \"gens Decia\". Lo storico Sesto Aurelio Vittore lo descrive come un militare di carriera di origine illirica, precursore dunque dei cosiddetti Imperatori illirici. Durante il regno di Massimino Trace (235-238) fu probabilmente \"legatus Augusti pro praetore\" nella provincia della Spagna Tarragonese. La \"Historia Augusta\" non contiene, purtroppo, un libro a lui dedicato, anche se brani che lo riguardano sono contenuti nelle biografie degli altri imperatori. Altre fonti sono Zosimo, Giovanni Zonara, Eutropio, Giordane e Polemio Silvio, oltre agli scrittori cristiani come Socrate Scolastico e Lattanzio, tutte utili a ricostruire le cosiddette \"persecuzioni deciane\".\nOrigini familiari.\nNato come Gaio Messio Quinto Decio presso \"Budalia\", un piccolo centro non troppo distante dalla citt\u00e0 di Sirmio (l'odierna Sremska Mitrovica, in Serbia), nella provincia romana della Pannonia Inferiore, sotto la dinastia dei Severi (probabilmente nel 201), fu il primo di una lunga serie di imperatori originari dell\"'Illyricum\". La sua famiglia, forse di origine italica e probabilmente imparentata con la \"gens Decia\", era provinciale, bench\u00e9 appartenente all'aristocrazia senatoriale. Prima di salire al trono spos\u00f2 Erennia Cupressenia Etruscilla, una donna di rango senatoriale, da cui ebbe i figli Erennio Etrusco e Ostiliano.\nCarriera politica ed ascesa al potere.\nLa sua carriera non \u00e8 nota, ma si sa che alla met\u00e0 degli anni 230 era governatore della Mesia inferiore; probabilmente era anche entrato nel Senato romano. La fortuna di Decio fu che, alla fine degli anni 240, la Mesia e la Pannonia furono messe sotto pressione dalle popolazioni barbariche oltre confine, in particolare Gepidi e Goti, e fu il teatro della rivolta di Pacaziano.\nNel 248 una nuova incursione di Goti, ai quali era stato rifiutato il contributo annuale promesso da Gordiano III, e di Carpi loro associati, port\u00f2 ancora una volta devastazione nella provincia di Mesia inferiore. La fonte di dubbia veridicit\u00e0 riporta:\nL'invasione alla fine fu, quindi, fermata da Decio Traiano presso la citt\u00e0 di Marcianopoli, che era rimasta sotto assedio per lungo tempo. La resa fu anche possibile grazie ad una tecnica ancora rudimentale da parte dei Germani in fatto di macchine d'assedio. \nL'anno successivo, nel 249, l'imperatore Filippo l'Arabo invit\u00f2 Decio a recarsi, ancora una volta, nella regione a sedare i fautori della rivolta di Tiberio Claudio Marino Pacaziano in Mesia e Pannonia, e a riportarne l'ordine. Zosimo racconta, infatti, che Filippo, turbato dalle numerose rivolte scoppiate un po' ovunque l'anno precedente, chiese aiuto al Senato per meglio affrontare la situazione, anche accettando di essere deposto, qualora non fossero d'accordo con il suo operato. E poich\u00e9 nessuno rispondeva in merito, Decio, uomo di nobile famiglia e dignit\u00e0, stimato e dotato di grandi virt\u00f9, replic\u00f2 che le sue preoccupazioni erano prive di fondamento. E bench\u00e9 quanto previsto da Decio si verificasse puntualmente e tutte le rivolte venissero sedate senza molta fatica, Filippo continuava ad essere preoccupato, conoscendo l'odio dei soldati delle regioni dove erano scoppiate le rivolte. Esort\u00f2, quindi, Decio a prendere il comando delle province di Mesia e Pannonia, ed a punire coloro che avevano sostenuto Pacaziano.\nQuali che fossero queste ragioni, Decio accett\u00f2 l'incarico e, accompagnato dal figlio Erennio Etrusco fatto \"Cesare\", si rec\u00f2 in Mesia: qui, probabilmente, prese il comando della Legio IIII \"Flavia Felix\" e della XI \"Claudia\". Prima che giungesse allo scontro, Pacaziano fu ucciso dai propri soldati, che avevano compreso di avere poche speranze contro le truppe di Decio; convinti dell'incapacit\u00e0 di Filippo di gestire la crisi della frontiera da lontano, spinti dal timore della punizione per la loro rivolta e attratti dalle possibilit\u00e0 di arricchimento collegate all'elezione di un nuovo imperatore, i soldati delle armate pannoniche (tra cui la Legio X \"Fretensis\") acclamarono Decio imperatore, avendo lo stesso non solo una miglior esperienza politica, ma anche militare, dello stesso Filippo (primavera del 249). Decio, ricevuto dai soldati, fu costretto ad assumere la porpora imperiale. \nSecondo la tradizione, che predilige i sovrani che accettano malvolentieri il potere, Decio ribad\u00ec la propria lealt\u00e0 a Filippo, ma questi decise di abbatterlo, riunendo le sue legioni e marciando contro di lui; del resto Decio aveva un sostegno ben maggiore di Filippo, sia presso l'esercito danubiano, che preferiva avere l'imperatore con s\u00e9 piuttosto che a Roma, sia nel Senato romano, che preferiva certamente un proprio membro ad un soldato di origini straniere. \nI due eserciti si scontrarono presso Verona all'inizio dell'estate. Decio riusc\u00ec a battere Filippo, grazie alla miglior abilit\u00e0 tattica. L'imperatore, sembra, cadde sul campo (non \u00e8 chiaro se in battaglia o per mano dei suoi stessi soldati, desiderosi di ingraziarsi il nuovo imperatore). Quando la notizia raggiunse Roma, Severo Filippo, l'erede undicenne di Filippo, nominato \"Cesare\", fu a sua volta assassinato, sgozzato, dalla guardia pretoriana. In questo modo Decio ottenne il potere imperiale.\nRegno.\nPolitica interna.\nIl potere di Decio ebbe le proprie basi nell'aristocrazia senatoriale e nell'esercito, e ad entrambi si present\u00f2 come il restauratore della tradizione, tramite un'opportuna propaganda e riprendendo quei tratti del \"princeps\" che richiamavano la tarda Repubblica e il primo Impero.\nDal punto di vista politico, Decio rivalut\u00f2 le cariche repubblicane. Assunse per s\u00e9 il consolato per ciascun anno del proprio regno; ripristin\u00f2 la magistratura della censura nominando Publio Licinio Valeriano censore; assunse personalmente il comando delle truppe sul campo di battaglia e confer\u00ec onori ai soldati indipendentemente dal loro rango.\nSi richiam\u00f2 agli Imperatori adottivi, assumendo il nome Traiano in onore e in riferimento all'imperatore considerato uno dei migliori della storia romana (\"Optimus princeps\"), sia in campo militare che civile; la scelta non poteva essere pi\u00f9 oculata, in quanto Traiano, come Decio, era stato comandante della Germania Superiore prima della sua elevazione al trono. Riprese, dopo vent'anni, un programma di edilizia pubblica a Roma: restaur\u00f2 il Colosseo danneggiato da un terremoto e fece costruire le sontuose terme Deciane sull'Aventino.\nCerc\u00f2, infine, di dare vita ad una dinastia, come aveva fatto Filippo prima di lui: i figli Erennio Etrusco e Ostiliano ricevettero il titolo di cesare, con Erennio poi elevato al rango di augusto nel 251; Erennia Cupressenia Etruscilla fu invece nominata augusta.\nPersecuzione dei cristiani.\nUn elemento fondamentale della sua politica di restaurazione fu la promozione della religione romana e il sospetto nei confronti nei nuovi culti, soprattutto il cristianesimo. Subito dopo il suo insediamento Decio fece arrestare diversi esponenti del clero cristiano e, nel gennaio 250, fece giustiziare papa Fabiano.\nNel marzo-aprile 250 Decio emise un editto che ordinava a tutti i cittadini dell'impero di offrire un sacrificio pubblico agli d\u00e8i e all'imperatore (formalit\u00e0 equivalente ad una testimonianza di lealt\u00e0 all'imperatore e all'ordine costituito). Decio autorizz\u00f2 delle commissioni itineranti a visitare le citt\u00e0 e i villaggi per supervisionare l'esecuzione dei sacrifici e per la consegna di certificati scritti a tutti i cittadini che li avevano eseguiti (molti di questi libelli sono stati ritrovati in Egitto). A coloro che si rifiutarono di obbedire all'editto fu mossa accusa di empiet\u00e0, che veniva punita con l'arresto, la tortura e la morte. Questo editto costituisce la prima persecuzione sistematica contro i cristiani.\nLo scrittore cristiano Eusebio di Cesarea afferma che Decio prese questa decisione contro il proprio predecessore Filippo l'Arabo; altri ritengono che pi\u00f9 probabilmente si tratt\u00f2 di una politica volta a restaurare la tradizionale \"pietas\" pubblica, un altro dei tasselli della restaurazione della tradizione voluta da Decio. Questa decisione per\u00f2 ebbe un impatto notevole sulle emergenti comunit\u00e0 cristiane, specie quella di Roma, fino a causare delle divisioni interne: in conseguenza alla persecuzione nacque ad esempio il movimento dei Novaziani, mentre la diatriba sulla natura di Cristo si pu\u00f2 far risalire a questa epoca.\nIl vescovo Cipriano di Cartagine spiega che le autorit\u00e0 non miravano tanto a fare martiri quanto ad ottenere l'apostasia con le prigioni e la tortura; l'editto ebbe un notevole successo: gran parte dei fedeli abiur\u00f2 (venendo definiti pertanto \"lapsi\") , in alcune regioni in massa. I vescovi tollerarono tali defezioni, volendo salvare la vita ai fedeli. \nIn Egitto, Africa ed Anatolia numerosi fedeli fuggirono in massa fuori dalle citt\u00e0, rifiugiandosi nei deserti e sui monti. Tra questo vi fu il vescovo Dionisio di Alessandria e Cipriano di Cartagine. Di solito, passato il pericolo della persecuzione, tutti costoro si presentavano come penitenti per ottenere il perdono e il rientro nella societ\u00e0 dei cristiani, che per\u00f2 non sempre poteva essere accordato.\nLe vittime furono, in ogni caso, centinaia papa Fabiano ed i vescovi Babila di Antiochia e Alessandro di Gerusalemme furono tra i primi ad essere arrestati ed a subire il martirio. Tale persecuzione sort\u00ec, tra l'altro, l'effetto di impedire per sedici mesi l'elezione del nuovo vescovo di Roma, successore di Fabiano. \nFortunatamente per i cristiani e gli altri culti perseguiti, la persecuzione dur\u00f2 appena 18 mesi e si concluse con la morte dell'imperatore nel 251. \nDifesa dei confini.\nOltre a doversi impegnare in un programma di politica interna volto a rafforzare lo Stato, Decio dovette difendere l'Impero dalle forze, interne ed esterne, che tendevano a disgregarlo. Si racconta, infatti, che alla fine del 249, l'aver sguarnito le difese dell'area balcanica, per combattere Filippo a Verona, permise, ancora una volta, a Goti e Carpi di riversarsi nelle province di Dacia, Mesia inferiore, Tracia, fino alla Macedonia. Sembra infatti che i Goti, una volta passato il Danubio ghiacciato, si divisero in due colonne di marcia. La prima orda si spinse in Tracia fino a Filippopoli (l'odierna Plovdiv), dove assediarono il governatore Tito Giulio Prisco; la seconda, pi\u00f9 numerosa (si parla di ben settantamila uomini) e comandata da Cniva, si spinse in Mesia inferiore, fino sotto le mura di Novae.\nFrattanto, l'usurpazione di Iotapiano, che era iniziata sotto Filippo l'Arabo, ebbe fine poco dopo l'ascesa al trono di Decio: furono probabilmente gli stessi uomini dell'usurpatore a ucciderlo e a mandarne la testa a Roma, all'imperatore, nell'estate del 249.\nNel 250 Decio fu costretto a fare ritorno sulla frontiera del basso Danubio, per affrontare l'invasione compiuta l'anno precedente dei Goti di Cniva. Si trattava di un'orda di dimensioni fino ad allora mai viste in quella parte dell'impero, coordinata inoltre con i Carpi che assalirono la provincia di Dacia. Cniva, respinto da Treboniano Gallo presso \"Novae\", condusse le sue armate sotto le mura di Nicopoli. Frattanto Decio, venuto a conoscenza della difficile situazione in cui si trovava l'intero fronte balcanico-danubiano, decise di accorrere personalmente: prima di tutto sconfisse e respinse dalla provincia dacica i Carpi, tanto che all'imperatore furono tributati gli appellativi di \"Dacicus maximus\", e \"Restitutor Daciarum\" (\"restauratore della Dacia\").\nL'imperatore era ora deciso a sbarrare la strada del ritorno ai Goti in Tracia e ad annientarli per evitare potessero ancora riunirsi e sferrare nuovi attacchi futuri, come narra Zosimo. Lasciato Treboniano Gallo a \"Novae\", sul Danubio, riusc\u00ec a sorprendere ed a battere Cniva mentre questi stava ancora assediando la citt\u00e0 mesica di Nicopoli. Le orde barbariche riuscirono per\u00f2 ad allontanarsi e, dopo aver attraversato tutta la Penisola balcanica, attaccarono la citt\u00e0 di Filippopoli. Decio, deciso ad inseguirli, sub\u00ec per\u00f2 una cocente sconfitta presso Beroe Augusta Traiana (l'attuale Stara Zagora):\nLa sconfitta inflitta a Decio fu tanto pesante da impedire all'imperatore non solo la prosecuzione della campagna, ma soprattutto la possibilit\u00e0 di salvare Filippopoli che, caduta in mano ai Goti, fu saccheggiata e data alle fiamme. Del governatore della Tracia, Tito Giulio Prisco, che aveva tentato di proclamarsi imperatore (chiedendo aiuto agli stessi Goti), nessuno seppe pi\u00f9 nulla e comunque fu dichiarato \"nemico pubblico\" dal Senato. A Roma, intanto, Giulio Valente Liciniano si ribell\u00f2 col sostegno dell'aristocrazia senatoriale e di parte del popolo, ma fu ucciso pochi giorni dopo (250).\nL'anno successivo (nel 251), la monetazione imperiale celebr\u00f2 una nuova \"vittoria germanica\", in seguito alla quale Erennio Etrusco fu proclamato augusto insieme al padre Decio. I Goti, che avevano trascorso l'inverno in territorio romano, in seguito a questa sconfitta offrirono la restituzione del bottino e dei prigionieri a condizione di potersi ritirare indisturbati. Ma Decio, che aveva ormai deciso di distruggere quest'orda di barbari, prefer\u00ec rifiutare le proposte di Cniva e sul cammino del ritorno dispose le sue armate ed impegn\u00f2 il nemico a battaglia nei pressi di Abrittus, in Dobrugia.\nSecondo la versione di Zosimo, la fine di Decio fu causata dal tradimento di Treboniano Gallo:\nDecio aveva cinquant'anni circa e regnava da tre: fu il primo imperatore romano morto in battaglia contro il nemico. Rimase imperatore il figlio minore, Ostiliano, il quale fu a sua volta adottato dall'allora legato delle due Mesie, Treboniano Gallo, a sua volta acclamato imperatore in quello stesso mese. Gallo, accorso sul luogo della battaglia, concluse una pace poco favorevole con i Goti di Cniva: non solo permise loro di tenersi il bottino, ma anche i prigionieri catturati a Filippopoli, molti dei quali di ricche famiglie nobili. Inoltre, furono loro garantiti sussidi annui, dietro alla promessa di non rimettere pi\u00f9 piede sul suolo romano. Ma Ostiliano, rimasto a Roma, dopo essere stato associato al trono da Treboniano, mor\u00ec poco dopo per cause naturali."}
{"id": "53804", "revid": "123192966", "url": "https://it.wikipedia.org/wiki?curid=53804", "title": "Erennio Etrusco", "text": "Biografia.\nErennio era originario di Sirmio, in Pannonia inferiore: suo padre era il generale Decio, poi imperatore romano, sua madre Erennia Cupressenia Etruscilla, una matrona romana appartenente ad un'importante famiglia senatoriale; ebbe anche un fratello minore, Ostiliano.\nErennio accompagn\u00f2 il padre, come tribuno militare, nel 248, quando Decio, per ordine di Filippo l'Arabo, and\u00f2 nei pressi del Danubio per domare la rivolta di Pacaziano. L'anno successivo fu Decio a ribellarsi e a scatenare una rivolta che culmin\u00f2 con la sconfitta di Filippo l'Arabo nei pressi di Verona.\nDecio port\u00f2 Erennio assieme a s\u00e9 nelle campagne militari alla frontiera, mentre Ostiliano ed Erennia rimanevano a Roma; poco dopo essere salito al trono, Decio invi\u00f2 Erennio in Illirico, a controllare la frontiera.\nNel 250 entrambi i fratelli furono nominati cesari; Erennio ricevette anche il titolo di \"princeps iuventutis\" (\"principe dei giovani\"), che Ostiliano forse ricevette solo nel 251, anno in cui Erennio fu associato al trono dal padre, ricevendo il titolo di augusto.\nNello stesso anno entrambi tornarono nelle province danubiane, dove, dall'anno precedente, era in atto un'invasione di Goti guidati dal loro re Cniva. I Goti si stavano ritirando carichi di bottino e Decio decise di intercettarli prima che passassero il confine: lo scontro decisivo avvenne nella battaglia di Abrittus, nella quale i Romani furono sconfitti e Decio perse la vita. Erennio mor\u00ec colpito da una freccia, prima che morisse il padre; a seconda delle fonti la sua morte sarebbe avvenuta in uno scontro precedente alla battaglia di Abrittus o nelle fasi iniziali di questa. Alla notizia della morte del figlio, Decio avrebbe affermato che la morte di un solo soldato non era una grande preoccupazione per lui. Ecco come venne tramandato da Zosimo:\nQuesta la tragica narrazione degli eventi di Giordane:"}
{"id": "53805", "revid": "767487", "url": "https://it.wikipedia.org/wiki?curid=53805", "title": "Ostiliano", "text": "Biografia.\nEra figlio dell'imperatore Decio e di sua moglie Erennia Cupressenia Etruscilla e aveva un fratello maggiore, Erennio Etrusco. Insieme al fratello Ostiliano fu associato all'impero dal padre nel 250, ricevendo il titolo di cesare; inizialmente, il titolo di \"princeps iuventutis\" (\"principe della giovent\u00f9\") fu dato forse solo ad Erennio, ma nel 251 ne fu insignito anche Ostiliano.\nAd ogni modo, era chiaro che Erennio era l'erede designato di Decio, in quanto fu nominato augusto dal padre, a differenza di Ostiliano, e lo seguiva nelle campagne militari, mentre Ostiliano rimaneva a Roma con Erennia.\nNon segu\u00ec il padre e il fratello nella loro campagna punitiva contro i Goti di Cniva sulle sponde del Danubio (251), a causa della giovane et\u00e0; la campagna di Decio si rivel\u00f2 un disastro, e sia il fratello che il padre perirono nella battaglia di Abrittus.\nL'esercito del Danubio nomin\u00f2 imperatore Treboniano Gallo, che trov\u00f2 conveniente adottare Ostiliano, salito al potere a Roma, per apparire fedele alla famiglia di Decio e opporsi all'accusa di essere stato la causa della sua morte e della sconfitta romana e, infine, a evitare una possibile guerra civile. A novembre dello stesso anno, Ostiliano mor\u00ec di peste ed Erennia fu deposta.\nFu il primo imperatore dopo 40 anni a morire di morte naturale."}
{"id": "53806", "revid": "2014155", "url": "https://it.wikipedia.org/wiki?curid=53806", "title": "Treboniano Gallo", "text": "Il suo regno fu caratterizzato da una lunga serie di disastri, come la peste che colp\u00ec l'Impero romano per anni, le incursioni delle popolazioni barbare oltre i confini dell'impero e la perdita (secondo alcune fonti avvenuta durante il suo regno) della Siria in favore dei Sasanidi ed il saccheggio di Antiochia.\nUomo di indubbie qualit\u00e0 amministrative, il suo programma fu impresso nella dicitura delle monete che fece battere: \"Pax aeterna\".\nBiografia.\nOrigini e carriera.\nTreboniano nacque ad \"Ubianum\" (oggi Monte Vibiano Vecchio, frazione del comune di Marsciano, in provincia di Perugia) da una famiglia dell'aristocrazia senatoriale, i \"Vibii\", a quanto pare d'origine etrusca; tra i suoi antenati vi era un Vibio Veldumniano (205 circa, ILS 6616), mentre era forse parente di Giunio Veldumniano, console del 272. Spos\u00f2 Afinia Gemina Bebiana, da cui ebbe due figli: Volusiano, che associ\u00f2 al trono, e Vibia Galla.\nLa sua carriera precedente all'ascensione al trono era stata il normale \"cursus honorum\" con molti incarichi sia politici che militari. Dopo essere stato console nel 250, fu nominato governatore della provincia della Mesia, un incarico che dimostrava la fiducia che l'imperatore Decio riponeva in lui. In quella provincia si rivel\u00f2 una figura chiave nel respingere le frequenti invasioni dei Goti sul Danubio e divenne molto popolare nell'esercito: durante la campagna di Decio, Treboniano difese con successo la citt\u00e0.\nAscesa al trono.\nIl 1\u00ba luglio 251, gli imperatori Decio ed Erennio Etrusco morirono nella battaglia di Abrittus per mano dei Goti; Treboniano fu allora acclamato imperatore dai soldati sul campo di battaglia. Alcune fonti affermano che Gallo ritard\u00f2 volontariamente i rinforzi per causare la morte di Decio, o che fosse in qualche modo d'accordo con i Goti.\nAppena salito al trono fu tuttavia costretto a stipulare con i Goti una pace che concedeva loro il bottino e i prigionieri ottenuti con le incursioni (in particolare quella a Filippopoli) e che prevedeva anche un versamento annuo d'oro da parte dei Romani; ottenuta la pace a termini poco onorevoli, Treboniano fu libero di tornare a Roma. Qui si trovava l'altro figlio di Decio, Ostiliano, che era troppo giovane per seguire il padre in battaglia e che era cesare; assieme a questi si trovava pure l'augusta Erennia Cupressenia Etruscilla, moglie di Decio. Treboniano decise di adottare Ostiliano ed elevarlo a co-augusto e, contemporaneamente, di elevare il proprio figlio naturale a cesare.\nPolitica interna.\nAll'epoca dell'arrivo di Treboniano, Roma era stata colpita dalla peste, nella quale sembra mor\u00ec anche Ostiliano. Zosimo invece insinua che Ostiliano fu eliminato da Treboniano per timore della rivolta. In seguito a questi eventi, elev\u00f2 al rango di co-augusto il figlio Volusiano. Di fronte all'emergenza della peste, Treboniano ag\u00ec con decisione: ordin\u00f2 che lo Stato si incaricasse di fornire un funerale e una sepoltura appropriati a tutti coloro che erano troppo poveri per permetterselo, e ottenne in questo modo il favore popolare.\nPer il resto, non si dimostr\u00f2 all'altezza del compito, non riuscendo ad affrontare con energia i problemi che si trov\u00f2 davanti, sia interni che esterni. In particolare non ostacol\u00f2 le scorrerie di Goti, Borani, Carpi e Urgundi che tra il 252 e il 253 compirono saccheggi fino a Pessinunte ed Efeso.\nLe fonti cristiane parlano di una persecuzione dei cristiani ad opera di Treboniano; confermate dall'unico evento attestato anche da altre fonti: l'arresto e l'incarcerazione di papa Cornelio nel 252.\nPolitica estera.\nLa situazione in oriente precipit\u00f2: probabilmente a causa di una disputa per il controllo dell'Armenia, da sempre oggetto di contesa tra l'Impero romano e i Sasanidi, Sapore I risal\u00ec l'Eufrate e nel 252 sconfisse l'esercito romano nella battaglia di Barbalissos, invadendo e conquistando gran parte della provincia di Siria, compresa la stessa capitale Antiochia (fine del 252-inizi del 253).\nMalgrado questa grave perdita, Gallo non organizz\u00f2 alcuna controffensiva contro i Sasanidi. Frattanto, sul Danubio le trib\u00f9 gote continuarono le loro incursioni fino a saccheggiare i territori romani della Cappadocia, giungendo sotto mura di Pessinunte ed Efeso. Il nuovo governatore della Mesia Superiore (Pannonia secondo Zosimo), Marco Emilio Emiliano, si rifiut\u00f2 di pagare il tributo dovuto, interpretando in questo il malcontento dell'esercito, contrariato dalla pace frettolosamente stipulata. I Goti reagirono attaccando il basso Danubio, ma Emiliano li intercett\u00f2 e li sconfisse sonoramente: l'esercito lo acclam\u00f2 allora imperatore (forse anche perch\u00e9 corrotto da una distribuzione di denaro dello stesso).\nCaduta.\nEmiliano raccolse le truppe danubiane e marci\u00f2 sull'Italia pronto a combattere per il trono. Treboniano prese con s\u00e9 Volusiano e le truppe a disposizione e si mise in marcia verso nord; contemporaneamente ordin\u00f2 a Publio Licinio Valeriano di prendere le legioni poste a protezione della frontiera del Reno e portargliele.\nTreboniano e Volusiano marciarono verso nord molto lentamente, forse intendendo rinviare il pi\u00f9 possibile il momento dello scontro in attesa dei rinforzi (che non sarebbero mai giunti): ad agosto erano giunti appena a Interamna, dove avvenne lo scontro. Emiliano risult\u00f2 vittorioso, e Treboniano e Volusiano fuggirono con pochi seguaci, le loro guardie, fino a \"Forum Flaminii\", dove per\u00f2 furono uccisi dai loro soldati, i quali tornarono da Emiliano per ricevere una ricompensa. Treboniano aveva 47 anni e aveva regnato per due.\nIl mese successivo Emiliano usc\u00ec da Roma per scontrarsi con Valeriano, finalmente giunto con le legioni settentrionali; lo scontro sarebbe dovuto avvenire vicino a Spoleto, ma i soldati di Emiliano passarono al nemico e uccisero il proprio imperatore."}
{"id": "53808", "revid": "1318658", "url": "https://it.wikipedia.org/wiki?curid=53808", "title": "Gallieno", "text": "Sal\u00ec al potere insieme al padre Valeriano nel 253 e quando questi fu catturato dai Sasanidi (nel 260, dopo sette anni di regno) rimase l'unico imperatore per altri otto anni, fino alla morte quando era cinquantenne. Durante il suo regno ci furono due secessioni di territori dell'impero (l'Impero delle Gallie a occidente e il Regno di Palmira a oriente) e molti aspiranti imperatori.\nGallieno fu un imperatore colto e sotto il suo regno le arti e la cultura vissero un breve periodo di fioritura. A Gallieno si devono due provvedimenti che modificarono l'organizzazione dell'esercito e che contribuirono a superare la crisi militare. Tolse il comando delle legioni ai senatori e l'affid\u00f2 a generali di estrazione equestre. Organizz\u00f2 un tipo di difesa pi\u00f9 flessibile \"in profondit\u00e0\": anzich\u00e9 distribuire le truppe su tutto il confine, le concentr\u00f2 nelle retrovie, nei punti strategicamente pi\u00f9 importanti e costitu\u00ec reparti mobili basati sull'uso prevalente della cavalleria.\nRappresent\u00f2 il punto di svolta nel tragico periodo di crisi che colp\u00ec l'Impero romano, dopo la fine della dinastia dei Severi. Non \u00e8 un caso che proprio Gallieno sia stato il primo a regnare per quindici anni (sette con il padre e otto da solo), cosa assai rara se si considera il primo periodo dell'anarchia militare (dal 235 al 253). Era, infatti, dai tempi di Settimio Severo (193-211) che un Imperatore non regnava tanto a lungo. Pose, inoltre, le basi per un periodo di ripresa e riconquista, come quello degli Imperatori illirici (268-285), oltre che di restaurazione, come quello tetrarchico di Diocleziano (284-305).\nBiografia.\nOrigini familiari.\nGallieno nacque intorno all'anno 218 da Valeriano, un membro della classe senatoria della \"gens Licinia\", ed Egnazia Mariniana (possibile figlia di Egnazio Vittore Mariniano), ed ebbe un fratello, Publio Licinio Valeriano. Prima del 242 spos\u00f2 Cornelia Salonina, da cui ebbe almeno tre figli (Cornelio Valeriano, morto nel 258; Cornelio Salonino che mor\u00ec nel 260 dopo essere divenuto \"cesare\"; e Egnazio Mariniano, ucciso invece dopo la morte di Gallieno stesso nel 268). La monetazione del periodo lo mette in relazione a Falerii in Etruria, che potrebbe essere stato quindi il suo luogo di nascita o della famiglia materna, la \"gens Egnatia\".. Sono state trovate a Falerii novi alcune lastre di marmo riutilizzate in un edificio termale, che rivestivano in origine la base di una coppia di statue perdute di Gallieno e della moglie Salonina. Gallieno vi \u00e8 esaltato come governatore del mondo e signore delle terre, invitto Augusto, pontefice massimo, trionfatore sui Germani e Parti, padre della patria, proconsole, \u201crifondatore della colonia dei Falisci\u201d (redintegrator coloniae Faliscorum). \u00c8 probabile che Gallieno stesso o la madre Egnatia Mariniana siano nati a Falerii. Le lastre sono attualmente conservate nei Musei Vaticani.\nAscesa al trono (253).\nTra le fonti della vita di Gallieno, una delle pi\u00f9 importanti \u00e8 l\"'Historia Augusta\", la quale descrive le gesta di Gallieno dal punto di vista del Senato romano, e quindi mostrando ostilit\u00e0 verso questo imperatore. Nel corso del 253 una nuova ondata di Goti, Borani, Carpi ed Eruli port\u00f2 distruzione fino a Pessinunte ed Efeso via mare, e poi via terra fino ai territori della Cappadocia. E mentre Emiliano, allora governatore della Mesia inferiore, era costretto a ripulire i territori romani a sud del Danubio dalle orde dei barbari, scontrandosi vittoriosamente ancora una volta con il capo dei Goti, Cniva,\n&lt; (primavera del 253) e ottenendo grazie a questi successi il titolo di imperatore, ne approfittarono le armate dei Sasanidi di Sapore I, che provocarono un contemporaneo sfondamento del fronte orientale, penetrando in Mesopotamia e Siria fino ad occupare la stessa Antiochia.\n\u00c8 in queste circostanze che fu elevato alla porpora Valeriano (22 ottobre del 253). Il Senato romano ratific\u00f2 la nomina ad Imperatore delle truppe di Rezia, elevando contestualmente il figlio Gallieno al ruolo di \"Cesare\". Quando in seguito Valeriano giunse a Roma, decise di innalzare il figlio al rango di co-augusto, mentre il nipote Cornelio Valeriano o l'altro suo figlio, Valeriano il giovane, a quello di \"Cesare\". Nell'Impero romano all'epoca della crisi del III secolo, la pratica di associare un figlio al trono era abituale, come nel caso di Massimino Trace e Massimo, Filippo l'Arabo e Severo Filippo, Decio ed Erennio Etrusco, Treboniano Gallo e Volusiano. Nel caso di Valeriano e Gallieno, oltre a vantaggi dinastici, l'associazione del figlio adulto al trono del padre, permise di avere due imperatori perfettamente capaci di governare, dando cos\u00ec all'agire imperiale doppio vigore. Si trattava di qualcosa di pi\u00f9 simile a quanto era accaduto alla met\u00e0 del II secolo, quando, morto Antonino Pio, Marco Aurelio associ\u00f2 al trono il fratello adottivo Lucio Vero. E cos\u00ec padre e figlio si spartirono l'amministrazione dell'Impero e partirono appena possibile per le rispettive destinazioni, Gallieno, dopo essere stato nominato console ordinario per il 254, in Occidente lungo il \"limes\" renano, Valeriano in Oriente.\nRegno (253-268).\n\"Augusto\" in Occidente (253-260).\nLe continue scorrerie da parte dei barbari nei vent'anni successivi alla fine della dinastia dei Severi avevano messo in ginocchio l'economia ed il commercio dell'Impero romano. Numerose fattorie e raccolti erano stati distrutti, se non dai barbari, da bande di briganti e dalle armate romane alla ricerca di sostentamento, durante le campagne militari combattute sia contro i nemici esterni, sia contro quelli interni (usurpatori alla porpora imperiale). La scarsit\u00e0 di cibo generava, inoltre, una domanda superiore all'offerta di derrate alimentari, con evidenti conseguenze inflazionistiche sui beni di prima necessit\u00e0. A tutto ci\u00f2 si aggiungeva un costante reclutamento forzato di militari, a danno della manovalanza impiegata nelle campagne agricole, con conseguente abbandono di numerose fattorie e vaste aree di campi da coltivare. Questa impellente richiesta di soldati, a sua volta, aveva generato un'implicita corsa al rialzo del prezzo per ottenere la porpora imperiale. Ogni nuovo imperatore o usurpatore era costretto, pertanto, ad offrire al proprio esercito crescenti donativi e paghe sempre pi\u00f9 remunerative, con grave danno per l'erario imperiale, spesso costretto a coprire queste spese straordinarie con la confisca di enormi patrimoni di cittadini privati, vittime in questi anni di proscrizioni \"di parte\". Queste difficolt\u00e0 costrinsero il nuovo imperatore, Valeriano, a spartire con il figlio Gallieno l'amministrazione dello Stato romano, affidando a quest'ultimo la parte occidentale e riservando per s\u00e9 quella orientale, come in passato era gi\u00e0 avvenuto con Marco Aurelio e Lucio Vero (161-169).\nRicopr\u00ec la carica di console ancora nel 255 e 257, visitando Roma in queste circostanze formali, sebbene non vi siano indicazioni reali in tal senso. Egli infatti trascorse la maggior parte del suo tempo a difendere i confini imperiali dalle continue e devastanti invasioni del periodo. Fu forse in questo periodo che proclam\u00f2 \"Cesare\" il figlio Cornelio Valeriano, lasciandolo a guardia del limes danubiano (256 circa) mentre si recava in Occidente a difendere i confini renani.\nPolitica estera: difesa dei confini occidentali.\nAl principio del 254, o sul finire del precedente, una nuova incursione di Goti devast\u00f2 la regione di Tessalonica: i Germani non riuscirono ad espugnare la citt\u00e0, che per\u00f2, solo a stento e con molta fatica, fu liberata dalle armate romane del nuovo imperatore Valeriano. Il panico fu cos\u00ec grande che gli abitanti dell'Acaia decisero di ricostruire le antiche mura di Atene e di molte altre citt\u00e0 del Peloponneso. Contemporaneamente Franchi e Alemanni furono fermati nel corso di un loro tentativo di sfondamento del limes romano dal giovane cesare Gallieno, il quale si merit\u00f2 per questi successi l'appellativo di \"\"Restitutor Galliarum\" e di \"Germanicus maximus\"\". Il suo merito fu l'aver contenuto almeno in parte i pericoli, grazie a un accordo con uno dei capi dei Germani, che si impegn\u00f2 ad impedire agli altri barbari di attraversare il Reno e ad opporsi cos\u00ec a nuovi invasori.\nL'anno successivo i Goti ripresero gli attacchi, questa volta via mare, lungo le coste dell'Asia Minore, dopo aver requisito numerose imbarcazioni al Bosforo Cimmerio, alleato di Roma. Partiti con le loro navi dalla penisola di Crimea, raggiunsero la foce del fiume Fasi ed avanzarono verso \"Pityus\", che riuscirono ad occupare, anche perch\u00e9 Successiano, promosso prefetto del Pretorio, aveva seguito l'imperatore Valeriano ad Antiochia. La grande flotta prosegu\u00ec quindi fino a Trapezunte, riuscendo ad occupare anche questa importante citt\u00e0.\nLa situazione era cos\u00ec grave da costringere Gallieno ad accorrere lungo i confini danubiani per riorganizzare le forze dopo questa devastante invasione, come testimonierebbe un'iscrizione proveniente dalla fortezza legionaria di Viminacium. Non pass\u00f2 molto tempo che una nuova invasione di Goti percorse il Mar Nero (nel 256), ancora via mare ma questa volta verso la costa occidentale, avanzando fino al lago di \"Fileatina\" (l'attuale Derkos) ad occidente di Bisanzio. Assaltarono quindi Calcedonia, e molte altre importanti citt\u00e0 della Bitinia, come Prusa, Apamea e Cio, mentre Nicomedia e Nicea furono date alle fiamme. Contemporaneamente buona parte dei territori del Nord della provincia delle Tre Dacie (vale a dire tutta la \"Dacia Porolissensis\" e parte della \"Dacia Superiore\") andarono perduti a seguito a una nuova invasione di Goti e Carpi, con la sola eccezione delle zone pi\u00f9 meridionali e prossime al Danubio (ovvero le attuali regioni dell'Oltenia e della Transilvania). Tuttavia la resistenza romana alle invasioni di Goti e Carpi nel sud della provincia fu celebrata l'anno successivo, quando a Gallieno fu attribuito l'appellativo di \"Dacicus maximus\".\nNel 257 Valeriano, preoccupato per l'invasione dei Goti dell'anno precedente, invi\u00f2 un esercito di soccorso, comandato da Lucio Mummio Felice Corneliano ed alle cui dipendenze sembra ci fosse il futuro imperatore Aureliano, per meglio difendere l'importante roccaforte di Bisanzio; l'imperatore, a sua volta, si diresse in Cappadocia e in Bitinia per portar soccorso alle popolazioni di questa provincia, a causa dell'avanzata persiana degli anni precedenti che aveva gettato l'oriente romano nel pi\u00f9 grande sconforto. \u00c8 anche probabile che i vari assalti condotti con successo da parte dei barbari abbiano generato in Sapore I la consapevolezza che un attacco ben programmato e contemporaneo da parte del re dei Sasanidi avrebbe permesso alle sue armate di dilagare nelle province orientali romane, con il proposito di congiungersi ai Goti stessi provenienti dalle coste del Mar Nero.\nFrattanto il fronte renano della Germania inferiore fu sconvolto da nuovi attacchi dei Franchi, i quali riuscirono a spingersi fino a \"Mogontiacum\", dove furono fermati dall'accorrente legio VI Gallicana, di cui era tribuno militare il futuro imperatore Aureliano. Lo stesso Gallieno, lasciato l'Illirico a marce forzate, accorse in Occidente, riuscendo a battere le orde franche probabilmente nei pressi di Colonia e comunque dopo aver ripulito l'intera sponda sinistra del Reno dalle armate dei barbari. Nel 258, ancora i Franchi, compirono una nuova incursione, incuneandosi nei territori imperiali di fronte a Colonia per poi spingersi fino alla Spagna, dove saccheggiarono Tarragona,), fino a Gibilterra e alle coste della Mauretania romana.\nE sempre in questi anni (tra il 258 ed il 260) Quadi, Marcomanni, Iazigi e Roxolani furono responsabili della grande catastrofe che colp\u00ec il \"limes pannonicus\" (la stessa \"Aquincum\" ed l'importante forte di \"Intercisa\" furono saccheggiati), con lo spopolamento delle campagne dell'intera provincia. Nello stesso periodo, Eutropio racconta di una nuova incursione germanica (forse di Marcomanni) che raggiunse Ravenna prima di essere fermata, mentre l'imperatore Valeriano era ancora impegnato sul fronte orientale contro i Sasanidi di Sapore I.\nSempre in questo periodo, Gallieno concesse ad alcune trib\u00f9 di Marcomanni di insediarsi nella Pannonia romana a sud del Danubio, probabilmente per ripopolare le campagne devastate dalle invasioni dei decenni precedenti, e contrasse un matrimonio secondario con la figlia di un loro principe.\nLa fine del padre, Valeriano.\nE mentre Gallieno difendeva i confini occidentali imperiali, il padre Valeriano provava a difendere quelli orientali dai Sasanidi. Sappiamo infatti che gi\u00e0 verso la fine del 252 o agli inizi del 253, Sapore I riprese una violenta offensiva contro le province orientali dell'impero romano. Le truppe persiane occuparono numerose citt\u00e0 della provincia di Mesopotamia (compresa la stessa Nisibis), poi si spinsero in Cappadocia, Licaonia e Siria, dove batterono l'esercito romano accorrente a Barbalissos e si impossessarono della stessa Antiochia, deportando gran parte della sua popolazione (253).\nE cos\u00ec l'imperatore Valeriano fu costretto ad intervenire, riuscendo a riconquistare la capitale della Siria, Antiochia, quello stesso anno (253) o l'anno successivo (254), facendone poi il suo \"quartier generale\" per la ricostruzione dell'intero fronte orientale. Ancora nel 256. gli eserciti di Sapore I sottraevano importanti roccaforti al dominio romano in Siria, tra cui Dura Europos che questa volta, dopo una strenua resistenza, fu definitivamente distrutta insieme all'intera guarnigione romana. I pochi sopravvissuti furono condotti a Ctesifonte e venduti come schiavi. La citt\u00e0 fu saccheggiata al punto che non fu mai ricostruita. Ancora una volta Valeriano fu costretto a reagire, riuscendo a recuperare inizialmente parte dei territori perduti, fino a tutto il 259. Sembra infatti che gi\u00e0 nella primavera del 257 i Romani ebbero la meglio sui Persiani presso \"Circesium\"\nUna nuova invasione compiuta da Sapore I ai danni dell'Impero romano, costrinse per la terza volta Valeriano ad intervenire (nel 260). Il padre di Gallieno, infatti, informato della nuova invasione in Oriente, si rec\u00f2 in tutta fretta ad Antiochia, dove una volta riorganizzato l'esercito marci\u00f2 fino in Cappadocia, dove per\u00f2 incontr\u00f2 la peste che decim\u00f2 il suo esercito, permettendo a Sapore I di continuare a saccheggiare altri territori romani.\nIl racconto della fine di Valeriano, giunto a difendere Edessa dall'assedio persiano, dove i Romani avevano avuto notevoli perdite anche a causa di una pestilenza dilagante, varia molto nelle versioni romane. Secondo Zosimo, Valeriano, recatosi ad un incontro con il re persiano, fu fatto prigioniero a tradimento nell'aprile-maggio del 260:\nLa cattura di Valeriano da parte dei Persiani lasci\u00f2 l'Oriente romano alla merc\u00e9 di Sapore I, il quale condusse una nuova offensiva dal suo \"quartier generale\" di \"Nisibis\", riuscendo ad occupare i territori romani fino a Tarso (in Cilicia), Antiochia (in Siria) e Cesarea (in Cappadocia), compresa l'intera provincia romana di Mesopotamia. Tanto che le \"Res Gestae Divi Saporis\" raccontano che molte migliaia di prigionieri romani furono condotte all'interno dell'Impero sasanide e collocate in Persia, Partia, Susiana ed in Asorestan. Valeriano trascorse cos\u00ec i suoi ultimi giorni di vita in prigionia, sebbene molte furono le richieste da parte di re \"clienti\" vicini a Sapore I, affinch\u00e9 liberassero l'imperatore, temendo una vendetta romana. Ed un'altra fonte persiana racconta che molti dei regni, prima \"clienti\" dei Romani, furono ora costretti a sottomettersi al \"Re dei Re\" persiano, come quello d'Armenia, d'Albania e d'Iberia nel Caucaso fino alle \"porte degli Alani\". Questa era la situazione in Oriente che Gallieno dovette affrontare alla scomparsa del padre.\nDopo la morte di Valeriano (260-267).\nIl figlio Gallieno, trovandosi in quello stesso periodo a dover combattere lungo il fronte del basso Danubio contro i Goti e contemporaneamente a reprimere alcune usurpazioni, non pot\u00e9 intervenire militarmente per liberare il padre. Non prese neppure in considerazione l'ipotesi di un riscatto perch\u00e9 il re persiano avrebbe probabilmente chiesto una cifra esorbitante o la cessione di province nevralgiche per l'impero Egli tent\u00f2 comunque di arginare l'offensiva persiana designando Settimio Odenato, principe di Palmira e cliente di Roma, con il titolo di \"imperator\", \"dux\" e dal 265 \"corrector totius Orientis\" e \"Augustus\" (una forma amministrativa da porre guida e difesa dei confini orientali, come lo era stato in passato con Marco Vipsanio Agrippa per Augusto dal 19 al 14 a.C., o con Gaio Avidio Cassio per Marco Aurelio negli anni 170-175), con l'obiettivo di allontanare sia la minaccia sasanide sia quella dei Goti, che infestavano le coste dell'Asia Minore.\nL'Oriente romano e il regno di Palmira.\nLa controffensiva romana port\u00f2 in Oriente Macriano (\"procurator arcae et praepositus annonae in expeditione Persica\") a radunare a Samosata quello che rimaneva dell'esercito romano in Oriente, mentre il prefetto del pretorio, Ballista, riusc\u00ec a sorprendere i Persiani presso \"Pompeiopolis\", catturando l'harem e molte ricchezze di Sapore I. Frattanto Odenato, che aveva cercato di ingraziarsi in un primo momento le amicizie del sovrano persiano Sapore I, una volta che i suoi doni furono sdegnosamente rifiutati da quest'ultimo, decise di abbracciare la causa di Roma contro i Persiani.\nContemporaneamente l'esercito orientale elesse imperatori Macriano Maggiore e i suoi due figli, Macriano Minore e Quieto. Col supporto del prefetto del pretorio di Valeriano, Ballista, i Macriani tentarono di sconfiggere Gallieno muovendo alla volta dell'Illirico con un esercito di 30.000 armati, ma padre e figlio primogenito vennero sconfitti e uccisi da un generale di Aureolo, mentre Quieto fu deposto da Odenato.\nCon l'approvazione di Gallieno, nel 264 Odenato, raccolto un ingente esercito, pass\u00f2 l'Eufrate e, dopo aspri combattimenti, occup\u00f2 Nisibi, tutta la Mesopotamia romana, recuperando gran parte dell'oriente (compresa probabilmente la stessa Armenia) e costringendo Sapore I alla fuga dopo averlo battuto in battaglia. \u00c8 forse l'anno successivo che riusc\u00ec a battere nuovamente Sapore I nei pressi della capitale dei Persiani, Ctesifonte, riuscendo ad impadronirsi delle concubine del re e di un grande bottino di guerra. Sappiamo che nel 265 quando Gallieno venne a sapere che\nLa \"Historia Augusta\" racconta che quando Odenato mor\u00ec (nel 267), vittima di una congiura del cugino, fu la moglie Zenobia a succedergli, tanto che Gallieno medit\u00f2 di muovere guerra contro i Persiani, inviandovi il generale Aurelio Eracliano, il quale, per\u00f2, sembra fu sconfitto dalle forze palmireni della nuova regina.\nL'Occidente romano, l'impero delle Gallie e le rivolte illiriche.\nIn Occidente Gallieno dovette confrontarsi con la rivolta di Postumo (nel 260), generale a cui Gallieno aveva affidato il comando delle truppe renane (come \"legatus Augusti pro praetore\" della Germania superiore ed inferiore), mentre era impegnato a sedare le rivolte pannonico-mesiche di Ingenuo (sconfitto presso Mursa o Sirmio) e Regaliano; il comando civile era stato invece affidato al figlio di Gallieno, il cesare Cornelio Salonino, anche se il potere effettivo, data la minore et\u00e0 del ragazzo, era nelle mani del prefetto del pretorio Silvano. Dopo aver sconfitto gli Alemanni penetrati nel territorio imperiale, Postumo fu proclamato imperatore dalle truppe dopo uno scontro con Silvano: l'usurpatore fece uccidere Silvano e Salonino, ma non tent\u00f2 mai di espandersi oltre i confini dell'\"Impero delle Gallie\", e Gallieno non riusc\u00ec a recuperare i territori perduti.\nSempre questo stesso anno, i territori che formavano una rientranza tra Reno e Danubio, a sud del cosiddetto limes germanico-retico (gli \"Agri decumates\") furono abbandonati a vantaggio delle popolazioni sveve degli Alemanni. A questo anno sembrano infatti attribuibili i numerosi segni di distruzione lungo questo tratto di \"limes\". Non a caso l'iscrizione rinvenuta sull'altare di Augusta ricorda una vittoria contro le genti germaniche di Semnoni e Iutungi, nell'anno in cui Postumo era gi\u00e0 divenuto augusto e console insieme ad un certo Onoraziano. Non sappiamo, pertanto, se fu Gallieno o Postumo, a decidere il definitivo abbandono di tutti i territori ad est del Reno e a nord del Danubio, a causa delle continue invasioni delle trib\u00f9 germaniche degli Alemanni, o forse anche alla contemporanea secessione della parte occidentale dell'impero di Postumo. Gli Alemanni, che avevano sfondato il \"limes\" retico e attraversato il Passo del Brennero (in numero di 300.000 secondo Giovanni Zonara), si erano spinti in Italia, dove furono intercettati e battuti dalle armate di Gallieno nei pressi di Milano.\nPostumo e i successivi usurpatori, non solo formarono un proprio Senato presso il loro maggiore centro di \"Augusta Treverorum\" e attribuirono i classici titoli di console, Pontefice massimo o tribuno della plebe ai loro magistrati nel nome di \"Roma aeterna\", ma assunsero anche la normale titolatura imperiale, coniando monete presso la zecca di \"Lugdunum\", aspirando all'unit\u00e0 con Roma e, cosa ben pi\u00f9 importante, non pensando mai di marciare contro gli imperatori cosiddetti \"legittimi\" (come Gallieno, Claudio il Gotico, Quintillo o Aureliano), che regnavano su Roma (vale a dire coloro che governavano l'Italia, le province africane occidentali fino alla Tripolitania, le province danubiane e dell'area balcaniche). Essi, al contrario, sentivano di dover difendere i confini renani ed il litorale gallico dagli attacchi delle popolazioni germaniche di Franchi, Sassoni ed Alemanni. L'Imperiu\"m Galliarum\" risult\u00f2, pertanto, una delle tre aree territoriali che permise di conservare a Roma la sua parte occidentale.\nTra Oriente ed Occidente.\nLa morte di Valeriano ebbe pertanto come effetto principale quello di far s\u00ec che i nemici di Gallieno ne approfittassero, sia per minacciare i confini imperiali e le sue province (non potendo Gallieno, da solo, difendere tutti i territori romani), sia sostenendo numerose usurpazioni locali che garantissero la presenza imperiale \"in loco\" (come ad esempio Pisone, Valente, o Mussio Emiliano, oltre ai pi\u00f9 famosi Ingenuo, Regaliano ed Aureolo). E cos\u00ec a partire dal 260 (fino al 274 circa), l'Impero romano sub\u00ec la secessione di due vaste aree territoriali, che per\u00f2 ne permisero anche la sua sopravvivenza:\nEd oltre alle secessioni qui sopra evidenziate, Gallieno dovette far fronte a una serie continua di usurpazioni, per lo pi\u00f9 tra i comandanti delle provincie militari danubiane (periodo denominato dei \"trenta tiranni\"). Egli, costretto a combattere su pi\u00f9 fronti contemporaneamente per difendere la legittimit\u00e0 del suo trono, impieg\u00f2 buona parte delle armate preposte a difesa dei confini imperiali per contrastare molti di questi generali che si erano proclamati imperatori. Il risultato fu di lasciar sguarniti ampi settori strategici del \"limes\", provocando cos\u00ec negli anni 261 e 262 una nuova invasione da parte dei Sarmati in Pannonia. E fu solo in seguito ad un intervento dello stesso Gallieno, che gli invasori furono respinti.\nAncora negli anni 262-264, i Goti compirono nuove incursioni via mare lungo le coste del Mar Nero, riuscendo a saccheggiare Bisanzio, l'antica Ilio ed Efeso.\nGallieno, che pass\u00f2 il resto della sua vita, nel cercare di tenere assieme la \"parte centrale\" dell'intero sistema strategico imperiale romano dalle continue invasioni del periodo, fu aspramente criticato, forse non del tutto a ragione:\nOggi la critica moderna sembra rivalutarne il suo operato per essere riuscito a preservare ci\u00f2 che, a quel tempo, era possibile \"salvare\" territorialmente, creando poi le basi per una riunificazione, avvenuta, poco dopo, sotti gli imperatori illirici (268-282).\nGallieno e il Cristianesimo.\nEusebio di Cesarea loda Gallieno per i suoi editti di libert\u00e0 religiosa. A differenza del padre, che aveva perseguitato i cristiani, una volta diventato l'unico imperatore (260), Gallieno promulg\u00f2 degli editti in cui concedeva la libert\u00e0 di culto, arrivando a restituire alcune propriet\u00e0 confiscate ai cristiani.\nLa \"pace\" instaurata da Gallieno con i cristiani dur\u00f2 fino alle persecuzioni di Diocleziano nel 303. Inoltre la promulgazione di editti riconobbe anche la comunit\u00e0 cristiana, cosa che non era mai accaduta in precedenza.\nRiforma dell'esercito.\nResosi conto dell'impossibilit\u00e0 di proteggere contemporaneamente tutte le province dell'impero con una statica linea di uomini posizionati a ridosso della frontiera, Gallieno svilupp\u00f2 una pratica che era iniziata verso la fine del II secolo sotto Settimio Severo (con il posizionamento di una legione, la legio II Parthica, a pochi chilometri da Roma), ovvero posizionando una riserva strategica di soldati ben addestrati pronti ad intervenire, dove serviva nel minor tempo possibile (contingenti di cavalleria a \"Mediolanum\", \"Sirmio\", \"Poetovio\" e \"Lychnidos\"). In accordo con queste considerazioni, Gallieno attorno agli anni 264-268, o forse poco prima, costitu\u00ec questa riserva strategica centrale (che sar\u00e0 alla base della futura riforma dell'esercito di Diocleziano), formata prevalentemente da unit\u00e0 di cavalleria pesante dotate di armatura (i cosiddetti \"promoti\", tra cui spiccavano gli \"equites Dalmatae\", gli \"equites Mauri et Osroeni\"), poich\u00e9 queste percorrevano distanze maggiori in minor tempo della fanteria legionaria o ausiliaria. Ed ogni volta che i barbari sfondavano il \"limes romano\" e s'inoltravano nelle province interne, la \"riserva strategica\" poteva cos\u00ec intervenire con forza dirompente. La base principale scelta da Gallieno per la nuova armata fu posta a Milano, punto strategico equidistante da Roma e dalle vicine frontiere settentrionali della Rezia e del Norico. Si trattava di un'iniziativa resasi necessaria anche a causa della perdita degli \"Agri decumates\" tra il Reno ed il Danubio, che aveva portato i vicini Germani a trovarsi pi\u00f9 vicini alla penisola italica, centro del potere imperiale.\nLa predisposizione per la cavalleria riguardava non solo le forze ausiliarie e i numeri, ma anche le legioni stesse, dove il numero di cavalieri pass\u00f2 da 120 a 726 per legione. Sembra infatti che Gallieno abbia aumentato il contingente di cavalleria interno alla legione stessa, dove la prima coorte era composta da 132 cavalieri, mentre le altre nove di 66 ciascuna. Questo incremento fu dovuto proprio alla necessit\u00e0 di avere un esercito sempre pi\u00f9 \"mobile\".\nLa riforma di Gallieno, inoltre, toglieva ai senatori ogni carica militare; se in passato i comandanti delle legioni (\"legatus legionis\") provenivano dal Senato a parte quelli che comandavano le legioni egiziane, ora provenivano dalla classe equestre (\"praefectus legionis\"). Gallieno non fece altro che formalizzare una pratica che gi\u00e0 esisteva dall'epoca di Augusto relativamente alle legioni di stanza in Egitto ed ampliata con Settimio Severo, riguardo a quelle di stanza nella nuova provincia di Mesopotamia (come la I e III \"Parthica\") ed in Italia presso il \"castrum\" sui colli Albani, a sud di Roma (\"Legio II Parthica\"). Questo punto della riforma elimin\u00f2, pertanto, in modo definitivo ogni legame tra le legioni e l'Italia, poich\u00e9 i nuovi comandanti, che erano spesso militari di carriera partiti dai gradi pi\u00f9 bassi e arrivati a quelli pi\u00f9 alti, erano interessati pi\u00f9 al proprio tornaconto o al massimo agli interessi della provincia d'origine (in particolare a quelle Illiriche; vedi anche Imperatori illirici), ma non a Roma.. I generali che comandavano questa forza, quindi, avevano nelle loro mani un potere incredibile e non \u00e8 un caso che futuri \"augusti\" come Claudio II il Gotico o Aureliano ricoprissero questo incarico prima di diventare imperatori.\nPolitica culturale, artistica del periodo.\nIl periodo in cui Gallieno regn\u00f2 da solo (260-268) fu caratterizzato anche da un rifiorire delle arti e della cultura, con la creazione di un ponte tra la cultura classica dell'epoca degli Antonini e quella post-classica della Tetrarchia. Tale periodo vide un cambiamento nella visione dei rapporti tra uomo e divino e tra uomini, un movimento che consciamente tent\u00f2 di far rinascere la cultura classica ed ellenica, come si pu\u00f2 osservare dalla monetazione e dalla ritrattistica imperiale.\nFu questo periodo che vide fiorire il Neoplatonismo, il cui maggior rappresentante, Plotino, fu amico personale di Gallieno e Salonina. Plotino, secondo quanto riporta il suo allievo Porfirio (\"Vita di Plotino\", XII), avrebbe richiesto a Gallieno il permesso di restaurare una citt\u00e0 della Campania in rovina, cui avrebbe dato il nome di Platonopoli, per vivervi secondo le \"leggi platoniche\", conducendovi, cio\u00e8, come spiega Francesco Adorno, una vita platonica, una vita filosofica.\nI ritratti di Gallieno si rifanno allo stile classico-ellenistico di quelli di Adriano, ma la nuova spiritualit\u00e0 \u00e8 evidente dallo sguardo verso l'alto e dalla palese immobilit\u00e0 del ritratto, che danno un senso di trascendenza e immutabilit\u00e0. Lo stesso imperatore rinnov\u00f2 i legami con la cultura ellenica rafforzati da Adriano e Marco Aurelio, recandosi in visita ad Atene, diventando arconte eponimo e facendosi iniziato ai misteri di Demetra.\nTale slancio verso il trascendente e la divinit\u00e0 \u00e8 rimarcato dalle emissioni numismatiche di Gallieno. L\u00ec dove l'imperatore si trovava per far sentire la propria presenza in zone dell'impero minacciate, la zecca locale coniava monete in cui gli dei (tra cui Giove in diverse incarnazioni, Marte, Giunone, Apollo, Esculapio, Salus...) venivano ritratti come protettori dell'imperatore, direttamente o tramite gli animali che li rappresentavano. Un posto particolare fu quello del Sol Invictus, che venne identificato come \"comes Augusti\", \"compagno dell'augusto\": tale divinit\u00e0 era particolarmente venerata dai soldati, ancor di pi\u00f9 da quelli orientali, dei quali Gallieno cercava il favore e il sostegno.\nDurante il suo regno, quando non fu impegnato in campagne militari, soggiorn\u00f2 pi\u00f9 frequentemente a Milano che a Roma, dove tuttavia cerc\u00f2 di realizzare il grandioso progetto di erigere una statua colossale di se stesso in veste di Sol Invictus, mai portata a termine, sulla sommit\u00e0 del colle Esquilino, all'interno degli \"Horti Liciniani\", di sua propriet\u00e0, che accoglievano la sua residenza extraurbana ricordata come \"Palatium Licinium\", un complesso di strutture edilizie all'interno dei grandiosi giardini, che permettevano all'imperatore di ospitare l'intera corte e che comprendevano sale per banchetti e piscine.\nGli ultimi anni (267-268).\nSembra che nel corso del 267, Gallieno, grazie all'appoggio di Aureolo (\"magister equitum\") ed alla perizia militare del suo \"magister militum\", Claudio (\"dux totius Illyrici\"), combatt\u00e9 con successo le armate galliche secessioniste di Postumo, il quale aveva preferito associare al potere un certo Vittorino, richiedendo anche aiuto alle vicine trib\u00f9 germaniche dei Franchi. Quando forse la vittoria finale era vicina, tanto da ipotizzare una riunificazione dell'impero delle Gallie al potere centrale di Roma, con la fine del 267-inizi del 268 una nuova ed immensa invasione da parte dei Goti (unitamente a Peucini, Eruli e a numerosi altri popoli) prese corpo dalla foce del fiume Tyras (presso l'omonima citt\u00e0), dando inizio al pi\u00f9 sorprendente e devastante assalto di questo terzo secolo, che sconvolse le coste e l'entroterra delle province romane di Asia Minore, Tracia e Acaia affacciate sul Ponto Eusino e sul Mare Egeo.\nSembra che l'enorme armata si divise in almeno tre colonne:\nE mentre i Goti impegnavano lo stesso imperatore Gallieno in Tracia ed Illirico, una nuova orda di Alemanni riusciva a penetrare nell'Italia settentrionale attraverso il passo del Brennero (nel 268), approfittando dell'assenza dell'esercito imperiale, impegnato a fronteggiare sia la devastante invasione dei Goti in Mesia, Acaia, Macedonia, Ponto ed Asia, sia l'usurpatore Aureolo, che si era fortificato a Milano.\nTornato a Milano, dopo aver affidato il comando della guerra contro i Goti a Marciano, si apprest\u00f2 ad assediare Aureolo che qui si era richiuso, con la speranza di ricevere aiuto da parte di Postumo. Ma Aureolo, che aveva ormai perduto ogni speranza, fece spargere voci nel campo dell'imperatore, che inneggiavano contro Gallieno. Alcuni comandanti, stanchi dell'imperatore, ordirono una congiura e dissero al principe che Aureolo aveva tentato una sortita facendolo uscire dalla sua tenda. Gallieno fu ucciso a tradimento dal comandante della cavalleria dalmata \"Ceronio\" o \"Cecropio\", in un agguato, insieme al fratello Publio Licinio Valeriano. Alla congiura pare non fosse estraneo il suo successore Claudio II il Gotico (Marco Aurelio Claudio), anche se alcuni storici (anche coevi) affermarono che Gallieno mor\u00ec in conseguenza di una brutta ferita riportata durante lo svolgersi dell'assedio. Tra gli organizzatori c'era il suo prefetto del pretorio Aurelio Eracliano.\nAurelio Vittore sostiene che Gallieno sul letto di morte design\u00f2, quale suo successore, Claudio. Alla notizia della sua morte, i suoi familiari furono assassinati. Mor\u00ec cos\u00ec a cinquanta anni, dopo quindici di regno e fu divinizzato dal Senato per volere del suo successore Claudio II. Fu sepolto presso il suo mausoleo al IX miglio della via Appia, dove una quarantina di anni dopo sar\u00e0 sepolto anche Flavio Severo.\nTitolatura imperiale.\nNonostante l'esiguit\u00e0 della sua carriera politica prima dell'ascesa al trono, Gallieno assunse la titolatura imperiale una volta associato dal padre Valeriano:\nGallieno nella storiografia.\nGli storici di parte senatoria, storicamente avversi alla figura dell'imperatore, hanno ritratto Gallieno come una figura apparentemente controversa. La \"Historia Augusta\", pur evidenziandone i pregi, riporta alcuni presunti episodi:\nLa stessa \"Historia Augusta\" poi per\u00f2 si contraddice scrivendo:\nAl contrario, un'altra tradizione di scrittori greci ne ha offerto, invece, un'immagine opposta, di sovrano saggio e soldato valoroso. Quel che \u00e8 certo \u00e8 che Gallieno svolse energicamente il suo impegno nel corso del periodo pi\u00f9 difficile dell'anarchia militare. Affront\u00f2 le pressioni disgreganti, esterne e interne; suggell\u00f2 l'ormai inevitabile ricambio della classe dirigente tra un'aristocrazia ormai politicamente esaurita e un ceto militare e burocratico sul quale gravava tutto il governo dell'Impero; riorganizz\u00f2 militarmente l'esercito. Si aggiunga che con la sua morte, venne eletto il primo dei cosiddetti Imperatori illirici (per nascita), tutti esperti e validi generali che avevano servito in passato Gallieno durante il suo regno. Si trattava di Claudio II detto il Gotico (che riusc\u00ec ad arginare nel suo breve regno le incursioni gotiche), Aureliano (che riusc\u00ec a riunificare l'Impero, prima riconquistando il regno di Palmira della regina Zenobia e poi l'Impero delle Gallie, governato da Tetrico, guadagnandosi il titolo di \"restitutor orbis\") e di Marco Aurelio Probo (che dal 276 al 282, riusc\u00ec a sconfiggere ripetutamente i barbari del Nord). A questo periodo successe, quindi, dopo un breve regno di Marco Aurelio Caro, la riforma tetrarchica di Diocleziano del 285 (anch'egli imperatore \"illirico\"), che permise la prosecuzione dell'impero romano d'Occidente per altri due secoli e di oltre un millennio dell'impero romano d'Oriente (o Impero bizantino)."}
{"id": "53809", "revid": "125778781", "url": "https://it.wikipedia.org/wiki?curid=53809", "title": "Aureliano", "text": "Militare di carriera, fu elevato alla porpora dai soldati, ma fu ucciso dopo cinque anni di regno. Malgrado la brevit\u00e0 del suo regno, riusc\u00ec a portare a termine dei compiti decisivi affinch\u00e9 l'Impero romano superasse la grave crisi del terzo secolo: fren\u00f2 una serie di invasioni da parte dei barbari, in particolare quella degli Alemanni che si erano spinti sino a Fano; ricompose l'unit\u00e0 dell'Impero, che rischiava di frantumarsi in tre parti tra loro ostili, sottomettendo Zenobia di Palmira e Tetrico nelle Gallie.\nDopo aver assicurato l'unit\u00e0 dell'Impero, Aureliano riorganizz\u00f2 l'economia e ne rafforz\u00f2 il potere centrale. Rese dipendenti dallo stato gli armatori navali e altri collegi professionali d'importanza generale e attu\u00f2 una riforma monetaria cercando di frenare la svalutazione della moneta, agendo principalmente su due leve: sul valore dei nominali e sull'organizzazione delle zecche, che si erano affiancate a quella principale di Roma. \nAureliano intervenne sul piano religioso con l'introduzione del culto del Sol invictus, una divinit\u00e0 originaria di Palmira, identificata con il dio Mitra, molto popolare fra i soldati. Questa devozione ufficiale rafforz\u00f2 il potere imperiale, in quanto il culto solare venne identificato con quello dell'Imperatore. Elev\u00f2 una cinta muraria attorno a Roma, che ne prese il nome.\nBiografia.\nOrigini familiari (214-234).\nLucio Domizio Aureliano nacque nella Pannonia inferiore, nei dintorni di Sirmio, il 9 settembre 214 o 215 da una famiglia di modeste condizioni. Il padre era colono di un certo senatore Aurelio, mentre la madre sarebbe stata una sacerdotessa del Sole. \u00c8 perci\u00f2 possibile che, essendo Domizio il nome paterno, il futuro imperatore abbia preso il cognome Aureliano dalla madre Aurelia, probabilmente una liberta del senatore Aurelio. Non si sa se il padre avesse una qualche parentela con la gens Domitia, a cui appartenne l'imperatore Nerone.\nIl culto del Sole si era gi\u00e0 esteso alla fine del II secolo, particolarmente nelle regioni danubiane, portatovi dai soldati che, come il padre di Aureliano, smesso il servizio, vi si stabilivano come contadini. A Roma tale culto risulta essere stato praticato dalla \"gens\" Aurelia cos\u00ec che appare naturale che anche la madre di Aureliano abbia praticato la religione solare e che ad essa sia stato devoto anche il figlio Aureliano. Di altri familiari, si sa soltanto che ebbe almeno una sorella un figlio della quale egli, divenuto imperatore, far\u00e0 uccidere.\nCarriera militare (234-268).\nLe regioni danubiane erano e rimasero a lungo terra di reclutamento militare delle legioni dell'Impero e Aureliano fu probabilmente arruolato intorno ai venti anni. Si sa che intorno al 242 prese parte come comandante di una coorte ai combattimenti contro i Sarmati che avevano invaso l'Illiria e qualche anno dopo, tribuno della cosiddetta Legio VI Gallicana, combatt\u00e9 i Franchi a Magonza, nei pressi del Reno. Il nome di quella legione, cos\u00ec indicato dalla \"Historia Augusta\", \u00e8 per\u00f2 inesistente: si trattava in realt\u00e0 di una legione proveniente dalla Britannia. Anni dopo Aureliano sarebbe poi passato per Antiochia, in occasione della sua partecipazione a un'ambasceria in Persia.\nAureliano \u00e8 menzionato ancora in Gallia nel 256, quando vi giunge Gallieno mentre nel 257, avrebbe assunto, in assenza del comandante Ulpio Crinito, la responsabilit\u00e0 della difesa del Basso Danubio, battendo i Goti invasori. Si racconta che l'imperatore Valeriano, preoccupato per l'invasione dei Goti dell'anno precedente, invi\u00f2 un esercito di soccorso, comandato da Lucio Mummio Felice Corneliano, alle dipendenze di quest'ultimo sembra ci fosse il futuro imperatore Aureliano, per meglio difendere l'importante roccaforte di Bisanzio. Poco tempo dopo, il fronte renano della Germania inferiore fu sconvolto da nuovi attacchi dei Franchi, i quali riuscirono a spingersi fino a Mogontiacum, dove furono fermati dall'accorrente legio VI Gallicana, di cui era tribuno militare il futuro imperatore Aureliano. Lo stesso Gallieno, lasciata l'Illiria a marce forzate, accorse in Occidente, riuscendo a battere le orde franche probabilmente nei pressi di Colonia e comunque dopo aver ripulito l'intera sponda sinistra del Reno dalle armate dei barbari.\nIl 268 \u00e8 un anno di gravi minacce per l'Impero: a nord premono i Germani e nei Balcani i Goti, mentre il ribelle Aureolo \u00e8 assediato dall'armata imperiale a Milano. \u00c8 proprio qui che i generali ordiscono una congiura. Il prefetto del pretorio Eracliano, Marciano, Claudio e Aureliano, allora magister equitum, decidono di sbarazzarsi di Gallieno, sembra seguendo un piano predisposto dallo stesso Aureliano: Gallieno viene ucciso e Claudio \u00e8 proclamato imperatore, mentre anche Aureolo, pur essendosi arreso, viene assassinato.\nAscesa al trono (268-270).\nUna volta che Claudio il Gotico fu acclamato imperatore, ottenne la resa di Aureolo, il quale venne messo a morte ed ucciso, per volont\u00e0 di Aureliano, contro il parere dello stesso Claudio. Dopo aver affidato ad Aureliano la conduzione della guerra contro i barbari della Meotide (Eruli e Goti), oltre al comando generale della cavalleria \"mobile\" (\"magister equitum\"), come testimonia la stessa \"Historia Augusta\": \nAureliano, divenuto cos\u00ec il braccio destro di Claudio, combatt\u00e9 subito dopo contro gli Alemanni, a fianco del suo imperatore, contribuendo a sconfiggerli sulle rive del lago di Garda. Nel 269, dopo che per alcuni mesi i Goti erano stati tenuti a bada dalle armate romane di Marciano, il nuovo imperatore Claudio II riusc\u00ec a raggiungere il teatro degli scontri ed a riportare una vittoria decisiva su queste genti nella battaglia di Naisso, dove si racconta persero la vita ben cinquantamila barbari. I sopravvissuti alla battaglia di Naisso, proteggendosi con i carri, si diressero in Macedonia. Durante la lunga marcia sulla via del ritorno, molti dei barbari morirono insieme alle loro bestie, oppressi dalla fame; altri furono uccisi in un nuovo scontro con la cavalleria romana degli \"equites Delmatae\", la riserva strategica mobile appena istituita da Gallieno. La marcia dei Goti prosegu\u00ec in direzione orientale verso il monte Hemaus. Tuttavia i barbari, seppure circondati dalle legioni, riuscirono a procurare non poche perdite alla fanteria romana, che fu salvata solo grazie all'intervento della cavalleria affidata ad Aureliano, alleviando la sconfitta. Sembra che Aureliano partecip\u00f2 alle operazioni contro i Goti, insieme a Quintillo, fratello di Claudio il Gotico.\nCon l'inizio del 270, quando ancora Claudio era impegnato a fronteggiare la minaccia gotica, una nuova invasione di Iutungi torn\u00f2 a procurare ingenti danni in Rezia e Norico. Claudio, costretto ad intervenire con grande prontezza, affid\u00f2 il comando balcanico ad Aureliano, mentre egli stesso si dirigeva a \"Sirmio\", suo quartier generale, da dove poteva meglio controllare ed operare contro i barbari. ma moriva poco dopo in seguito ad una nuova epidemia di peste scoppiata tra le file del suo esercito.\nClaudio aveva lasciato ad Aquileia un presidio di truppe al comando del fratello Quintillo, al quale il Senato confer\u00ec la carica imperiale. Saputo della morte di Claudio e della nomina di Quintillo, Aureliano concluse rapidamente la guerra contro i Goti in Tracia e nelle Mesie, ponendo fine agli assedi di \"Anchialus\" (nei pressi della moderna Pomorie, lungo le coste bulgare del Mar Nero) e di \"Nicopolis ad Istrum\". Recatosi poco dopo anch'egli a \"Sirmio\", qui ricevette l'acclamazione imperiale da parte delle truppe di stanza in Pannonia, era consapevole del fatto che fosse imperativo affrontare al pi\u00f9 presto gli Iutungi che avevano sfondato il fronte danubiano. A questa notizia Quintillo, che era rimasto ad Aquileia, abbandonato dai suoi stessi soldati, prefer\u00ec suicidarsi.\nRegno (270-275).\nInvasioni lungo il \"limes\" danubiano (270-271).\nGli Iutungi avevano puntato soltanto a fare bottino, dopo il mancato versamento dei sussidi promessi dai precedenti imperatori; venuti a conoscenza dell'arrivo del nuovo sovrano e ormai soddisfatti di quanto razziato nel corso dell'inverno, tentarono di ritirarsi, ma furono intercettati dai Romani nei pressi del Danubio e battuti, anche se non in modo definitivo. Le loro richieste di un rinnovo del precedente trattato di pace e del riconoscimento di nuovi sussidi, furono per\u00f2 rifiutati da Aureliano, il quale concesse loro solo la possibilit\u00e0 di far ritorno alle terre natie senza bottino. La pace siglata tra l'impero e le popolazioni germaniche defin\u00ec la politica del nuovo imperatore nei confronti dei barbari. Egli neg\u00f2, infatti, ogni qualsivoglia compenso in cambio di un loro \"foedus\", che avrebbe reso l'impero tributario dei suoi stessi federati.\nDiscese quindi a Roma, per prendere ufficialmente possesso della dignit\u00e0 imperiale dalle mani del Senato. Prendendo il potere, Aureliano trovava l'Impero diviso in tre parti: la Gallia e la Britannia, che costituivano l'impero gallo-romano, soggetto a Tetrico, e che si trovava in piena crisi interna e doveva guardarsi dalle incursioni d'oltre Reno delle trib\u00f9 germaniche; in Oriente, la Siria, l'Asia minore e l'Egitto erano soggette al Regno di Palmira di Zenobia e del figlio Vaballato, e guardavano le frontiere sasanidi. L'Impero romano propriamente detto era costituito dall'Italia, dai Balcani, dalla Grecia e dalle province africane, Egitto escluso. Aureliano aveva a disposizione 14 legioni e tutta la frontiera danubiana da vigilare da Iutungi, Alamanni, Marcomanni, Quadi, Iazigi, Goti, Alani, Eruli e Roxolani.\nAureliano, pur deciso a ricostituire l'Impero, doveva guadagnare tempo, a causa delle insufficienti risorse militari: egli poteva infatti ricorrere soltanto a un esercito provato da anni di continue campagne. A vigilare l'Impero gallo-romano di Tetrico, che non era in grado di predisporre alcuna politica di espansione, poteva bastare il corpo militare stanziato nella provincia narbonense agli ordini di Giulio Placidiano, ma nei confronti del regno di Palmira, in piena espansione, dovette piegarsi a ricorrere alle concessioni, riconoscendo a Vaballato il possesso delle province orientali, i titoli di \"Vir consularis\", \"Rex\", \"Imperator\" e \"Dux Romanorum\" e il diritto di battere moneta con la sua effigie sul diritto, mentre sul rovescio appariva quella di Aureliano. In questo modo veniva garantita, almeno formalmente, l'unit\u00e0 dell'Impero, secessione di Tetrico a parte.\nE mentre Aureliano si trovava ancora a Roma, una nuova invasione gener\u00f2 il panico, questa volta nelle province di Pannonia superiore ed inferiore (novembre del 270), che evidentemente Aureliano aveva sguarnito per recarsi in Italia a respingere l'invasione degli Iutungi. Si trattava questa volta dei Vandali Asdingi, insieme ad alcune bande di Sarmati Iazigi. Anche in questa circostanza il pronto intervento dell'imperatore in persona costrinse queste popolazioni germano-sarmatiche a capitolare ed a chiedere la pace. Aureliano costrinse i barbari a fornire in ostaggio molti dei loro figli, oltre ad un contingente di cavalleria ausiliaria di duemila uomini, in cambio del ritorno alle loro terre a nord del Danubio. Per questi successi ottenne l'appellativo di \"Sarmaticus maximus\".\nEra appena cessata questa minaccia, che gi\u00e0 una nuova si profilava all'orizzonte. Questa volta si trattava di un'importante invasione congiunta di Alemanni, Marcomanni e forse di alcune bande di Iutungi (Dessippo parla esplicitamente di una nuova invasione degli Iutungi, che ancora flagellava il suolo italico). Aureliano, anche questa volta, fu costretto ad accorrere in Italia, ora che questi popoli avevano gi\u00e0 forzato i passi alpini. Raggiunta la Pianura padana a marce forzate percorrendo la via Postumia, fu inizialmente sconfitto dalla coalizione dei barbari presso Piacenza, a causa di un'imboscata.\nNel prosieguo della campagna, i barbari per\u00f2, per avidit\u00e0 di bottino, si divisero in numerose bande armate, sparpagliate nel territorio circostante. Aureliano, radunate nuovamente le armate dopo la sconfitta subita e deciso a seguirli nella loro marcia verso sud, riusc\u00ec a ribaltare le sorti della guerra. \nI barbari infatti avevano continuato a saccheggiare le citt\u00e0 della costa adriatica come Pesaro e Fano. e forse con qualche banda armata erano addirittura penetrati fin nell'interno dell'Italia, come in Abruzzo, compiendo qua e l\u00e0 dei saccheggi.\nTuttavia Non molto distante da quest'ultima citt\u00e0, lungo la via Flaminia sulle sponde del fiume Metauro, l'imperatore riusc\u00ec a batterli una prima volta e poi una seconda volta, in modo risolutivo, sulla strada del ritorno nei pressi di Pavia. In seguito a quest'ultima invasione, si provvedette (fu forse al tempo di Diocleziano) a sbarrare la strada a possibili e future invasioni, fortificando il corridoio che dalla Pannonia e dalla Dalmazia immette in Italia attraverso le Alpi Giulie: il cosiddetto \"Claustra Alpium Iuliarum\".\nUna volta terminata la campagna in Italia, nel dirigersi in Oriente per combattere la regina Zenobia del regno di Palmira, batt\u00e9 Goti e Carpi che gli muovevano contro, ed attraversato il Danubio, uccise il capo dei Goti, un certo Cannabaude, insieme a 5.000 dei suoi armati. Per questi successi il Senato gli confer\u00ec l'appellativo di \"Gothicus maximus\".\nAbbandono della Dacia traianea (271-274).\nLa Dacia venne sconvolta con la crisi del III secolo da continue invasioni da parte dei barbari, anche a causa della forma dei suoi territori che si prolungavano al di l\u00e0 del limes danubiano, nell'immenso \"mare barbarico\" della Sarmazia. Gi\u00e0 nel 256 l'imperatore Gallieno fu costretto ad abbandonare buona parte dei territori del Nord delle Tre Dacie (vale a dire tutta la \"Dacia Porolissensis\" e parte della \"Dacia Superiore\"), in seguito ad una nuova invasione di Goti e Carpi. Una volta attraversata la catena montuosa dei Carpazi, gli invasori riuscirono infatti a cacciare i Romani dalla zona settentrionale, con la sola eccezione delle zone pi\u00f9 meridionali e prossime al Danubio (ovvero le attuali regioni dell'Oltenia e della Transilvania). Questi eventi sono stati tramandati da un breve passo di Eutropio e confermati dai numerosi scavi archeologici della zona, che testimoniano una totale cessazione delle iscrizioni e delle monete romane nel nord del Paese a partire proprio dal 256. \u00c8 inoltre attestata la presenza di alcuni ufficiali delle legioni V \"Macedonica\" e XIII \"Gemina\" nei pressi di Poetovio, a conferma di un principio di \"svuotamento\" delle guarnigioni delle Tre Dacie a vantaggio della vicina Pannonia. Tuttavia la resistenza romana alle invasioni di Goti e Carpi nel sud della provincia fu celebrata l'anno successivo, quando a Gallieno fu attribuito l'appellativo di \"Dacicus Maximus\".\nL'ultimo atto doveva per\u00f2 consumarsi quindici anni pi\u00f9 tardi, quando, oltre alla secessione in Occidente dell'Impero delle Gallie ed in Oriente del Regno di Palmira, Aureliano venne costretto dalla continua pressione dei barbari ad evacuare la provincia delle Tre Dacie, sotto i crescenti colpi da parte soprattutto di Goti (in particolare, della trib\u00f9 dei Tervingi) e Carpi, oltre ai Sarmati Iazigi della piana del Tibisco. Evidentemente quando Aureliano subentr\u00f2 a Claudio nell'impero (estate del 270), la situazione nella provincia d'oltre Danubio era ormai irrimediabilmente compromessa e prossima all'abbandono definitivo, come accadde tra il 271 ed il 274.\nEgli, sgombrando l'area a nord del Danubio, decise di formare tuttavia una nuova provincia di Dacia a sud del corso del grande fiume, scorporando due nuove regioni dalla Mesia inferiore: la \"Dacia Ripense\" e la \"Dacia Mediterranea\". L'abbandono definitivo della Dacia fu completato tra il 271 ed il 273.\nLe conseguenze dell'abbandono romano del bacino carpatico gener\u00f2 non solo nuove tensioni tra Goti e Gepidi ad oriente e Iazigi ad occidente, a causa del contatto tra le varie trib\u00f9, ma permise anche di rafforzare le frontiere del medio-basso corso del Danubio con il ritiro di due intere legioni (legio V Macedonica e legio XIII Gemina, posizionate ora ad Oescus e Ratiaria) ed un consistente numero di unit\u00e0 ausiliarie, per un totale complessivo di oltre quarantacinquemila armati.\nL'abbandono della \"Dacia Traiana\" dei romani \u00e8 menzionato dalla Historia Augusta e da Eutropio nel suo \"Breviarium\", libro IX:\nFine di Zenobia di Palmira e recupero dell'Oriente romano (272-273).\nIn Oriente fu il Regno di Palmira a subentrare a Roma nel governo delle province dell'Asia minore, di Siria ed Egitto, difendendole dagli attacchi dei Persiani, prima con Odenato (262-267), nominato da Gallieno \"Corrector Orientis\", e poi con la sua vedova secessionista, Zenobia (267-271). Durante il regno di Valeriano il principe di Palmira, Settimio Odenato, appartenente ad una famiglia che aveva ottenuto la cittadinanza romana sotto Settimio Severo, dopo un fallito tentativo di alleanza col sovrano sasanide, Sapore I, figlio di Ardashir I, si era avvicinato al proprio imperatore, Valeriano, che, nel 258 l'aveva riconosciuto \"vir consularis\". L'Imperatore romano era stato per\u00f2 sconfitto nel 260, nella battaglia di Edessa e fatto prigioniero da Sapore I. L'intervento di Odenato fu provvidenziale per le sorti dell'Oriente romano. Il principe palmireno riusc\u00ec, infatti, a procurare notevoli perdite al nemico, tanto che l'imperatore Gallieno, gli confer\u00ec numerosi titoli onorifici, tra cui quello di \"Palmyrenicus Maximus\" e \"dux Romanorum\".\nLe successive campagne militari di Odenato contro i Sasanidi, portarono alla riconquista della fortezze delle ex-province romane di Mesopotamia e Cappadocia, e portarono le armate-romano-palmirene fino ad assediare Sapore I nella sua capitale di Ctesifonte. Queste vittorie fruttarono a Gallieno il titolo onorifico di \"persicus maximus\", ad Odenato quello di \"Corrector Orientis\", con giurisdizione su buona parte delle province romane orientali. In seguito, a Odenato fu riconosciuto il titolo di \"re dei re\", che lo contrapponeva al Gran re di Persia, Sapore I. I confini del potere di Odenato, in quegli anni, si estendevano a nord, dai monti del Tauro, a sud, fino al golfo Arabico (comprendendo Cilicia, Siria, Mesopotamia ed Arabia).\nAureliano, una volta ottenuta la porpora imperiale ed aver reso sicuri i confini danubiani imperiali, decise che era giunto il momento di riunificare l'impero romano. Egli condusse, pertanto, a partire dal 272 una serie di campagne militari contro la regina di Palmira Zenobia, che aveva usurpato il titolo del marito, \"corrector Orientis\", staccando di fatto tutte le province orientali (Cilicia, Siria, Mesopotamia, Cappadocia ed Egitto) dall'Impero centrale. L'esito finale fu la riunificazione di tutti i territori orientali al potere centrale e legittimo di Roma. Per il suo trionfo Aureliano venne ricordato non solo come \"Palmyrenicus maximus\", ma anche come \"Adiabenicus\", \"Parthicus maximus\" e \"Persicus maximus\".\nSempre nel 272, di ritorno da una nuova campagna orientale contro Zenobia, l'imperatore fu costretto ad intervenire in Mesia e Tracia, per una nuova incursione da parte dei Carpi. Questi ultimi furono respinti ed in buona parte insediati nei territori romani lungo la frontiera del basso corso del Danubio, tanto da meritargli l'appellativo di \"Carpicus maximus\".\nFine dell'impero delle Gallie e recupero dell'Occidente romano (273-274).\nAd ovest gli usurpatori dell'Impero delle Gallie, come Postumo (260-268), Leliano (268), Marco Aurelio Mario (268-269), Vittorino (269-271), Domiziano II (271) e Tetrico (271-274), riuscirono a difenderne i confini delle province di Britannia, Gallia e Spagna. Scrive Eutropio:\nPostumo era riuscito, infatti, a costituire un impero in Occidente, centrato sulle provincie della Germania inferiore e della Gallia Belgica e al quale si unirono poco dopo tutte le altre province galliche, britanniche, ispaniche e, per un breve periodo, anche quella di Rezia.\nQuesti imperatori non solo formarono un proprio Senato presso il loro maggiore centro di Treviri e attribuirono i classici titoli di console, Pontefice massimo o tribuno della plebe ai loro magistrati nel nome di \"Roma aeterna\", ma assunsero anche la normale titolatura imperiale, coniando monete presso la zecca di Lugdunum, aspirando all'unit\u00e0 con Roma e, cosa ben pi\u00f9 importante, non pensando mai di marciare contro gli imperatori cosiddetti \"legittimi\" (come Gallieno, Claudio il Gotico, Quintillo o Aureliano), che regnavano su Roma (vale a dire coloro che governavano l'Italia, le province africane occidentali fino alla Tripolitania, le province danubiane e dell'area balcaniche). Essi, al contrario, sentivano di dover difendere i confini renani ed il litorale gallico dagli attacchi delle popolazioni germaniche di Franchi, Sassoni ed Alemanni. L\"Imperium Galliarum\" risult\u00f2, pertanto, una delle tre aree territoriali che permise di conservare a Roma la sua parte occidentale.\nNel 273, dopo aver riconquistato le province orientali, l'imperatore romano Aureliano inizi\u00f2 la sua campagna contro l'Impero delle Gallie, allo scopo di riportare le province secessioniste all'interno dell'impero. Tetrico, dopo aver assunto il primo consolato congiunto con il figlio nel 274, si mosse a sud con l'esercito. e si scontr\u00f2 con Aureliano nella Battaglia di Chalons (febbraio o marzo 274), nei pressi di Ch\u00e2lons-sur-Marne, nella quale fu catturato assieme al figlio. Nel marzo del 274 la zecca di Lione smise di coniare monete per l'ultimo imperatore delle Gallie e inizi\u00f2 la coniazione a nome di Aureliano, \"Restitutor Orbis\". L'ultimo tentativo di secessione fu rappresentato dalla rivolta di Faustino a Treviri, che per\u00f2 fu rapidamente soppressa.\nA partire dallo stesso Claudio il Gotico, ma soprattutto con il successore, Aureliano, l'ideale unitario dell'Impero romano pot\u00e9 concretizzarsi con la sconfitta prima di Zenobia e Vaballato in Oriente (regno di Palmira) nel 272 e poi di Tetrico in Occidente (Impero delle Gallie) nel 274 al termine della battaglia presso i Campi Catalauni. Per tale azione egli ricevette il titolo di \"Restitutor Orbis\" dal Senato romano e celebr\u00f2 un magnifico trionfo. Per la sua tempra di guerriero fu soprannominato \"manus ad ferrum\" (mano sulla spada).\nTetrico e Zenobia, al termine del Trionfo celebrato in Roma poco dopo, non furono per\u00f2 giustiziati. Al contrario il primo fu nominato governatore della Lucania, mentre la regina orientale fu insediata a Tibur e le fu dato un senatore romano come marito. Un giusto riconoscimento per aver \"salvato\" i confini del vecchio impero contro le invasioni dei barbari in Occidente e dei Sasanidi in Oriente.\nVerso la fine del 274 o gli inizi del 275, una nuova incursione da parte dei Germani d'oltre Danubio si rivers\u00f2 nella provincia di Rezia, tanto da richiedere un nuovo intervento dell'imperatore in persona, prima di recarsi in Oriente, dove aveva intenzione di intraprendere una nuova campagna contro i Sasanidi, al fine di recuperare i territori perduti della provincia romana di Mesopotamia.\nPolitica sociale e opere pubbliche.\nL'opera pubblica pi\u00f9 importante costruita a Roma da questo imperatore sono le mura aureliane (270-273), sintomo di come ormai non si ritenesse pi\u00f9 sicura nemmeno la capitale. Pur con le inevitabili aggiunte, restauri e occasionali manomissioni, sono tutt'oggi la cerchia che delimita il centro storico della citt\u00e0 di qua dal Tevere, confine urbano fino all'epoca moderna. Le mura si presentano oggi in un buono stato di conservazione per la maggior parte del loro tracciato. Nell'antichit\u00e0 correvano per circa 19 km, mentre oggi ne rimangono per un tracciato complessivo di 12,5\u00a0km.\nL'intera struttura si componeva di muro merlato, intervallato ogni 30 metri da 381 torri a pianta rettangolare, e da 17 o 18 porte principali.. Solo ai lati delle porte si trovavano torri cilindriche, ma \u00e8 dubbio se fossero inizialmente cos\u00ec o se la forma a pianta circolare sia frutto del restauro realizzato da Onorio. Nei punti orograficamente pi\u00f9 scoscesi la parte interna del muro era rinforzata da un terrapieno. Le porte, erano generalmente di tre tipi, a seconda dell'importanza che all'epoca rivestivano le strade che da esse si dipartivano: le pi\u00f9 importanti si componevano di due arcate gemelle, avevano una pavimentazione in travertino ed erano affiancate da due torri cilindriche; una sola arcata avevano quelle porte a cui si riconosceva un'importanza secondaria, con pavimentazione in \"opus latericium\", attico in travertino e due torri cilindriche; al terzo tipo appartenevano porte costituite da una semplice arcata e affiancate dalle comuni torri quadrangolari.\nDi questo periodo si ricorda anche la costruzione del tempio del Sole, dedicato dall'imperatore Aureliano al dio \"Sol Invictus\" nel 275, per sciogliere il voto fatto in occasione della sua conquista di Palmira nel 272. Per il culto fu istituito un collegio di \"pontifices (Dei) Solis\" e dei giochi annuali con corse nel circo, oltre a giochi quadriennali (\"agon Solis\") da tenersi al termine dei \"Saturnalia\". Dalle fonti sappiamo che si trovava nella \"regio VII \"Via Lata\"\", nel \"Campus Agrippae\", che fu ornato con il bottino di guerra preso a Palmira e che era circondato da portici, dove aveva sede il deposito dei \"vina fiscalia\", vino venduto a prezzo ridotto alla plebe di Roma a partire dall'epoca di Aureliano. La localizzazione coincide con l'attuale piazza di San Silvestro, presso la chiesa di San Silvestro in Capite.\nPolitica religiosa: il culto del Dio Sole.\nNell'anno 274 Aureliano introdusse a Roma il culto del \"Sol Invictus\", cercando di imporlo come culto di stato. Edific\u00f2 un santuario (situato nel \"Campus Agrippae\", l'attuale piazza San Silvestro) dedicato a questa divinit\u00e0 e proclam\u00f2 (per la prima volta in Occidente) il 25 dicembre giorno di festa in onore del nuovo dio: il \"Dies Natalis Solis Invicti\". L'imperatore stesso si dichiar\u00f2 suo supremo sacerdote, e che il potere gli fosse stato concesso direttamente da esso, inaugurando cos\u00ec la quasi bimillenaria formula dei re che stanno sul trono \"per grazia di Dio\". La festa del \"Dies Natalis Solis Invicti\" divenne via via sempre pi\u00f9 importante in quanto si innestava, concludendola, sulla festa romana pi\u00f9 antica, i Saturnali.\nAureliano aveva appena concluso la riunificazione dell'Impero romano, reduce dalla vittoria sulla regina Zenobia del Regno di Palmira. La vittoria era stata resa possibile dallo schierarsi della citt\u00e0-Stato siriana Emesa a fianco dell'esercito romano in un momento di sbandamento delle milizie: Aureliano all'inizio della battaglia decisiva disse di aver avuto la visione benaugurante del dio Sole, venerato ad Emesa.\nCome pi\u00f9 tardi Costantino I con il Cristianesimo, Aureliano vedeva nell'adozione del culto del Sol Invictus un forte elemento di coesione culturale e politica dell'Impero, dato che, in varie forme, il culto del Sole era gi\u00e0 presente in molte regioni dell'impero, dall'Egitto all'Anatolia, tra le popolazioni celtiche e quelle arabiche, tra i Greci e gli stessi Romani.\nInoltre, Aureliano ordin\u00f2 che il primo giorno della settimana fosse dedicato al dio Sole, chiamandolo \"Dies Solis\", cio\u00e8 appunto \"giorno del sole\".\nSuccessivamente, nel 383 Teodosio I avendo proibito tutti gli altri culti all'infuori del Cristianesimo, decret\u00f2 che il nome del giorno venisse cambiato in \"Dies Dominicus\"; tuttavia, nel nord Europa, rimase la denominazione decisa da Aureliano, da cui derivarono il \"Sonntag\" tedesco ed il \"Sunday\" inglese.\nAmministrazione finanziaria e monetaria.\nPreoccupato per gli intrighi del Senato, che tentava con ogni mezzo di riacquistare l'antico potere perso a favore dell'elemento militare, Aureliano cerc\u00f2 in tutti i modi di accentrare il potere nelle sue mani anche prendendo a pretesto le reali condizioni di corruzione, malversazione e disservizio nei quali versavano la maggior parte dei pubblici uffici, zecca inclusa. E proprio mentre si apprestava ad indagare e punire i reati commessi in relazione alla coniazione delle monete d'argento, ebbe luogo una gravissima sollevazione popolare (274) probabilmente sobillata dagli stessi funzionari della zecca che temevano di essere puniti e che fu domata con molte difficolt\u00e0. La rivolta venne repressa nel sangue, di Felicissimo e dei \"monetarii\" di Roma del 271.\nQuesta fu l'occasione per mettere in atto una nuova riforma monetaria, attuata attorno al 274 allo scopo di risolvere il periodo di crisi del III secolo, denominato dell'anarchia militare, iniziato con la fine della dinastia dei Severi (nel 235), che aveva comportato pesanti conseguenze economiche e sociali. Aureliano era intenzionato a cercare di frenare la svalutazione della moneta agendo principalmente su due leve: sul valore dei nominali e sull'organizzazione delle zecche, che si erano affiancate a quella principale di Roma. Si trattava di una serie ridotta di zecche imperiali, create durante il periodo della crisi del III secolo e collocate soprattutto in posizioni strategiche: da quella di \"Antiochia\" (dal 240?), a quella di \"Colonia Agrippinensium\" (dal 257), Cizico (da Valeriano-Gallieno), \"Lugdunum\" (dal 257), \"Siscia\" (dal 260), Serdica, \"Tripolis\", \"Ticinum\" (mentre la vicina zecca di \"Mediolanum\", aperta dal 257 venne chiusa) e \"Viminacium\" (dal 239).\nSe da una parte favor\u00ec il potenziamento di zecche provinciali imperiali, in modo che potessero operare in modo continuativo, non saltuario come accadeva prima, dall'altra parte ridusse i volumi della zecca di Roma, che impiegava un numero di addetti ormai imponente e difficile da gestire sul piano sociale, chiudendone ben 7 officine su 12, tra quelle preposte alla coniazione di moneta di mistura. Le zecche imperiali non vanno, per\u00f2, confuse con quelle provinciali e/o \"coloniali\" (= prodotte dalle antiche colonie romane), che battevano moneta circolante solo su piccole frazioni dei territori imperiali e che, con la riforma, furono abolite (ad eccezione della zecca d'Alessandria d'Egitto). Si trattava di centinaia di piccole zecche locali, presenti soprattutto nelle province orientali, che emettevano monete di bronzo.\nCi\u00f2 port\u00f2 inevitabilmente ad un aumento considerevole della massa monetaria messa in circolazione, ma anche ad un miglior controllo sulle emissioni, marcando le stesse con le iniziali della zecca ed, in alcuni casi, anche di quelle dell'officina. Si procedette, infine, a cancellare dalle nuove monete di bronzo la vecchia scritta \"S C\", non avendo pi\u00f9 ragione di essere.\nMorte (275).\nMalgrado le oggettive difficolt\u00e0 interne, egli non volle perdere di vista l'ormai secolare \"problema persiano\" e verso la fine dell'estate del 275, si apprest\u00f2 a preparare una spedizione contro i Sasanidi. Raccolto un forte esercito, era ormai nelle vicinanze di Bisanzio dove la flotta avrebbe dovuto trasbordarli dall'altra parte del Bosforo, quando fu assassinato da uno dei suoi segretari, per vendetta privata. L'assassinio dell'imperatore Aureliano produsse in tutto l'impero profondo cordoglio, ma scaten\u00f2 anche nuovi assalti da parte dei barbari lungo i confini settentrionali."}
{"id": "53811", "revid": "123165837", "url": "https://it.wikipedia.org/wiki?curid=53811", "title": "Floriano", "text": "Biografia.\nFloriano nasce a Terni nel 232; probabilmente il fratellastro di Tacito, fu da questi nominato prefetto del pretorio, e, nel 276, si rec\u00f2 con l'imperatore in Asia Minore, per combattere i Goti. Dopo la vittoria sui Goti, Tacito intendeva tornare in Occidente, lasciando il controllo delle operazioni a Floriano, ma a Tyana fu assassinato (giugno 276).\nFloriano si proclam\u00f2 allora imperatore, ottenendo il riconoscimento in Asia Minore e in Occidente; molto presto, per\u00f2, gli si schier\u00f2 contro Marco Aurelio Probo, il quale comandava l'esercito siriano o quello egiziano (o entrambi); allora Floriano smise di inseguire verso nord gli Eruli e port\u00f2 l'esercito verso la Cilicia per affrontare Probo. Floriano aveva l'esercito pi\u00f9 numeroso, ma Probo era un comandante pi\u00f9 capace, e riusc\u00ec ad evitare l'ingaggio. Nell'agosto del 276, a Tarso in Turchia, i due eserciti si preparavano allo scontro decisivo, ma Floriano fu assassinato prima della battaglia da una spia. Aveva regnato per 88 giorni.\nRicopr\u00ec un consolato, probabilmente nel 276."}
{"id": "53812", "revid": "2108263", "url": "https://it.wikipedia.org/wiki?curid=53812", "title": "Giulio Nepote", "text": " Anche se gli fu successore Romolo Augusto, \u00e8 considerato da alcuni storici l'ultimo imperatore legittimo d'Occidente, avendo \"de iure\" detenuto il titolo sino alla morte.\nVita.\nOrigini e ascesa al trono.\nIl dominio dalmata e il legame con Costantinopoli.\nGiulio Nepote era figlio di Nepoziano, \"magister militiae\" tra il 458 circa e il 461, e nipote di Marcellino, \"comes\" della Dalmazia. In seguito all'assassinio dello zio Marcellino avvenuto in Sicilia nel 468, gli successe nel governo della regione dalmata, che all'epoca si estendeva fino fiume Drina e, pur formalmente alle dipendenze dell'Impero romano d'Occidente, era di fatto largamente autonoma. Come gi\u00e0 Marcellino prima di lui, Giulio Nepote intrattenne strette relazioni con l'Impero Romano d'Oriente: fu \"magister militum\" per la Prefettura del pretorio dell'Illirico e giunse persino a sposare una non specificata nipote di Leone I, imperatore d'Oriente, parente della moglie di quest'ultimo, Elia Verina.\nLa nomina ad Augusto d'Occidente e la sconfitta di Glicerio.\nIn Occidente si succedettero gli imperatori Antemio e Anicio Olibrio: dopo la morte di quest'ultimo nel 473, spettava a Leone indicare il nuovo imperatore, ma questi attese a nominare un collega, forse perch\u00e9 preferiva mantenere il controllo diretto sulla parte occidentale dell'impero, o forse per mancanza di candidati di rilievo. \nLeone fu per\u00f2 obbligato ad agire, quando il patrizio Gundobado nomin\u00f2 imperatore Glicerio, un funzionario che rivestiva l'incarico di \"comes domesticorum\": era necessario infatti mettere sul trono d'Occidente un uomo fidato e non una marionetta di Gundobado come Glicerio, motivo per cui non fu accettato da Leone I. La scelta dell'imperatore d'Oriente cadde su Nepote: oltre a confermare la propria autorit\u00e0 sull'Occidente, Leone si sarebbe liberato di una possibile minaccia alla corte orientale.\nNel 474, dopo aver atteso la fine dell'inverno e la riapertura delle rotte marittime, Nepote part\u00ec per Roma: sbarcato a Ostia, senza combattere depose Glicerio, lo fece nominare vescovo di Salona (in Dalmazia) e assunse la porpora, il 19 giugno. \u00c8 possibile, stando a diverse fonti, che l'elezione ad Augusto sia avvenuta a Ravenna, quindi prima della deposizione di Glicerio, che del resto non era considerato un legittimo imperatore e quindi non vi era necessit\u00e0 di una deposizione; alternativamente Nepote potrebbe essere stato nominato cesare a Ravenna dall'inviato dell'Oriente Domiziano, non appena giunto in Italia, e poi augusto successivamente a Roma, dopo la deposizione di Glicerio.\nRegno.\nLa politica estera.\nCome imperatore, Nepote cerc\u00f2 di consolidare i territori dell'Italia e della Gallia che ancora si trovavano sotto il controllo dell'Impero d'Occidente e nomin\u00f2 nuovo patrizio e \"magister militum\" Ecdicio Avito, figlio dell'imperatore Avito, suscitando l'esaltazione del vescovo di Clermont Sidonio Apollinare che, tramite la moglie, era imparentato con quest'ultimo. I Visigoti avevano occupato la Provenza tra il 473 e il 474 e Nepote, conscio della debolezza militare in cui versava la \"Pars Occidentalis\" dell'Impero, invi\u00f2 una ambasciata guidata, secondo quanto stabilito dal concilio provinciale della Liguria riunito a Milano, dal vescovo di Pavia, Epifanio. Questi riusc\u00ec ad instaurare dei buoni rapporti con Eurico re dei Visigoti e a far s\u00ec che si ponessero le basi per l'accordo con questo popolo, come testimoni\u00f2 l'esito di una seconda ambasciata (475), composta ancora una volta da vescovi, si giunse ad un accordo, con i Visigoti che cedettero la Provenza in cambio della citt\u00e0 di Clermont-Ferrand e della regione dell'Alvernia, suscitando le proteste e lo sdegno di Sidonio Apollinare. Le trattative con il re dei Vandali, Genserico, furono meno fortunate: i Vandali continuarono a sferrare attacchi contro l'Italia, in quanto avevano recentemente siglato la pace con l'Impero d'Oriente e non ritenevano necessario scendere a patti con Nepote. Nepote tent\u00f2 di negoziare la pace, ma non avendo la forza militare necessaria per piegare i Vandali, dovette riconoscere la perdita dell'Africa, della Sicilia, della Sardegna, della Corsica e delle Isole Baleari.\nLa politica interna.\nL'autorit\u00e0 imperiale si era ormai ridotta a poche aree: Nepote coni\u00f2 moneta a Roma, Ravenna e Milano; una quantit\u00e0 limitata, forse simbolica, di solidi d'oro venne coniata ad Arles, in Gallia, a testimonianza dell'interesse per quella provincia. Monete d'argento vennero coniate nel nord della Gallia, da quel Siagrio \"magister militum per Gallias\" che governava uno stato autonomo detto Dominio di Soissons, ormai solo formalmente legato a Roma. \u00c8 notevole anche il fatto che Nepote fece coniare alcuni \"solidi\" recanti le effigi degli imperatori d'Oriente Zenone e Leone II, pi\u00f9 a testimonianza del legame personale e politico con la corte orientale che a indicare una alleanza formale.\nCaduta.\nIl 28 agosto 475, il generale Flavio Oreste, nominato secondo Giordane nuovo \"magister militum\" quale successore di Ecdicio, si ribell\u00f2 all'Imperatore e, guidando un esercito che doveva essere forse inviato contro un esercito nemico (probabilmente visigoto), prese il controllo di Ravenna e costrinse Nepote a fuggire in Dalmazia. Oreste, che era di origini germaniche e non poteva quindi diventare imperatore, fece acclamare imperatore suo figlio, Romolo Augusto, di madre romana, malgrado fosse molto giovane.\nI fatti sono oscuri, ma una possibile interpretazione \u00e8 che Nepote sia stato vittima di un colpo di Stato ordito da Oreste e dal Senato romano, che non gradiva le sue simpatie e il suo legame con l'Impero Romano d'Oriente a cui Nepote doveva la corona. Oreste sarebbe quindi insorto contro l'imperatore, che si sarebbe rifugiato a Ravenna, dopo aver richiamato Ecdicio; all'arrivo di Oreste, per\u00f2, Nepote si sarebbe trovato nell'impossibilit\u00e0 di organizzare una difesa, e avrebbe preferito ritirarsi nel dominio \"di famiglia\", la Dalmazia: tutto questo il 28 agosto del 475. Ironicamente, a Salona trov\u00f2, come vescovo, proprio Glicerio, che aveva deposto l'anno precedente.\nImperatore \"de jure\" (476-480).\nL'ambasceria a Zenone.\nTradizionalmente Romolo Augusto \u00e8 considerato l'ultimo imperatore d'Occidente. Tuttavia quando Romolo venne deposto da Odoacre, capo degli Eruli, il 4 settembre 476, non venne nominato un nuovo imperatore: un imperatore esisteva gi\u00e0, era Giulio Nepote e regnava \"de jure\" col sostegno dell'Imperatore d'Oriente, Zenone, dopo che quest'ultimo riprese il potere in seguito alla breve parentesi di regno dell'usurpatore Basilisco. \nSecondo lo storico Malco Odoacre, saputo che Zenone era ritornato al potere, aveva inviato una ambasciata di senatori a Costantinopoli per farsi riconoscere come rappresentante imperiale in Italia e ottenere il titolo di \"patricius\"; lo stesso fece Giulio Nepote, rammentandogli che non aveva mai abdicato ufficialmente dalla carica imperiale e che aspirava ancora al governo dell'Italia. Davanti alle due ambascerie Zenone accett\u00f2 una soluzione di compromesso: Odoacre sarebbe rimasto rappresentante imperiale in Italia col titolo richiesto, mentre Giulio Nepote avrebbe potuto continuare a mantenere il suo titolo imperiale senza per\u00f2 esercitare alcun potere effettivo. Quest'ultimo, pertanto, rimase in Dalmazia, regnando solo nominalmente sull'Impero d'Occidente, mentre Odoacre governava effettivamente in Italia, coniando monete a nome di Giulio Nepote \"Augusto\".\nLa morte e l'occupazione della Dalmazia.\nGiulio Nepote concep\u00ec di organizzare una spedizione militare per tornare sul trono imperiale che nominalmente era suo; fu, per\u00f2, ucciso in una data indefinita oscillante tra l'aprile e il giugno 480 nella sua villa nei pressi di Salona da due dei suoi stessi collaboratori, i \"comites\" Ovida e Viatore, forse dietro istigazione di Glicerio che pure non disperava di tornare sul trono. Si \u00e8 ritenuto addirittura che Odoacre, avendo saputo della volont\u00e0 di Nepote di restaurare il suo dominio effettivo in Italia, avesse deciso di prendere contatti con Glicerio per organizzare una congiura, prospettandogli una sua nomina a vescovo di Milano: fonte non ritenuta attendibile, in quanto nella cronotassi dei vescovi di Milano non \u00e8 presente alcun Glicerio a quell'altezza cronologica.\nComunque Odoacre, avendo saputo dell'assassinio di Nepote, subito salp\u00f2 per la Dalmazia, che era difesa dal generale Ovida, con la scusa di vendicare il cesaricidio ma con lo scopo di annettersi quella regione. Odoacre sconfisse Ovida in battaglia e lo uccise, il 9 dicembre 481/482, annettendo la Dalmazia al suo regno.\nNella letteratura.\nLa figura di Giulio Nepote negli ultimi anni ha suscitato in alcuni scrittori italiani un certo interesse in quanto ultimo imperatore \"legittimo\" di quella civilt\u00e0 romana che per secoli ha plasmato l'Europa e il resto del mondo conosciuto e che ora \u00e8 tramontata davanti all'avanzare dei popoli barbari. Ne \u00e8 esempio, in particolare, il romanzo storico di Giulio Castelli, \"476 a. d. L'ultimo imperatore\" (facente parte di una trilogia intitolata \"Il romanzo dell'Impero Romano\"), in cui l'autore traccia un ritratto morale e fisico di Giulio Nepote, cercando di rimanere nell'alveo delle narrazione storica oggettiva. Al contrario, Nepote viene citato di sfuggita nel celebre romanzo \"L'ultima Legione\" di Valerio Massimo Manfredi quale esponente della causa patrocinata da Zenone: il soggetto principale, infatti, \u00e8 Romolo Augustolo, dipinto quale ultimo vero imperatore."}
{"id": "53814", "revid": "2014155", "url": "https://it.wikipedia.org/wiki?curid=53814", "title": "Costanzo Cloro", "text": "Biografia.\nOrigini e carriera militare.\nElogiato dai contemporanei come \"Pius\" (osservante della religione, in senso pagano) \u00e8 invece passato alla storia come \"Chlorus\" (\"pallido\"), un epiteto datogli dagli storici bizantini. Nacque in Dardania da una famiglia di illiri romanizzati.\nSecondo l\"'Historia Augusta\", Costanzo era figlio di Flavio Tito Eutropio, un nobile proveniente dalla Dardania settentrionale, nella provincia della Mesia Superiore, e di Flavia Claudia Crispina, figlia di Bruzia Crispina e abiatica dei due fratelli e imperatori Claudio il Gotico e Quintillo. Molti storici moderni, tuttavia, dubitano che egli potesse essere realmente imparentato ai due augusti, e sospettano che tali genealogie nobiliari possano essere un'invenzione di suo figlio Costantino, e che la sua famiglia potesse essere di umili origini, ipotesi peraltro avvalorata dal fatto che nell'esercito aveva incominciato la propria carriera dai gradi inferiori. Nondimeno, tramite tale discendenza fittizia da Claudio il Gotico, la sua famiglia avrebbe potuto rivendicare anche una discendenza dai Flavi, come ancora affermato dall'Historia Augusta .\nNell'esercito romano fece carriera, ricoprendo le cariche di \"protector\" sotto gli imperatori Aureliano e Probo, \"tribunus\", e \"praeses Dalmatiarum\" (governatore della Dalmazia) sotto l'imperatore Caro. Ebbe un legame con Elena, che gli diede un figlio, Costantino, nato all'inizio degli anni 270.\nNel 288 era prefetto del pretorio dell'imperatore Massimiano.\nAll'inizio di quell'anno Massimiano incaric\u00f2 Costanzo di condurre una campagna contro gli alleati franchi di Carausio \u2013 un usurpatore che deteneva il potere sulla Britannia romana \u2013, i quali controllavano gli estuari del Reno, impedendo attacchi via mare a Carausio. Costanzo si mosse verso nord attraverso il loro territorio, portando distruzione e diffondendo panico, e raggiunse il Mare del Nord. I Franchi chiesero la pace e con l'accordo conseguente Massimiano rimise al potere il deposto re franco Gennobaude.\nCostanzo cesare.\nEssendosi distinto per la sua abilit\u00e0 militare, il 1\u00ba marzo 293, a \"Mediolanum\", Massimiano nomin\u00f2 Costanzo proprio cesare, una sorta di vice-imperatore per la parte occidentale dell'impero; lo stesso giorno, o un mese dopo, Diocleziano fece lo stesso con Galerio: era nata la tetrarchia, il \"governo a quattro. A Costanzo \u2013 che aveva sposato la figlia di Massimiano, Teodora \u2013 vennero assegnate la Gallia e la Britannia e fu fatto capire che avrebbe dovuto avere successo l\u00ec dove Massimiano aveva fallito: sconfiggere Carausio.\nCostanzo svolse il proprio compito velocemente ed efficientemente, ed entro il 293 espulse le forze di Carausio dalla Gallia settentrionale; quello stesso anno il sovrano ribelle fu assassinato e sostituito dal suo tesoriere Alletto. Costanzo marci\u00f2 su per la costa fino agli estuari del Reno e della Schelda, dove riport\u00f2 una vittoria sugli alleati franchi di Carausio e assunse il titolo di \"Germanicus maximus\"; il suo successivo obiettivo era la Britannia, e quindi pass\u00f2 gli anni successivi a costruire una flotta d'invasione. Massimiano, che si trovava ancora in Italia dopo la nomina di Costanzo, fu soddisfatto dei piani di invasione e nell'estate del 296 torn\u00f2 in Gallia, dove controll\u00f2 le frontiere renane difendendole dagli alleati franchi di Carausio mentre Costanzo lanci\u00f2 l'invasione della Britannia. Alletto fu sconfitto e ucciso in battaglia dal prefetto del pretorio di Costanzo, Giulio Asclepiodoto; Costanzo sbarc\u00f2 nei pressi di \"Dubris\" (Dover) e marci\u00f2 su \"Londinium\" (Londra), dove fu accolto come un liberatore dalla popolazione.\nNel 298 Costanzo spinse gli Alamanni nel territorio dei Lingoni (nella moderna Langres in Francia) e rinforz\u00f2 le difese sul fiume Reno. Durante le persecuzioni dei cristiani nel 303 non si verificarono grandi episodi di violenza nella zona amministrata da Cloro, sia per il suo animo relativamente tollerante sia per l'impegno preponderante mosso nel contenimento delle popolazioni ostili, che assorb\u00ec l'imperatore per la quasi totalit\u00e0 del suo principato.\nCostanzo augusto.\nCon il ritiro degli augusti Diocleziano e Massimiano, divenne egli stesso augusto il 1\u00ba maggio del 305, scegliendo come proprio cesare e successore designato Flavio Valerio Severo. Tuttavia, alla sua morte l'anno seguente a \"Eboracum\" (York) durante una spedizione contro i Pitti e gli Scoti, le truppe proclamarono augusto il figlio Costantino che fin\u00ec con il riunificare l'impero romano sotto il suo potere nel 324.\nCostantino fece cremare le spoglie paterne e le port\u00f2 a Treviri, dove i resti del mausoleo di Costanzo Cloro sarebbero stati identificati nel 2003.\nTitoli onorifici.\nI titoli onorifici e i consolati assunti da Costanzo Cloro furono, in ordine cronologico:\nCostanzo Cloro e il cristianesimo.\nNell'opera \"Vita Constantini\", Eusebio di Cesarea sostiene che Costanzo Cloro fosse un cristiano che fingeva di essere pagano e che per questo non applic\u00f2 nei propri domini le persecuzioni deliberate da Diocleziano. Un indizio in questa direzione sarebbe il fatto che diede a una figlia il nome Anastasia, che significa \"resurrezione\". In mancanza di dati certi la grande maggioranza degli storici ritiene che Costanzo Cloro, come tutti gli imperatori da Aureliano fino a Costantino, fosse piuttosto un aderente del culto del \"Sol Invictus\".\nLeggenda medievale.\nGoffredo di Monmouth scrive nella sua leggendaria \"Historia Regum Britanniae\" che Costanzo sarebbe stato un senatore romano all'inizio della sua carriera. Nel testo si afferma che all'inizio della sua attivit\u00e0 avrebbe costretto la Spagna a sottomettersi all'impero romano e che durante la sua carriera avrebbe continuato a elevare la potenza di Roma. Questa versione dei fatti non coincide con il racconto riguardo Coel Hen, secondo il quale le rivolte erano state placate prima della sottomissione a Roma.\nLe leggende si riferiscono anche alla figura della madre di Costantino, Elena, che viene riportata come una schiava costretta a prostituirsi in una taverna."}
{"id": "53816", "revid": "547992", "url": "https://it.wikipedia.org/wiki?curid=53816", "title": "Costantino II", "text": "Biografia.\nOrigini.\nFlavio Claudio Costantino, secondo figlio maschio di Costantino I, nacque ad Arelate, citt\u00e0 che Costantino I rinomin\u00f2 in onore del figlio nel 328. Secondo la maggior parte delle fonti, la nascita avvenne nel febbraio 317, secondo altre nell'estate 316; la prima data lo farebbe figlio illegittimo, in quanto suo fratello Costanzo II nacque all'imperatrice Fausta il 7 agosto dello stesso anno, e nessuna fonte d\u00e0 Costantino II discendente di Massimiano, padre di Fausta, ma vi sono alcuni studiosi che si oppongono a questa ipotesi, e lo considerano figlio di Fausta.\nGiovinezza: da \"Cesare\" ad \"Augusto\" (317-337).\nQuel che \u00e8 certo \u00e8 che il 1\u00ba marzo del 317, dunque a meno di un anno di et\u00e0, Costantino fu proclamato cesare assieme al fratellastro Crispo e a Valerio Liciniano Licinio, figlio del collega di Costantino I.\nCostantino fu cresciuto come un cristiano e sin dalla giovanissima et\u00e0 fu educato per assumere il potere. La sua educazione fu affidata a Lattanzio e consistette nello studio della letteratura latina, della scienza politica e in pratica di governo; gi\u00e0 a cinque anni Costantino sapeva apporre la propria firma ai documenti. Nel 320 assunse il consolato per la prima volta, assieme al padre; l'anno successivo, caratterizzato da un raffreddarsi dei rapporti tra Costantino I, signore della parte occidentale dell'impero, e Licinio, che governava su quella orientale, Costantino II e Crispo furono nominati consoli dalla corte occidentale, mentre in oriente furono riconosciuti consoli Licinio e suo figlio Liciniano. Tra i suoi futuri compiti come imperatore c'era quello di comandante militare; nel 323 Costantino II partecip\u00f2 assieme al padre alla campagna militare contro i Sarmati. Nel 324 assunse il suo terzo consolato, assieme a Crispo.\nNel 326 Crispo fu messo a morte per volere del padre, per motivi oscuri che probabilmente toccarono anche la morte di Fausta, quello stesso anno. Con la morte del fratellastro, Costantino II divenne il figlio maggiore di Costantino I e, all'et\u00e0 di dieci anni, fu messo al comando, nominale, della Gallia; segu\u00ec il padre in una campagna in Gallia e fu installato a Treviri, gi\u00e0 capitale di Crispo, nel 327/328. I suoi generali vinsero contro gli Alamanni nel 328 e Costantino si fregi\u00f2 del titolo di \"Alamannicus maximus\". Nel 329 assunse il suo quarto ed ultimo consolato, assieme al padre. Nel 332 i Goti attaccarono i Sarmati, che chiesero aiuto ai Romani e, al comando di Costantino II, l'esercito romano sconfisse i nemici, che furono costretti ad accettare un trattato;\nPrima del 335 contrasse nozze; nulla \u00e8 noto sull'identit\u00e0 o il destino della moglie.\nRegno (337-340).\nCostantino I aveva conferito molti onori ai propri figli e parenti tanto che alla sua morte, avvenuta nel maggio 337, il potere era diviso tra quattro persone, i quattro cesari da lui nominati: Costantino II, che regnava sulla parte occidentale dell'impero, meno Italia e Africa che erano sotto il controllo di Costante I, Flavio Dalmazio, che, in qualit\u00e0 di nipote di Costantino, aveva ricevuto la Grecia, e Costanzo II. Tra il maggio e il settembre del 337 non vi fu un imperatore, ma l'amministrazione imperiale fu portata avanti a nome del defunto Costantino; in questo periodo Costantino II ricevette la supplica di Paolo, vescovo di Costantinopoli, e Atanasio, vescovo di Alessandria, entrambi trinitari, e a loro nome scrisse al fratello Costanzo II, affermando che la re-installazione sul trono vescovile di Alessandria di Atanasio era stato un desiderio di Costantino I che la morte gli aveva impedito di soddisfare: il gesto di Costantino pu\u00f2 essere compreso considerando il trinitarianesimo era molto diffuso nel suo regno, e comunque Atanasio avrebbe recato problemi al fratello Costanzo II, che invece era sostenitore dell'arianesimo. Lo scopo di Costantino era quello di far valere il ruolo di fratello pi\u00f9 anziano, augusto \"senior\", e di mettere uomini a lui leali in posti importanti dei dominii dei fratelli; per questo motivo furono richiamati dall'esilio anche Marcello di Ancira, Asclepa di Gaza, Lucio di Adrianopoli e, appunto, Paolo di Costantinopoli.\nNel frattempo l'esercito, col beneplacito dei figli di Costantino, mise in atto una purga che elimin\u00f2 tutti i membri maschi della dinastia, compreso Dalmazio, che potevano insidiare il potere di Costantino, Costanzo e Costante. I tre divennero imperatori il 9 settembre 337; l'elezione ad \"augusti\" avvenne in Pannonia, in un incontro in cui i tre fratelli si spartirono l'eredit\u00e0 del padre: Costantino II mantenne il territorio che aveva governato in qualit\u00e0 di cesare da Treviri, mentre Costante e Costanzo si spartirono il territorio di Dalmazio. Oltre alla Gallia, alla Britannia, alla Spagna e a parte dell'Africa, Costantino ricevette anche la tutela sul giovanissimo fratello Costante. Nel 338 incontr\u00f2 i fratelli a Viminacium e quello stesso anno affront\u00f2 con successo gli Alamanni: da tale successo, probabilmente, si attribu\u00ec il titolo di \"Germanicus maximus\".\nLe fonti tarde raccontano che Costantino fosse geloso dei fratelli, specie per non aver ottenuto la sua parte dalla spartizione del territorio di Dalmazio. Altre fonti raccontano di come il testamento di Costantino, che l'imperatore morente aveva ordinato di consegnare al suo figlio omonimo, era stato preso dal \"praepositus sacri cubiculi\" Eusebio, che l'aveva dato a Costanzo in cambio della sua conversione all'arianesimo (queste fonti sono nicene). I rapporti tra Costantino e Costante deteriorarono rapidamente tanto che Costantino tent\u00f2 di farsi dare da Costante del territorio, probabilmente in Africa settentrionale come compensazione del territorio di Dalmazio.\nCostantino attese che Costante si recasse in una provincia che fosse fedele a Costantino stesso e scese in Italia con un esercito, col pretesto di dirigersi sul fronte orientale (gennaio-febbraio 340); Costante, che si trovava all'epoca in Dacia, venne a sapere delle intenzioni del fratello e gli invi\u00f2 contro una forza in grado di rallentarlo prima dell'arrivo del giovane augusto col resto dell'esercito. I generali di Costante finsero un attacco su Aquileia per poi ritirarsi e tendere una serie di imboscate a Costantino che li inseguiva; in occasione di una di queste, nei pressi di Cervenianum all'inizio del mese di aprile, circondarono gli uomini di Costantino uccidendone molti, tra cui Costantino stesso, il cui corpo fu gettato nel fiume Alsa.\nCostantino mor\u00ec all'et\u00e0 di 23 anni, dopo aver regnato per tre anni; fu dichiarato nemico pubblico colpito da \"damnatio memoriae\"."}
{"id": "53817", "revid": "466539", "url": "https://it.wikipedia.org/wiki?curid=53817", "title": "Valeriano", "text": "Regn\u00f2 dal 253 al 260. \u00c8 il primo esponente della Dinastia valeriana.\nDopo la sua ascesa al trono associ\u00f2 suo figlio Gallieno al potere, prima come \"Cesare\" e poi come \"Augusto\", nominando a sua volta il secondogenito, Valeriano il giovane, \"Cesare\". Il suo governo fu caratterizzato dai continui tentativi di sconfinamento di popoli alle frontiere danubiane e renane, ma anche in Numidia e sul confine sasanide la situazione era tutt'altro che tranquilla. Proprio mentre stava conducendo operazioni militari contro i Persiani Sasanidi nel confine orientale dell'Impero romano, fu fatto prigioniero durante la battaglia di Edessa, in Mesopotamia, nel 260 dal re Shapour I (Sapore I) dei Sasanidi e mor\u00ec prigioniero qualche tempo dopo.\nIl regno di Valeriano, in particolare la sua seconda parte, \u00e8 descritto da pochissime fonti, per lo pi\u00f9 frammentarie; la cronologia si basa sulla sua data di morte, tradizionalmente assunta essere il 260.\nBiografia.\nOrigini familiari.\nValeriano apparteneva a una famiglia dell'aristocrazia senatoriale italica; era sposato probabilmente con Mariniana e aveva un figlio, Gallieno.\nCarriera.\nSecondo la spesso inaffidabile \"Historia Augusta\", nel 238, in quanto \"princeps senatus\", negozi\u00f2 il riconoscimento da parte del Senato di Gordiano I. Sempre la \"Historia Augusta\" racconta come, nel 251, l'imperatore Decio volle ripristinare la carica di censore conferendole i poteri civili dell'imperatore, e chiese al Senato di proporre un suo membro per la carica; i senatori scelsero all'unanimit\u00e0 Valeriano, cui Decio offr\u00ec la censura, ottenendo un rispettoso rifiuto. La questione dell'attendibilit\u00e0 di questo racconto \u00e8 dibattuta, ma pare certo che Valeriano abbia ricoperto importanti funzioni amministrative sotto Decio. Considerando che quando Decio part\u00ec per l'infausta campagna contro i Goti port\u00f2 con s\u00e9 il figlio maggiore Erennio Etrusco e lasci\u00f2 a Roma la moglie e il figlio minore e l'adolescente Ostiliano, si pu\u00f2 ragionevolmente ritenere che Valeriano, dall'alto della sua funzione, ag\u00ec da reggente fino alla morte di Decio ed Erennio e all'ascesa al trono di Treboniano Gallo. Durante la campagna gotica di Decio, a Roma si ribell\u00f2 Giulio Valente Liciniano, ma Valeriano soffoc\u00f2 rapidamente questa usurpazione.\nFu Treboniano Gallo a nominare Valeriano governatore della Rezia, o quantomeno comandante delle truppe l\u00ec stanziate.\nAscesa al trono (253).\nLo stesso Treboniano Gallo chiese poi aiuto a Valeriano nel 253, nominandolo governatore della Rezia, quando Emiliano, proclamato imperatore dalle truppe danubiane, marci\u00f2 contro l'Italia. Valeriano marci\u00f2 verso sud dalla Rezia, portando con s\u00e9 le truppe renane, ma non fece in tempo a salvare Gallo, sconfitto da Emiliano e ucciso dai propri uomini; le truppe di Valeriano, per\u00f2, rifiutarono di riconoscere il vincitore e acclamarono il proprio generale imperatore.\nNel tardo luglio/met\u00e0 settembre 253, gli eserciti di Valeriano ed Emiliano si scontrarono, ma i soldati di Emiliano decisero di abbandonarlo e lo uccisero forse a Spoleto presso un ponte, detto dei \"Sanguinarii\", o in una localit\u00e0 tra \"Oricolum\" e Narnia. Contemporaneamente, una nuova ondata di Goti, Borani, Carpi ed Eruli aveva portato distruzione fino a Pessinunte ed Efeso via mare, e poi via terra fino ai territori della Cappadocia. Ne approfittarono anche le armate dei Sasanidi di Sapore I, che provocarono un contemporaneo sfondamento del fronte orientale, penetrando in Mesopotamia e Siria fino ad occupare la stessa Antiochia (fine del 252-inizi del 253).\nRegno (253-260).\nIl Senato romano fu, presumibilmente, soddisfatto nel ratificare la nomina di un elemento della propria classe. Queste difficolt\u00e0 costrinsero il nuovo imperatore, a spartire con il figlio Gallieno l'amministrazione dello Stato romano in qualit\u00e0 di \"Cesare\", affidando a quest'ultimo la parte occidentale e riservando per s\u00e9 quella orientale, come in passato era gi\u00e0 avvenuto con Marco Aurelio e Lucio Vero (161-169). Quando Valeriano giunse a Roma, prefer\u00ec innalzare il figlio al rango di co-\"Augusto\", nominando a sua volta il secondogenito, Valeriano il giovane, \"Cesare\".\nAll'epoca della crisi del III secolo, la pratica di associare il proprio figlio al trono non era sconosciuta, ma nei casi precedenti (da Massimino Trace ed il figlio Massimo, a Filippo l'Arabo e Severo Filippo, Decio ed Erennio Etrusco, Treboniano Gallo e Volusiano, con la sola eccezione, di Gordiano I e Gordiano II), il \"Cesare\" o co-\"Augusto\" associato al trono era sempre stato molto pi\u00f9 giovane dell'imperatore principale, dimostratosi sempre incapace di reggere il potere da solo. Nel caso invece di Valeriano e Gallieno, oltre a vantaggi dinastici, l'aver associato il figlio adulto al trono del padre, permise di avere due imperatori che collaboravano tra loro ed in grado di governare ciascuno di la sua \"pars Imperii\", dando all'agire imperiale doppio vigore. Cos\u00ec Valeriano e Gallieno dimostrarono subito di avere intenzione di arginare le continue incursioni a settentrione ed in Oriente, partendo appena gli fu possibile per le rispettive destinazioni, Gallieno in Occidente e Valeriano in Oriente.\nTra i suoi atti amministrativi, prima di raggiungere il fronte orientale, vi fu la divinizzazione della moglie Mariniana e l'istituzione della rotazione annuale alla carica di \"praefectus urbi\". Un grosso merito che ebbe Valeriano, fu quello di far promuovere validi generali come Claudio il Gotico, Ingenuo, Regaliano, Postumo, Macriano ed Aureolo, tutti militari di carriera, e metterli in ruoli chiave per la protezione delle frontiere imperiali, che in seguito giunsero all'impero.\nIn Oriente: prima fase (253-254).\nL'invasione operata da Sapore I contro le province orientali dell'Impero romano della fine del 252-inizi del 253, aveva condotto le truppe persiane ad occupare numerose citt\u00e0 della provincia di Mesopotamia (compresa la stessa Nisibis). I sasanidi continuarono la loro avanzata fino in Cappadocia, Licaonia e Siria, dove batterono l'esercito romano accorrente a Barbalissos e si impossessarono della stessa Antiochia (caduta forse per il tradimento di un certo Mariade), dove ne distrussero numerosi edifici, razziarono un ingente bottino e trascinarono con s\u00e9 numerosi prigionieri (253). Ecco come viene descritta nelle \"Res Gestae Divi Saporis\":\nQuesta invasione nell'Oriente romano avveniva contemporaneamente a un'altra grande incursione proveniente al di l\u00e0 del Danubio e del Ponto Eusino da parte dei Goti.\nAccadde, anche, che una colonna militare sasanide non solo non riusc\u00ec nell'impresa di conquistare la citt\u00e0 di Emesa, ma fu sconfitta dagli stessi abitanti della citt\u00e0 assediata che presero l'iniziativa, compiendo una sortita contro l'armata nemica. Alla fine di questa nuova incursione sasanide, l'imperatore Valeriano fu costretto ad intervenire, dopo aver lasciato la cura dell'Occidente al figlio Gallieno. Valeriano, partito da Roma, giunto in Oriente, riusc\u00ec a riconquistare la capitale della Siria, Antiochia, quello stesso anno (253) o l'anno successivo (254), facendone poi il suo \"quartier generale\" per la ricostruzione dell'intero fronte orientale.\nContemporaneamente la parte orientale dell'Impero romano era interessata dall'usurpazione di Uranio Antonino, proclamatosi imperatore in opposizione al pericolo costituito dall'invasione dei Sasanidi e nel vuoto di potere dovuto alla guerre tra gli imperatori che si succedettero in quel periodo. Quando Sapore I aveva, infatti, attaccato le province orientali romane, Uranio si sarebbe proclamato imperatore. La latitanza del potere centrale imponeva alle personalit\u00e0 locali di provvedere alla difesa del territorio mediante la raccolta di forze autoctone, e l'autorit\u00e0 di un imperatore, sia pure locale, avrebbe facilitato questa opera. Con l'approssimarsi di Valeriano e del suo esercito, Uranio avrebbe ridotto le proprie pretese, forse a seguito di un compromesso con l'imperatore stesso.\nTra Danubio e Oriente: Goti, Borani, Carpi e Sasanidi (253-256).\nAl principio del 254 o sul finire del precedente, una nuova incursione di Goti interess\u00f2 la parte orientale dell'Impero, affidata alla difesa di Valeriano, devastando tutti i territori della Tracia e Macedonia orientale fino a Tessalonica: i Barbari non riuscirono ad espugnare la citt\u00e0, che, a stento e con molta fatica, fu liberata dalle armate romane del nuovo imperatore Valeriano. Il panico fu cos\u00ec grande che gli abitanti dell'Acaia decisero di ricostruire le antiche mura di Atene e di molte altre citt\u00e0 del Peloponneso.\nNel 255 ancora i Goti ripresero gli attacchi, questa volta via mare, lungo le coste dell'Asia Minore, dopo aver requisito numerose imbarcazioni al Bosforo Cimmerio, alleato di Roma. I primi ad impadronirsi di queste imbarcazioni furono per\u00f2 i Borani che, percorrendo le coste orientali del Mar Nero, si spinsero fino all'estremit\u00e0 dell'Impero romano, presso la citt\u00e0 di Pityus, che per sua fortuna era dotata di una cinta di mura molto solide e di un porto ben attrezzato. Qui furono respinti grazie alla vigorosa resistenza da parte della popolazione locale, organizzata per l'occasione dall'allora governatore Successiano. I Goti, invece, partiti con le loro navi dalla penisola di Crimea, raggiunsero la foce del fiume Fasi (che si trova nella regione di Guria in Georgia, nelle vicinanze dell'attuale citt\u00e0 di Sukhumi); avanzarono anch'essi verso Pityus, che riuscirono questa volta ad occupare, anche perch\u00e9 Successiano, promosso prefetto del Pretorio, aveva seguito l'imperatore Valeriano ad Antiochia. La grande flotta prosegu\u00ec quindi fino a Trapezunte, riuscendo ad occupare anche questa importante citt\u00e0, protetta da una duplice cinta muraria e da diverse migliaia di armati, come racconta Zosimo:\nCarichi ormai di un enorme bottino, sulla strada del ritorno saccheggiarono anche la citt\u00e0 di Panticapeo, nell'attuale Crimea, interrompendo i rifornimenti di grano necessari ai Romani in quella regione. La situazione era cos\u00ec grave da costringere Gallieno ad accorrere lungo i confini danubiani per riorganizzare le forze dopo questa devastante invasione, come testimonierebbe un'iscrizione proveniente dalla fortezza legionaria di Viminacium.\nNon pass\u00f2 molto tempo che una nuova invasione di Goti percorse il Mar Nero (nel 256), ancora via mare ma questa volta verso la costa occidentale, avanzando fino al lago di \"Fileatina\" (l'attuale Derkos) ad occidente di Bisanzio. Da qui proseguirono fin sotto le mura di Calcedonia. La citt\u00e0 fu depredata di tutte le sue grandi ricchezze, bench\u00e9, riferisce Zosimo, la guarnigione superasse il numero degli assalitori Goti. Molte altre importanti citt\u00e0 della Bitinia, come Prusa, Apamea e Cio furono saccheggiate dalle armate gotiche, mentre Nicomedia e Nicea furono date alle fiamme.\nContemporaneamente sul fronte orientale, dove Valeriano aveva posto il suo quartier generale (Antiochia), ancora nel 256 gli eserciti di Sapore I sottraevano importanti roccaforti al dominio romano in Siria, tra cui Dura Europos che questa volta, dopo una strenua resistenza, fu definitivamente distrutta insieme all'intera guarnigione romana.\nSi racconta che, nel corso dell'assedio e successiva caduta di Dura Europos del 256, i Sasanidi furono abili a costruire un tunnel sotto le mura cittadine, che permise loro di introdursi di notte ed occupare la citt\u00e0. La guarnigione romana, formata da armati, tra una \"vexillatio\" della \"legio IIII Scythica\" e la \"cohors XX Palmyrenorum sagittariorum equitata\" era riuscita a sacrificare la strada interna che costeggiava questo lato di mura oltre ai vicini edifici, con il riempimento di quest'area attraverso le macerie dei vicini edifici abbattuti, al fine di rafforzare la base delle mura contro i possibili attacchi persiani da sotto terra. I Romani procedettero, inoltre, con la costruzione di un cumulo di terra all'esterno delle mura, formando cos\u00ec uno spalto, sigillato con mattoni di fango per evitarne l'erosione, lungo il lato occidentale che aveva il suo centro nella porta palmirena, ingresso principale alla citt\u00e0 di Dura Europos. Ci\u00f2 per\u00f2 non fu evidentemente sufficiente a salvarsi dall'attacco finale sasanide. Sebbene nessuna fonte racconti in modo dettagliato di questo terribile assedio, durato alcuni mesi, sono rimati a testimonianza i numerosi scavi archeologici effettuati in loco. Vi \u00e8 da aggiungere che proprio in questa occasione, i ricercatori moderni hanno riscontrato di aver trovato le prove che i persiani utilizzarono \"gas velenosi\" a Dura Europos, contro i difensori romani durante l'assedio. Sono stati infatti messi in luce i resti di 20 soldati romani ai piedi delle mura della citt\u00e0, i quali, secondo un archeologo dell'Universit\u00e0 di Leicester, sembra siano morti in seguito ad asfissia da gas velenosi, a causa dell'accensione di bitume e cristalli di zolfo, utilizzati probabilmente lungo il tunnel sotterraneo scavato dai Sasanidi. I soldati romani, che avevano cos\u00ec costruito un tunnel parallelo, si trovarono imprigionati quando le forze sasanidi rilasciarono il gas contro i Romani. Un solo soldato sasanide fu scoperto tra i corpi romani, tanto da farlo ritenere il responsabile dell'aver rilasciato i gas, prima che i fumi uccidessero anch'egli.\nQuasi tutti i difensori romani della citt\u00e0 di Dura Europos sopravvissuti furono condotti a Ctesifonte e venduti come schiavi. La citt\u00e0 fu saccheggiata al punto che non fu mai ricostruita.\nSul finire del 256 o agli inizi del 257, Valeriano, preoccupato per l'invasione dei Goti dell'anno precedente, invi\u00f2 un esercito di soccorso, comandato da Lucio Mummio Felice Corneliano ed alle cui dipendenze sembra ci fosse il futuro imperatore Aureliano, per meglio difendere l'importante roccaforte di Bisanzio; l'imperatore, a sua volta, si diresse in Cappadocia e in Bitinia per portar soccorso alle popolazioni di questa provincia. Tuttavia, l'arrivo di Valeriano non sort\u00ec alcun effetto, poich\u00e9 il riaccendersi di un'epidemia di peste e l'avanzata persiana degli anni precedenti aveva gettato l'oriente romano nel pi\u00f9 grande sconforto. \u00c8 anche probabile che i vari assalti condotti con successo da parte dei barbari abbiano generato in Sapore I la consapevolezza che un attacco ben programmato e contemporaneo da parte del re dei Sasanidi avrebbe permesso alle sue armate di dilagare nelle province orientali romane, con il proposito di congiungersi ai Goti stessi provenienti dalle coste del Mar Nero.\nContemporaneamente Valeriano dispose una nuova controffensiva in Oriente, per recuperare parte dei territori perduti con buoni risultati contro le armate sasanidi, fino a tutto il 259. Sembra infatti che gi\u00e0 nella primavera del 257 i Romani ebbero la meglio sui Persiani presso \"Circesium\".\nPolitica religiosa (257-258).\nValeriano eman\u00f2 due editti, nel 257 e nel 258, che prevedevano la confisca dei terreni religiosi e la condanna dei seguaci del Cristianesimo; a differenza dei suoi predecessori diresse il proprio attacco alla gerarchia ecclesiastica piuttosto che ai semplici fedeli. Tra le vittime di questa persecuzione vi furono infatti papa Stefano I, papa Sisto II, il vescovo di Cartagine Cipriano di Cartagine, Dionisio di Alessandria, san Lorenzo martire. A questi l'agiografia cristiana aggiunge martirii dubbi o impossibili, come quelli di papa Lucio I, Novaziano, Rufina e Seconda, Gervasio e Protasio, Colomba di Sens, Rustico, Mercurio di Cesarea\nLa persecuzione voluta da Valeriano ha avuto un esito negativo sulla storiografia del suo regno: tra le vittime vi fu anche Cipriano, vescovo di Cartagine, il quale fu prima esiliato e poi, al suo ritorno, messo a morte (settembre 258). Proprio la fine della sua corrispondenza fa mancare un'importante fonte storica di quel periodo.\nIn Oriente: la disfatta contro i Sasanidi (259-260).\nAncora le \"Res Gestae Divi Saporis\" ci raccontano di una terza devastante invasione compiuta da Sapore I ai danni dell'Impero romano, secondo la quale:\nValeriano, infatti, informato di una nuova invasione in Oriente, invi\u00f2 a Bisanzio il console del 237, Lucio Mummio Felice Corneliano (a protezione del fronte nord del \"Pontus Euxinus\" contro nuove invasioni gotiche), e si rec\u00f2 in tutta fretta ad Antiochia, dove una volta riorganizzato l'esercito marci\u00f2 fino in Cappadocia, dove per\u00f2 incontr\u00f2 la peste che decim\u00f2 il suo esercito. Ci\u00f2 permise a Sapore I di saccheggiare nuovamente altri territori romani.\nIl racconto della fine di Valeriano, giunto a difendere Edessa dall'assedio persiano, dove i Romani avevano avuto notevoli perdite anche a causa di una pestilenza dilagante, varia molto nelle versioni romane:\nSecondo invece la fonte ufficiale persiana delle \"Res Gestae Divi Saporis\":\nE sulla base di quest'ultima fonte alcuni autori moderni ipotizzano che Valeriano sia stato condotto a costruire Bishapur assieme a parte dei suoi soldati, mentre il resto dei prigionieri romani avrebbero costruito \"Band-e Kaisar\", \"la diga di Cesare\", nei pressi di Shoosh Susa.\n\u00c8 certo che Sapore us\u00f2 ampiamente la cattura di Valeriano per fini propagandistici. A Naqsh-e Rustam un altorilievo raffigura Sapore a cavallo che tiene per le mani, prigioniero, Valeriano, mentre Filippo l'Arabo si inchina al sovrano sasanide prostrando in avanti le mani in offerta di sottomissione; a Bishapur, invece, l'iconografia rappresenta Sapore in piedi su Gordiano III morto, mentre tiene dietro di s\u00e9 Valeriano prigioniero e riceve l'omaggio di Filippo. Al Cabinet des M\u00e9dailles di Parigi \u00e8 conservato un cameo raffigurante Sapore e Valeriano che si scontrano a cavallo: Sapore, con la mano sull'elsa della spada ancora nel fodero, stringendolo per la mano, cattura Valeriano che sta brandendo una spada sguainata.\nMorte (260?).\nLa cattura di Valeriano da parte dei Persiani lasci\u00f2 l'Oriente romano alla merc\u00e9 di Sapore I, il quale condusse una nuova offensiva dal suo \"quartier generale\" di \"Nisibis\" (occupata nel 252 dalla armate sasanidi), riuscendo ad occupare i territori romani fino a Tarso (in Cilicia), Antiochia (in Siria) e Cesarea (in Cappadocia), compresa l'intera provincia romana di Mesopotamia.\nAncora le \"Res Gestae Divi Saporis\" raccontano che molte migliaia di prigionieri romani furono condotte all'interno dell'Impero sasanide e collocate in Persia, Partia, Susiana ed in Asorestan. Valeriano trascorse cos\u00ec i suoi ultimi giorni di vita in prigionia, sebbene molte furono le richieste da parte di re \"clienti\" vicini a Sapore I, affinch\u00e9 liberassero l'imperatore, temendo una vendetta romana. Ed un'altra fonte persiana racconta che molti dei regni, prima \"clienti\" dei Romani, furono ora costretti a sottomettersi al \"Re dei Re\" persiano, come quello d'Armenia, d'Albania e d'Iberia nel Caucaso fino alle \"porte degli Alani\".\nSembra assai probabile che Valeriano sia stato impiegato come schiavo nella costruzione di una diga a Susiana assieme ad altri prigionieri romani, morendo poco dopo. \nLo scrittore cristiano del IV secolo Lattanzio scrisse un'opera intitolata De mortibus persecutorum (\"La morte dei persecutori\"), in cui mostrava come i persecutori del Cristianesimo fossero stati poi puniti con destini infamanti; riguardo a Valeriano, racconta che Sapore lo tenne con s\u00e9 utilizzandolo come sgabello per montare a cavallo e che poi lo fece uccidere e scuoiare, riempiendo la sua pelle, tinta di rosso, con della paglia e affiggendolo in un tempio come trofeo.\nIl racconto tramandato dalle fonti sasanidi vuole invece che Sapore abbia inviato Valeriano e alcuni suoi soldati a vivere a Bishapur, mentre il resto dei prigionieri romani avrebbero costruito un esempio dell'ingegneria romana, Band-e Kaisar, \"la diga di Cesare\", nei pressi di Susa. Valeriano aveva regnato dal 253 al 260. Ora restava suo figlio Gallieno."}
{"id": "53818", "revid": "392652", "url": "https://it.wikipedia.org/wiki?curid=53818", "title": "Marco Aurelio Probo", "text": "Biografia.\nCarriera militare e politica.\nDivenuto tribuno militare all'et\u00e0 di 20 anni, si racconta che durante l'impero di Valeriano (tra il 254 ed il 258) combatt\u00e9 una guerra contro i Sarmati Iazigi che si trovavano di fronte ai confini della Pannonia inferiore, e spintosi oltre il Danubio, aveva compiuto molti atti di valore.\nAl momento dell'acclamazione imperiale, dopo aver avuto una gloriosa carriera, ricopriva un alto incarico in Oriente (forse come \"praefectus legionis\").\nRegno (276-282).\nProbo \u00e8 uno dei cosiddetti \"imperatori illirici\" (spesso di origine plebea e nativa, che in virt\u00f9 della riforma di Gallieno, la quale abol\u00ec le cariche senatoriali, assursero ai gradi pi\u00f9 alti dell'esercito e dell'impero) espressi direttamente dal consenso delle legioni. Egli cerc\u00f2 con tutte le sue forze di sanare la situazione di decadenza dei suoi tempi e difese l'impero dalle sempre pi\u00f9 frequenti invasioni d'oltre confine. Regn\u00f2 poco, come quasi tutti gli imperatori di questo periodo, dal 276 al 282. Pur rimanendo un tipico esempio dell'assolutismo imperiale dell'epoca, cerc\u00f2 di mitigare i rapporti con il Senato, lasciando a quest'assemblea una qualche parvenza decisionale.\nQuando nel 276 fu proclamato dalle sue legioni imperatore contro Floriano (che fu sconfitto, a detta di Zosimo, per il diffondersi della pestilenza nel suo esercito), ricopriva un incarico in Oriente. Dopo aver vendicato la morte dei predecessori Aureliano e Tacito, intraprese nel 277 una campagna in Asia Minore contro i goti, assumendo il titolo di \"Gothicus maximus\". Dopodich\u00e9, spostandosi in Gallia con l'esercito, sconfisse i germani ivi penetrati, respingendoli oltre il fiume Neckar e mettendo in sicurezza il settore renano, dove strinse un \"foedus\" con le popolazioni stanziate negli \"Agri decumates\". Respinse anche i burgundi e i vandali che avevano invaso la Rezia (molti di questi, fatti prigionieri, li trasfer\u00ec in Britannia), mettendo in sicurezza il \"limes danubiano\" e assegnandosi nel 278 il titolo di \"Germanicus maximus\". Probo avvi\u00f2 un processo di pi\u00f9 fitto inserimento dei peregrini nell'esercito, consentendo arruolamenti in massa di truppe tra i barbari e autorizzando il loro accesso agli incarichi civili. A conferma, se non di una accentuazione del ruolo dei barbari, almeno di un'altra considerazione del loro apporto, una lettera spedita dall'imperatore al Senato cos\u00ec precisava la questione:\nOltre che ad arginare le sempre pi\u00f9 frequenti scorrerie ed invasioni di popoli e trib\u00f9, Probo dovette occuparsi anche di coloro che, a vario titolo, vollero contendergli il titolo imperiale. L'imperatore infatti non volle mai nominare un co-reggente, a costo di intraprendere lunghi e dispendiosi viaggi in lungo e in largo per l'impero.\nNel 280 Giulio Saturnino, governatore della Syria, fu proclamato imperatore dai soldati. Mor\u00ec assediato dai fedeli di Probo, ad Apamea. Nello stesso anno Proculo, un militare di nobili origini, nominato imperatore dai suoi uomini fu eliminato da Probo. Sempre nel 280 un altro militare, Bonoso, si proclam\u00f2 imperatore a Colonia, fu combattuto e ucciso da Probo.\nRistabilita una certa tranquillit\u00e0 nell'impero, Probo si accinse a risolvere il problema del peso economico dell'esercito sulle sfinite casse imperiali e si dedic\u00f2 alle questioni interne. Perseguendo una politica di accomodamento col ceto aristocratico di Roma (della quale port\u00f2 a termine la cinta muraria iniziata da Aureliano), tent\u00f2 dapprima di aumentare la presenza umana in alcuni territori che si erano spopolati in conseguenza dei continui conflitti, stanziando coloni barbari (bastarni, gepidi, grautungi e vandali) con lo scopo di farne, in futuro, nuovi contribuenti per il fisco. Poi, ordin\u00f2 che alle legioni fossero imposte \"corv\u00e9e \"al di fuori dell'impegno bellico (soprattutto in agricoltura e nell'edificazione di opere pubbliche). Fu Probo a rilanciare la coltivazione della vite, specialmente in Gallia e Pannonia, dopo che era stata proibita sotto Domiziano per evitare carestie.\nL'aver gravato di eccessive incombenze le legioni incentiv\u00f2 forse le truppe alla ribellione. Le milizie di stanza a Sirmio infatti, che erano impegnate in un'opera di prosciugamento delle circostanti paludi, si unirono ad una rivolta militare delle truppe della Rezia capitanate da Marco Aurelio Caro (prefetto del pretorio che aveva ottenuto un comando speciale sulla porzione occidentale pochi mesi prima) ed eliminarono Probo che, in quel momento, si trovava proprio a Sirmio. Pare che stesse apprestando i preparativi di una spedizione contro la Persia sasanide."}
{"id": "53819", "revid": "287204", "url": "https://it.wikipedia.org/wiki?curid=53819", "title": "Marco Aurelio Caro", "text": "Durante il suo breve regno ottenne un'importante vittoria contro i Persiani, anche se la sua morte non permise ai Romani di capitalizzare il successo.\nBiografia.\nOrigini familiari.\nNativo di Narona in Dalmazia (e facente parte dell\"Illiricum\"), o di \"Mediolanum\" (iscritto all'anagrafe di Aquileia) forse si chiamava Marco Aurelio Numerio Caro. Aveva due figli, Carino e Numeriano, e una figlia, Paolina; ebbe anche un nipote, Nigriniano, morto prima della sua ascesa al trono, figlio di Carino o di Paolina. La \"Historia Augusta\" riporta la storia delle sue origini e della sua vita prima del raggiungimento della porpora, ma questa versione non sembra a tutti completamente attendibile.\nAscesa al trono.\nFu prefetto del pretorio sotto l'imperatore Probo, anche se non raggiunse mai il consolato, come per i prefetti Volusiano, sotto Gallieno, e Placidiano, sotto Probo, prima di lui.\nRiguardo l'occasione della sua ascensione al trono, le fonti si dividono tra quelle che la vogliono avvenuta per mano dell'esercito dopo l'inaspettata morte di Probo, e quelle che raccontano della ribellione avvenuta quando questi era ancora vivo. Nel tardo 282, infatti, Probo si trovava al comando dell'esercito romano in Norico e Rezia, quando i soldati si ribellarono all'imperatore, proclamando suo successore il proprio comandante. Secondo una tradizione greca, Caro fu proclamato augusto contro la propria volont\u00e0 e chiese consiglio a Probo prima che le truppe passassero alle vie di fatto; secondo una ben pi\u00f9 numerosa tradizione latina, Caro non contatt\u00f2 Probo, anzi fu responsabile per la rivolta. Probo invi\u00f2 alcune truppe contro il ribelle, che per\u00f2 passarono dalla parte del suo avversario; tra settembre e dicembre di quell'anno Probo fu assassinato e Caro non ebbe rivali. Sebbene non si rec\u00f2 mai a Roma per ratificare la propria elezione dal Senato romano, non di meno rispett\u00f2 l'antico e prestigioso organo dello stato.\nRegno (282-283).\nCondivide il potere con i figli Carino e Numeriano.\nAssunse probabilmente il consolato per il resto del 282, in sostituzione di Probo; nomin\u00f2 il figlio maggiore Carino cesare e design\u00f2 s\u00e9 stesso e Carino consoli per il 283. Combatt\u00e9 contro i Franchi, Quadi e i Sarmati, ottenendo il titolo di \"Germanicus Maximus\".\nCampagna sasanide.\nIntraprese poi una campagna contro i Sasanidi, ennesimo episodio delle guerre romano-sasanidi. Le ragioni per la campagna possono essere diverse: \u00e8 possibile che fosse stata progettata da Probo, anche se non vi sono prove numismatiche a favore, o che i Romani rispondessero ad un attacco sasanide; in ogni caso, l'occasione fu probabilmente fornita dalla ribellione contro lo sci\u00e0 persiano Bahram II del fratello Ormisda, che tent\u00f2 di ritagliarsi uno stato semi-indipendente nella parte orientale dell'impero sasanide, prima di essere sconfitto.\nAll'inizio del 283 associ\u00f2 al trono Carino, nominandolo augusto e incaricandolo dell'amministrazione delle province occidentali; rafforz\u00f2 ulteriormente la propria posizione dinastica facendo sposare Numeriano alla figlia del prefetto del pretorio Arrio Apro.\nLa campagna fu un successo. Caro discese dall'Armenia lungo il Tigri, senza trovare opposizione, in quanto il sovrano persiano non aveva ancora consolidato il proprio potere. Caro, accompagnato da Numeriano, conquist\u00f2 Seleucia e la capitale sasanide Ctesifonte, proseguendo oltre; assunse anche il titolo onorifico di \"Persicus Maximus\".\nMorte.\nDurante la campagna, Caro mor\u00ec, nel tardo luglio o all'inizio di agosto 283, in circostanze non chiare. Le fonti antiche lo dicono morto di malattia o ucciso da un fulmine, in quanto volle proseguire oltre Ctesifonte sebbene un oracolo gli avesse concesso un'avanzata vittoriosa solo fino a l\u00ec.\nAlcune ricostruzioni moderne lo vogliono assassinato dal prefetto del pretorio Arrio Apro. In generale gli storici moderni propendono per la morte per malattia, considerato il fatto che l'esercito aveva appena conseguito una grande vittoria e che la successione del figlio Numeriano avvenne senza intoppi. Altre si basano sul racconto di Giovanni Malala, secondo il quale Caro fu ucciso durante una campagna contro gli Unni successiva alla campagna sasanide, confermato da una versione raccontata da Giovanni Zonara, per ipotizzare una campagna unnica in oriente, successiva a quella persiana, in cui Caro avrebbe perso la vita. Dopo la sua morte Caro fu divinizzato.\nImportanza della vittoria di Caro.\nLa vittoria di Caro in oriente fu importante dal punto di vista politico, in quanto si tratt\u00f2 di una vittoria durevole, che permise a Diocleziano di ottenere un accordo con i Persiani (forse nel 288), ma anche dal punto di vista culturale.\nIl poeta africano Nemesiano dedic\u00f2 molti versi della sua opera \"Cynegeticon\" alla celebrazione della vittoria di Caro e Numeriano, raccontando persino un trionfale ritorno a Roma che non ebbe mai luogo. La vittoria ebbe grande eco anche nel V secolo, se il poeta Sidonio Apollinare si rivolse a Consenzio di Narbona ricordandogli l'impresa del suo concittadino e Sinesio di Cirene la cit\u00f2 nel \"De regno\"."}
{"id": "53820", "revid": "2039709", "url": "https://it.wikipedia.org/wiki?curid=53820", "title": "Carino", "text": "Figlio maggiore di Marco Aurelio Caro, regn\u00f2 assieme al padre prima come cesare poi come augusto col fratello Numeriano. Alla morte di Caro e di Numeriano, si scontr\u00f2 con l'esercito guidato da Diocleziano nella battaglia del fiume Margus, in Mesia, dove trov\u00f2 la morte per mano dei propri uomini.\nCon la morte di Carino termina il periodo della Crisi del III secolo ed inizia il processo che porter\u00e0 alla Tetrarchia.\nBiografia.\nAscesa al trono.\nCarino era il figlio maggiore di Marco Aurelio Caro; aveva un fratello minore, Numeriano, e una sorella, Paulina. Quando il padre sal\u00ec al trono, nel 282, Carino era gi\u00e0 adulto e aveva una moglie, Magnia Urbica, e forse un figlio, Nigriniano: fu associato al potere ricevendo il rango di Cesare e i titoli di \"princeps iuventutis\" e \"nobilissimus\" assieme al fratello. Quando il padre port\u00f2 a termine una vittoriosa campagna contro i Quadi e i Marcomanni, all'inizio del suo regno, condivise con Carino il titolo di \"Germanicus maximus\".\nCaro si trov\u00f2 a dover affrontare i problemi che avevano afflitto gli altri imperatori durante la Crisi del III secolo, trovare un metodo che garantisse una successione incruenta e il pi\u00f9 possibile automatica e rispondere alla necessit\u00e0 delle popolazioni di sentire la presenza dell'autorit\u00e0 centrale. Queste due problematiche, quando non affrontate correttamente, avevano causato delle guerre civili e dei colpi di stato in occasione delle successioni, e avevano invogliato le province pi\u00f9 lontane dalla sede imperiale a proclamare dei propri imperatori. Per risolvere questi due problemi, Caro pens\u00f2 di associare al potere il figlio maggiore, affidandogli l'amministrazione delle province occidentali: fu cos\u00ec che Carino fu proclamato Augusto all'inizio del 283, anno in cui tenne il consolato assieme al padre.\nAugusto.\nIl padre part\u00ec per una campagna in oriente, contro i Sasanidi, assieme all'altro figlio e Cesare, Numeriano. Alla sua morte (agosto 283), Numeriano divenne Augusto, e Carino si trov\u00f2 ad essere l'Augusto anziano, nel quale si focalizz\u00f2 la lealt\u00e0 dei militari: si trovava infatti in Germania, a combattere contro i Quadi, nella prosecuzione della campagna paterna. Dopo aver speso l'inverno 283/284 acquartierato a Roma, nel 284 (anno del suo secondo consolato, assieme a Numeriano) si rec\u00f2 in Britannia, per combattere una campagna per la quale assunse il titolo di \"Britannicus maximus\" assieme al fratello.\nSebbene il meccanismo di successione progettato da Caro avesse superato la prova, la tentazione di un colpo di mano da parte dei comandanti militari di province di frontiera era ancora grossa, specie con un imperatore in territorio nemico (Numeriano) e un altro lontano in Britannia (Caro). Quando poi in occidente giunse la notizia della morte di Numeriano (novembre 284), la minaccia di un'usurpazione si materializz\u00f2: nella provincia di Pannonia si sollev\u00f2 infatti il generale Giuliano. A questo avversario se ne aggiunse un altro: dopo la morte di Numeriano, l'esercito orientale aveva scelto di sostenere come imperatore un generale, ma presente tra loro, Diocleziano, piuttosto che il legale detentore del titolo, ma lontano: il nuovo pretendente si mosse verso occidente per giungere ad uno scontro che decidesse chi avrebbe mantenuto la porpora.\nMorte.\nAll'inizio del 285 Carino torn\u00f2 sul continente col suo esercito, muovendosi incontro a Giuliano: i due si scontrarono nei pressi di Verona (o, secondo altre fonti, in Illirico), dove Carino sconfisse il suo rivale. Annullata la prima minaccia, l'imperatore si mosse verso oriente, incontro a Diocleziano. Lo scontro decisivo, noto come la battaglia del fiume Margus (presso Viminacium, in Mesia), si risolse con la morte violenta di Carino, che pure era risultato inizialmente in vantaggio.\nCarino mor\u00ec a 29 anni, nel secondo anno di regno. La sua memoria fu condannata e il suo nome cancellato dalle iscrizioni.\nGiudizio degli storici.\nSecondo gli storici antichi, govern\u00f2 dispoticamente facendo incarcerare e uccidere senza processo gli oppositori; avrebbe condannato a morte coloro che si fecero beffe di lui in giovane et\u00e0; fece percuotere diverse donne che gli si rifiutarono, prendendo e ripudiando nove mogli e avendo molte amanti. Secondo questi stessi storici, Carino, disponendo di un esercito pi\u00f9 numeroso e di una migliore capacit\u00e0 strategica, sarebbe stato sul punto di vincere la battaglia del fiume Margus, quando sarebbe stato pugnalato, nel corso della battaglia, da un tribuno al quale l'imperatore aveva sedotto la moglie.\nQuesta tradizione storica \u00e8 per\u00f2 verosimilmente il risultato di un'azione propagandistica volta a screditare Carino e accettata, se non promossa da Diocleziano, che era pur sempre un usurpatore e non aveva grandi qualit\u00e0 militari. Ad esempio, l\"Historia Augusta\", che riporta la storia delle nove mogli, dimentica di citare quella che le fonti numismatiche suggeriscono essere l'unica moglie di Carino, Magnia Urbica. Va inoltre notato che se ci fu un tradimento dietro la sconfitta e morte di Carino, questo fu probabilmente quello del suo prefetto del pretorio, Aurelio Aristobulo: sebbene le fonti antiche non vi facciano riferimento, il fatto che Aristobulo abbia mantenuto l'importante carica di prefetto anche sotto Diocleziano \u00e8 un forte indizio di un accordo tra i due volto a facilitare la sconfitta dell'imperatore e la vittoria del generale usurpatore."}
{"id": "53821", "revid": "6923", "url": "https://it.wikipedia.org/wiki?curid=53821", "title": "Quintillo", "text": "Biografia.\nEra fratello di Claudio II il Gotico, nato anch'egli in Illiria o Dalmazia intorno al 220. Quando il fratello mor\u00ec, egli era probabilmente a capo di una colonna mobile, composta prevalentemente da cavalieri, a difesa dell'Italia. Venne eletto dal senato, ansioso di riprendersi gli antichi poteri, ormai persi da tempo e proclamato imperatore ad Aquileia. Alla notizia della proclamazione di Aureliano nel settembre del 270, i suoi uomini gli voltarono le spalle e dopo pochi giorni (o forse pochi mesi) spar\u00ec dalla scena.\nLa morte prematura di Claudio costrinse Aureliano a concludere rapidamente la guerra contro i Goti in Tracia e nelle Mesie, ponendo fine agli assedi di \"Anchialus\" (nei pressi della moderna Pomorie, lungo le coste bulgare del Mar Nero) e di Nicopolis ad Istrum.\nSecondo quanto ci tramanda la \"Historia Augusta\", Quintillo, a causa della brevit\u00e0 del suo regno, non viene ricordato per nulla di importante. Egli, infatti, al diciassettesimo giorno di regno oppure al ventesimo, poich\u00e9 si era mostrato severo con le truppe, venne ucciso alla maniera di Galba e di Pertinace. Un'altra versione gli attribuisce una fine diversa: si sarebbe suicidato tagliandosi le vene. \nSecondo, infine, Giovanni di Antiochia e Zosimo, Quintillo rinunci\u00f2 al potere di buon grado; poi uno dei suoi medici gli tagli\u00f2 una vena e lasci\u00f2 scorrere il sangue.\nDi Quintillo, Eutropio scrive:"}
{"id": "53822", "revid": "1996533", "url": "https://it.wikipedia.org/wiki?curid=53822", "title": "Didio Giuliano", "text": "Fu un ricchissimo senatore che divenne imperatore comprandosi la carica dai pretoriani, i quali, dopo esser insorti contro il precedente imperatore Pertinace, l'avevano messa praticamente all'asta in cerca del miglior partito a loro favorevole. Riconosciuto anche dal Senato, non ebbe per\u00f2 dalla propria le legioni, presso cui si levarono dalle provincie alcuni pretendenti al soglio che lo portarono infine alla caduta dopo soli pochi mesi di governo.\nBiografia.\nGiuliano nacque a \"Mediolanum\" (l'odierna Milano), nella \"Regio XI Transpadana\", nel 133 o nel 137, figlio di Quinto Petronio Didio Severo, politico romano di origini insubri per parte paterna, e di Emilia Clara, donna romana originaria di \"Hadrumetum\" (l'odierna Susa, in Tunisia), nella provincia dell'Africa Proconsolare.\nImprobabile la notizia, riportata nella \"Historia Augusta\", che fosse bisnipote di Salvio Giuliano, poich\u00e9 quest'ultimo, nato verso la fine del I secolo, non poteva essere bisnonno di qualcuno nato non pi\u00f9 tardi del 137.\nLa sua carriera fu ricca di cariche: questore a ventiquattro anni (nel 157), uno meno dell'et\u00e0 minima, fu poi edile e pretore nel 163. Fu quindi \"legatus legionis\" della XXII \"Primigenia\" a \"Mogontiacum\", poi governatore di rango pretorio della Gallia Belgica per lungo tempo (170-174 circa), riuscendo a respingere un'invasione di Cauci dal mare e una di Catti, tanto da fargli meritare il consolato (probabilmente nel 175) insieme al futuro imperatore Pertinace. In seguito divenne governatore, prima della Dalmazia (dal 176 forse fino al 180), poi della Germania inferiore tra il 180 e il 184, e infine prefetto dell'annona.\nSotto Commodo rischi\u00f2 di essere condannato per una denuncia collegata alla cosiddetta congiura di Lucilla, sorella dell'imperatore, ma l'imperatore non credette all'accusa. Giuliano comunque prefer\u00ec ritirarsi a vita privata. In seguito Commodo lo nomin\u00f2 prima governatore della Bitinia (probabilmente tra il 185 e il 189), poi nuovamente console e infine governatore dell'Africa (190-192).\nAlla morte di Pertinace, con il quale sembra avesse un buon rapporto, fu nominato imperatore al posto di Sulpiciano, perch\u00e9 aveva offerto pi\u00f9 sesterzi (25.000 secondo l\"Historia Augusta\") ai pretoriani di quest'ultimo. Lo stesso giorno fu riconosciuto anche dal senato, che nomin\u00f2 \"auguste\" la moglie Manlia Scantilla e la figlia Didia Clara.\nSolo il popolo gli fu sempre ostile, visto anche lo scherno mostrato nei confronti della frugalit\u00e0 del predecessore, notizia questa ritenuta falsa nella \"Historia Augusta\". Pi\u00f9 volte il popolo lo critic\u00f2 aspramente e non cambi\u00f2 idea neanche sotto la minaccia \"della spada\" e la promessa \"dell'oro\". I veri problemi non venivano dal popolino di Roma, ma dagli eserciti delle province, che non avevano giurato fedelt\u00e0 all'imperatore, tanto che in pi\u00f9 parti erano scoppiate rivolte: Clodio Albino con gli eserciti della Britannia, Pescennio Nigro con quelli della Siria e Settimio Severo con quelli dell'Illirico.\nDidio Giuliano mand\u00f2 uomini e ambascerie per eliminare il problema alla radice e nel frattempo si prepar\u00f2 allo scontro, mal riponendo la sua fiducia nei pretoriani. Dopo aver tentato di bloccare Settimio Severo, che attraversando l'Italia e discendendo verso Roma si era pure impadronito della flotta di Ravenna, intraprese con lui trattative diplomatiche per associarlo al trono, ma la posizione di Didio Giuliano era ormai troppo compromessa e Settimio Severo rifiut\u00f2 l'offerta. Senza pi\u00f9 nessuno dalla sua parte, fu ucciso in un luogo remoto dai pretoriani, su ordine del Senato, mediante decapitazione il 1\u00ba giugno 193."}
{"id": "53823", "revid": "729019", "url": "https://it.wikipedia.org/wiki?curid=53823", "title": "Pescennio Nigro", "text": "Fu usurpatore dell'Impero tra il 193 ed il 194.\nBiografia.\nNato ad Aquino da un'antica famiglia italica del ceto equestre, era stato governatore della Siria e fu proclamato imperatore dalle legioni orientali dopo l'uccisione di Pertinace e dopo la vendita all'asta del titolo imperiale a Didio Giuliano. Tra le province che caddero sotto il suo controllo c'era l'Egitto, e Nigro ricevette un grande sostegno dal governo della provincia dell'Asia. Un altro comandante romano, Settimio Severo, riusc\u00ec a prendere Roma per primo, e mosse quindi contro di lui in Oriente.\nPescennio Nigro fu sconfitto nelle battaglie di Cizico, Nicea e Isso, e si ritir\u00f2 in Antiochia, ma fu ucciso mentre tentava di fuggire verso l'impero dei Parti."}
{"id": "53824", "revid": "1543377", "url": "https://it.wikipedia.org/wiki?curid=53824", "title": "Clodio Albino", "text": "Fu infatti proclamato imperatore dalle legioni della Britannia e della Spagna subito dopo la morte di Pertinace (conosciuto anche come l'\"anno dei cinque imperatori\"), e si autoproclam\u00f2 \"Augustus\" verso la fine del 195, poco prima della sconfitta finale degli inizi del 197.\nBiografia.\nOrigini familiari.\nClodio Albino nacque ad \"Hadrumetum\" (l'odierna Susa, in Tunisia), nell'Africa proconsolare, il 25 novembre, attorno all'anno 145, da una famiglia aristocratica di origine italica. Egli era originario di questa localit\u00e0 africana, come lo era la madre di Didio Giuliano, il cui regno dur\u00f2 poco pi\u00f9 di due mesi. Traeva origine dalle famiglie romane dei Ceionii, Albini e Postumi. Fu il primogenito di Ceionio Postumo e Aurelia Messalina e nacque in una casa modesta e povera.\nLa \"Historia Augusta\" narra che il suo nome deriverebbe del fatto che, al momento della nascita, al contrario di tutti i bambini che hanno la pelle rossastra, Clodio era di carnagione bianchissima, da qui il nome di Albino. Trascorse l'intera fanciullezza in Africa, ricevendo una sommaria istruzione in lettere greche e latine. La sua indole fiera lo port\u00f2 poi ad appassionarsi alla vita militare.\n\"Cursus honorum\".\nEgli infatti inizi\u00f2 la carriera militare come \"eques\", ed entr\u00f2 a far parte dell'ordine senatorio verso la fine del regno di Marco Aurelio (161 - 180).\nPrime cariche militari fino alla pretura (165 - 186 ca.).\nRicopr\u00ec il ruolo di tribuno militare angusticlavio a capo dei cavalieri Dalmati. La \"Historia Augusta\" sostiene che ottenne il comando di due coorti alari (identificabili forse con una coorte equitata \"milliaria\") in qualit\u00e0 di \"praefectus cohortis\" sotto il regno di Marco Aurelio (\"post\" 169).\nDurante un suo soggiorno a Roma negli anni attorno al 162-164 potrebbe aver incontrato e conosciuto il suo coetaneo Settimio Severo, africano come lui. Pi\u00f9 tardi milit\u00f2 nella \"legio IIII Flavia Felix\" (di stanza a quel tempo nella Mesia superiore, a \"Singidunum\") e nella \"legio I Italica\" (in Mesia inferiore, a \"Novae\").\nEbbe un nuovo incarico militare in Bitinia, quando nel 175 Avidio Cassio si ribell\u00f2 in Oriente al \"princeps\" Marco Aurelio, rimanendo fedele a quest'ultimo. Gli venne concessa l'esenzione dall'esercizio della questura e poco dopo divenne edile per non pi\u00f9 di dieci giorni, in quanto fu inviato con urgenza a raggiungere l'esercito, per una nuova fase delle guerre marcomanniche (177-180?).\nCombatt\u00e9 nella terza fase delle guerre marcomanniche in Dacia negli anni attorno al 183-184 in veste di legato imperiale della \"legio V Macedonica\" (Potaissa), insieme a Pescennio Nigro.\nOttenne quindi la pretura (attorno al 185/186) che, secondo la \"Historia Augusta\", rimase famosa. Si racconta che nel corso dei giochi da lui indetti, lo stesso Commodo combatt\u00e9 nel Foro romano e nei vari teatri.\nDal consolato a governatore della Britannia (187-193).\nDivenne in seguito, prima console nel 187 e poi fu trasferito da Commodo in Gallia, probabilmente come governatore della Germania inferiore (o comunque di una provincia germanica, attorno al 189), dove riusc\u00ec a respingere una qualche invasione da parte dei barbari, ricacciandoli oltre il Reno.\nLa \"Historia Augusta\" riferisce di un fatto secondo il quale, Commodo, colpito da come aveva condotto la guerra in Gallia e Germania, gli invi\u00f2 una lettera in cui gli ordinava di assumere il titolo di \"Cesare\":\nGli avrebbe, infine, promesso quale segno distintivo della dignit\u00e0 imperiale, di poter indossare il mantello rosso, privilegio concesso ai membri della famiglia imperiale, e pi\u00f9 avanti anche la porpora (veste propria dell'imperatore), senza per\u00f2 l'oro, prerogative che ebbe a ricevere lo stesso Lucio Elio Cesare, quando fu adottato dall'imperatore Adriano nel 136.\nClodio Albino non volle per\u00f2 accettare questo onore, per il timore di essere portato alla rovina, una volta rovesciato Commodo a causa dei suoi pessimi costumi.\nEbbe infine il governo della provincia di Britannia a partire dal 191. Qui dovette affrontare una situazione di grave malcontento che si era creata all'interno della guarnigione.\nGli anni della guerra civile (193-197).\nAl principio del 193, dopo la morte di Commodo avvenuta il 31 dicembre del 192, fu acclamato imperatore Pertinace grazie all'appoggio della coorti pretorie. La \"Historia Augusta\" narra che Albino era in tale sintonia con il Senato che quest'ultimo non solo volle tributargli onori e acclamazioni, ma propose a Pertinace di associarlo quale collega. In seguito la sua influenza ebbe una tale influenza sulla decisione di Didio Giuliano di far uccidere Pertinace. Si narra infatti che il nuovo imperatore, dopo soli tre mesi, fu assassinato dagli stessi pretoriani che, poi, decisero di \"mettere all'asta\" il trono al miglior offerente. Fu la volta cos\u00ec di Didio Giuliano, anche se nel frattempo gli eserciti provinciali avevano nominato: Pescennio Nigro (comandante delle legioni siriache), Settimio Severo (comandante delle legioni danubiane della Pannonia superiore) e Clodio Albino (comandante delle legioni di Britannia). E inizialmente sembra che Albino abbia appoggiato Giuliano, in quanto sua madre era originaria della stessa citt\u00e0 di \"Hadrumetum\".\n\"Cesare\" di Settimio Severo (193-195).\nIn seguito a questi avvenimenti Settimio Severo mosse su Roma dove, dopo aver congedato in massa i pretoriani italici, e sostituiti con truppe tratte dal suo esercito, ottenne anche quello del Senato dove si fece riconoscere \"princeps\". Consapevole di non poter combattere su due fronti, Severo nomin\u00f2 l'\u00abingenuo e vanitoso\u00bb Clodio Albino \"cesare\" (con il nome di \"Decimus Clodius Septimius Albinus Caesar\", quasi l'avesse designato a succedergli, pur avendo Severo gi\u00e0 due eredi naturali nei figli, \"Bassianus\" (Caracalla) di 5 anni e Geta di 4. Non a caso le monete celebravano PROVIDENTIA AUGUSTI (la previdenza dell'Augusto Severo) o la FORTUNA REDUX (la fortuna che riporta Albino a Roma). E del resto, per quanto Albino potesse essere scettico, poteva comunque sperare di accedere al trono, prima che il maggiore dei figli di Severo crescesse abbastanza da anticiparlo.\nGiunse all'impero, secondo il biografo della \"Historia Augusta\", piuttosto anziano e comunque pi\u00f9 vecchio di Pescennio Nigro. Poco pi\u00f9 tardi gli confer\u00ec il secondo consolato \"in absentia\" (nel 194), lasciandogli il governo delle province occidentali delle Gallie e della Britannia, mentre egli stesso si concentrava nella lotta contro Pescennio in Oriente, dove riusciva a batterlo nel 194. In seguito Severo pot\u00e9 continuare con una nuova guerra, questa volta contro i Parti. Si racconta che Albino fu tentato da alcuni senatori a marciare su Roma, vista l'assenza dell\"Augustus\" Severo e prenderne il potere, ma non lo fece e rimase fedele agli accordi, almeno fino a quando non fu evidente che i figli gli sarebbero succeduti. Albino, del resto, non nascose mai, neppure ai tempi di Commodo, la sua dedizione per il Senato romano, tanto da guadagnarsene la sua simpatia, come ci racconta pi\u00f9 volte la \"Historia Augusta\".\nIn lotta con Severo, sua morte (195-197).\nL'alleanza tra Settimio Severo e Clodio Albino ebbe perci\u00f2 breve durata. Con la fine del 195, Albino, una volta che Severo ebbe proclamato \"Cesare\" il proprio figlio \"Bassianus\", il futuro imperatore Caracalla, si autoproclam\u00f2 \"Augustus\" in aperto conflitto con Severo. Quest'ultimo tent\u00f2 di farlo assassinare, ma senza successo. Decise quindi di abrogare gli accordi del 193, togliendogli il titolo di \"Cesare\", e lo fece proclamare \"nemico pubblico\" (\"hostis publicus\"). Subito dopo raccolse un'armata e marci\u00f2 da Bisanzio, dove era ancora in corso un assedio contro gli ultimi superstiti dell'esercito di Pescennio Nigro, fino in Occidente, mandando avanti alcuni dei suoi generali per occupare i passi alpini, per rendere la strada pi\u00f9 sicura.\nAlbino decise allora di correre ai ripari, cercando di raccogliere un grosso esercito, forse con nuove leve, e di ottenere nuove alleanze con il governatore della \"Hispania Tarraconensis,\" Lucio Novio Rufo, il quale disponeva di una legione ed alcuni reparti di truppe ausiliarie. Dopo un primo scontro a lui favorevole contro un generale di Severo, pose il proprio \"quartier generale\" a \"Lugdunum\", dove inizi\u00f2 a battere propria moneta, recante i titoli imperiali al completo. Ricordiamo ad esempio un'emissione con la CLEMENTIA AUG(usti) o la FIDES LEGION(um). Tent\u00f2 quindi di occupare l'intero limes renano, ma fall\u00ec, sebbene fosse riuscito in un primo momento a sconfiggere il governatore della Germania inferiore, Virio Lupo. In seguito assedi\u00f2 senza successo \"Augusta Treverorum\" (Treviri) nella Gallia Belgica, difesa dal \"legatus legionis\" della \"legio XXII Primigenia\", Claudio Gallo, che normalmente si trovava a \"Mogontiacum\".\nIl 19 febbraio del 197 i due pretendenti alla porpora imperiale si scontrarono nella valle della Sa\u00f4ne \"(battaglia di Lugdunum)\". Secondo quanto ci raccontano le fonti, sembra che le armate che si scontrarono potevano contare su 150.000 armati complessivi. Vero \u00e8 che, se Albino poteva disporre di circa 50.000 soldati dalla sola provincia di Britannia tra legioni (15.000) e truppe ausiliarie (35.000), al massimo poteva raggiungere i 60.000 armati considerando anche l'esercito della \"Tarraconensis\" (10.000 armati). Al contrario Severo poteva disporre dell'intero esercito presente sul limes renano e danubiano (200.000 armati), quindi pi\u00f9 numeroso.\nDopo una battaglia sanguinosa e rimasta a lungo incerta (per circa due giorni), Settimio Severo prevalse sul rivale, sebbene avesse subito uno scacco iniziale e avesse perduto il proprio cavallo, tanto da costringere Clodio Albino ad uccidersi, gettandosi sulla propria spada. La \"Historia Augusta\" racconta che:\nSevero gli fece tagliare la testa e la invi\u00f2 su una picca a Roma, come monito a chi lo aveva sostenuto, tra cui molti senatori che avevano colmato di onori molti membri della sua famiglia ed in particolare il fratello. Il corpo di Albino rimase parecchi giorni davanti al quartier generale di Severo fino a mandare fetore, fino a quando una volta straziato dai cani, fu gettato nelle acque del fiume. I suoi figli (uno secondo alcuni o due secondo altri) in un primo momento furono perdonati, ma poi anch'essi decapitati insieme alla loro madre e gettati nel fiume Rodano. Frattanto \"Lugdunum\" venne distrutta e non riusc\u00ec pi\u00f9 a riprendersi nei secoli successivi.\nClodio Albino nella storiografia.\nAutori antichi.\nLa \"Historia Augusta\" riferisce che, secondo quanto ci tramanda Settimio Severo, il suo rivale a trono imperiale, Albino fu \u00ab\"turpe, malizioso, malvagio, disonesto, avido e lussurioso\"\u00bb. Severo, nella sua autobiografia, lo dipingeva con un carattere aspro, tanto da non andare mai d'accordo con i suoi famigliari e con la moglie; ingiusto verso i servi e crudele con i soldati, tanto da far crocifiggere i centurioni ordinari, anche quando non era necessario. Faceva battere con le verghe e non perdonava nessun errore.\nAl contrario si ritiene di non prestar fede a tali credenze poich\u00e9 questo giudizio fu creato a regola d'arte \u00ab\"nel periodo in cui erano in guerra\"\u00bb. La \"Historia Augusta\" ricorda infatti che Severo spesso scrisse ad Albino prima del 196-197, come ad un intimo amico, e che molti avevano di lui un'ottima opinione, tanto che lo stesso Severo gli aveva conferito il titolo di \"Cesare\" e pensava a lui come suo successore.\nLo stesso Marco Aurelio in alcune missive riferite dalla \"Historia Augusta\" lo avrebbe definito \u00ab\"uomo di esperienza, di vita austera e costumi rigorosi\"\u00bb, ed anche il fatto di \u00ab\"lodare Albino per la fermezza, lui che ha saputo tenere a freno le truppe, in un momento di gravi defezioni a favore di Avidio Cassio\"\u00bb. Secondo quanto riferiva un certo Cordo, egli era particolarmente goloso soprattutto di frutta: \nAncora la \"Historia Augusta\" scrive che egli fu amato dal Senato come nessun altro principe, forse anche per l'odio che nutriva nei confronti di Severo che, per la sua crudelt\u00e0, era profondamente detestato dai senatori.\nEra, inoltre, elegantissimo nel vestire, anche se molto volgare a tavola dove si preoccupava solo della quantit\u00e0 dei cibi. Con le donne era un meraviglioso amante. Esperto di agricoltura, scrisse persino delle \"Georgiche\" e probabilmente anche delle novelle erotiche dette \"Milesie\", che ebbero una discreta fama, sebbene fossero di scarso valore letterario.\nEra alto di statura, con i capelli ricci e crespi, la fronte spaziosa, con la carnagione bianchissima, tanto che proprio da questa abbia preso il nome di Albino. Aveva un tono di voce femminile, proprio degli eunuchi. Si irritava facilmente, era duro quando era irato e terribile quando si infuriava. Era infine molto esperto d'armi.\nAlbino eccelleva per famiglia e per educazione, mentre il suo avversario Settimio Severo era superiore in guerra ed era un abile comandante.\nViene giudicato assai ingenuo e vanitoso nell'aver accettato da Severo il titolo di \"Cesare\", dietro il quale si nascondeva il fatto di non poter combattere contemporaneamente su due fronti, contro Albino in Occidente e Pescennio Nigro in Oriente. Di lui si racconta che era di natura mite e, grazie anche al suo \"status\" di aristocratico, era preferito dal senato di Roma rispetto a Severo.\nAutori moderni.\nMichael Grant sostiene che sia difficile, allo stato attuale delle nostre conoscenze, capire quale sia la verit\u00e0 sul carattere di Clodio Albino, dopo aver letto quello che scrivono la \"Historia Augusta\", Cassio Dione e Erodiano. Tuttavia il Senato ebbe in lui fiducia, visto che apparteneva all'aristocrazia italica, sebbene migrata in Africa proconsolare, dopo che lo stesso aveva promesso loro clemenza. Non a caso egli fu il candidato dell'aristocrazia occidentale latina, in opposizione a quella orientale greca rappresentata da Nigro, e diversamente da quanto rappresentava Severo a capo delle armate del limes danubiano.\nRisulta, infine, opinione comune da parte di alcuni studiosi moderni, che la morte dell'imperatore Pertinace fu il risultato di un ammutinamento dei pretoriani, e non invece un'eco della propaganda diffusa da Settimio Severo (il \"Vindicator Divi Pertinacis\"), che invece sosteneva fosse un omicidio derivato da una congiura di palazzo, dove i responsabili erano identificati con i suoi antagonisti della guerra civile, Didio Giuliano e Clodio Albino, oltre a Giulio Leto."}
{"id": "53825", "revid": "1877829", "url": "https://it.wikipedia.org/wiki?curid=53825", "title": "Numeriano", "text": "Figlio minore dell'imperatore Marco Aurelio Caro e fratello minore dell'imperatore Marco Aurelio Carino, fu associato al potere col titolo di cesare e segu\u00ec il padre in oriente, ma, dopo la morte di Caro, mor\u00ec in circostanze misteriose.\nBiografia.\nOrigini familiari ed ascesa al trono del padre.\nEra il figlio minore dell'imperatore Caro e fu dal padre nominato cesare e \"principe della giovent\u00f9\" insieme al fratello maggiore Carino. Le fonti storiche ne descrivono gli interessi di natura letteraria: il suo talento oratorio ed i discorsi scritti gli guadagnarono una notevole ammirazione.\nPartecip\u00f2 con il padre alla spedizione contro i Persiani, mentre al fratello Carino era affidata la parte occidentale dell'impero: dopo la vittoria e la conquista della capitale nemica Ctesifonte fu acclamato imperatore dall'esercito insieme al padre. Ancora durante la spedizione Caro mor\u00ec e Numeriano gli succedette sul trono come collega del fratello.\nRegno (283-284).\nAbbandon\u00f2 forse i territori conquistati per far ritorno nella capitale, ma venne ucciso dal suocero e prefetto del pretorio Arrio Apro, che sperava di succedergli sul trono imperiale. Secondo alcuni resoconti storici, essendosi ammalato agli occhi, il suocero gli consigli\u00f2 di viaggiare in una lettiga chiusa e approfitt\u00f2 del fatto che non potesse apparire alla presenza dei soldati per assassinarlo. Scoperto il cadavere, l'esercito proclam\u00f2 tuttavia imperatore Diocle che cambi\u00f2 il suo nome nel pi\u00f9 \"latino\" Diocleziano e mise immediatamente a morte Apro. Carino, rimasto a Roma concesse onori divini al fratello assassinato e fu quindi ucciso dal proprio esercito mentre combatteva contro Diocle.\nSecondo alcuni storici, la versione precedente sarebbe invece una propaganda romana, volta a nascondere la sconfitta di Numeriano per mano del sovrano sasanide Bahram II e la conseguente morte dell'imperatore romano. Di tale sconfitta vi sarebbe eco in un brano di Giovanni Zonara, in cui Numeriano, sconfitto, \u00e8 scotennato vivo dai suoi nemici, e in Giovanni Malalas, in cui Numeriano, che prima di iniziare la campagna contro i Persiani manda a morte il vescovo di Antiochia Babila, viene sconfitto, assediato in Carre, catturato e scuoiato. Al di l\u00e0 della veridicit\u00e0 della morte per scotennamento, episodio ricalcato su quello di Valeriano, questa sconfitta renderebbe inutile la rinuncia alle terre conquistate e la morte per mano di Apro, cui non avrebbe giovato perdere il genero mentre Marco Aurelio Carino era ancora in vita. In tal caso \u00e8 possibile che nel rilievo di Naqsh i Rustam l'imperatore romano caduto sia Numeriano.\nNemesiano, un poeta africano di lingua latina, progett\u00f2 di comporre un poema sulle imprese di Caro e Numeriano, ma senza mai iniziarlo."}
{"id": "53826", "revid": "92723", "url": "https://it.wikipedia.org/wiki?curid=53826", "title": "Lucio Domizio Alessandro", "text": "Quando l'imperatore romano Massenzio gli ordin\u00f2 di inviare a Roma il proprio figlio come ostaggio, Alessandro si rifiut\u00f2 e i suoi soldati lo proclamarono imperatore (308), malgrado fosse gi\u00e0 in et\u00e0 avanzata. Fu sconfitto e ucciso nel 311.\nBiografia.\nAlessandro era originario della Frigia o della Pannonia; all'epoca dei fatti era gi\u00e0 in et\u00e0 avanzata.\nIl racconto pi\u00f9 dettagliato dell'insurrezione \u00e8 quello di Zosimo, che per\u00f2 ne d\u00e0 un rendiconto alquanto confuso. Secondo questo storico bizantino del VI secolo, Massenzio invi\u00f2 le proprie raffigurazioni in Africa, per essere riconosciuto imperatore dalla provincia; le truppe africane, fedeli a quel Galerio che era stato spodestato proprio da Massenzio, si rifiutarono di abbandonare il proprio imperatore. Quando Massenzio chiese a Domizio Alessandro di inviargli il proprio figlio a Roma come ostaggio per garantirsi la fedelt\u00e0 del vicario, questi si rifiut\u00f2, venendo riconosciuto imperatore dall'esercito. \u00c8 possibile che Zosimo confondesse Galerio con Massimiano, il quale era in conflitto col figlio Massenzio all'inizio del 308.\nC'\u00e8 un'iscrizione che prova come Alessandro e Costantino I si allearono contro Massenzio, riconoscendosi \"augusti\" a vicenda. \u00c8 stato suggerito che il patto fosse stretto nell'autunno del 310.\nMassenzio invi\u00f2 il proprio prefetto del pretorio Rufio Volusiano e un certo Zena a sedare la rivolta. Alessandro fu fatto prigioniero e giustiziato: apparentemente le sue truppe non opposero molta resistenza. Massenzio si vendic\u00f2 confiscando le propriet\u00e0 di coloro che furono accusati di aver sostenuto Alessandro. La deposizione di Alessandro \u00e8 stata datata differentemente: gli anni che vanno dal 309 al 311 sono stati proposti.\n\u00c8 possibile che si trattasse di Valerio Alessandro, vicario del prefetto del pretorio d'Africa nel 303-306, che potrebbe aver cambiato il proprio nome in occasione dell'ascesa al trono. Esiste una sua iscrizione in cui riconosce a Massenzio il titolo di \"victoriosissimus\" e di \"libertatis restitutor\", forse in relazione alla vittoria di Massenzio su Flavio Severo."}
{"id": "53827", "revid": "125022162", "url": "https://it.wikipedia.org/wiki?curid=53827", "title": "Massenzio", "text": "Figlio dell'imperatore Massimiano, coregnante di Diocleziano, e di Eutropia. Secondo la volont\u00e0 di Diocleziano e Massimiano, Costantino e Massenzio, figli, rispettivamente, di Costanzo Cloro e Massimiano stesso, avrebbero dovuto subentrare come cesari di Costanzo e Galerio, ma questi ultimi non li scelsero, optando per Massimino e Severo. Massenzio e Costantino presero cos\u00ec il potere con la forza dei loro sostenitori, anche se il secondo riuscir\u00e0 da subito ad avere l'investitura da Galerio, mentre il primo fu sempre considerato da quest'ultimo solo un usurpatore. Govern\u00f2, inizialmente, dapprima con il titolo di \"princeps invictus\" e poi come augusto autoproclamato, assieme al padre Massimiano, che tuttavia nell'aprile del 308 sar\u00e0 estromesso dal potere e costretto a riparare dal genero Costantino, dal quale verr\u00e0 ucciso nel 310 per aver tramato contro la sua persona.\nMassenzio cerc\u00f2 di abbellire, restaurare e migliorare Roma, realizzando importanti opere edilizie, tra cui il tempio del Divo Romolo (dedicato al figlio defunto), la basilica di Massenzio (ultima grande basilica civile, completata da Costantino), la villa e il circo di Massenzio e altre. Massenzio mor\u00ec nella battaglia di Ponte Milvio contro le truppe di Costantino il Grande.\nBiografia.\nMassenzio nacque intorno al 278 dall'imperatore Massimiano, coregnante di Diocleziano dal 286, e da Eutropia, la sua seconda moglie di origine siriana. Altri indicano una data compresa tra il 278 e il 287. Il luogo di nascita non \u00e8 noto, sebbene possa trattarsi di una delle citt\u00e0 dove risiedeva il padre militare e poi imperatore, o sua moglie: Milano (capitale imperiale di Massimiano), Roma (dove nacque la sorella Fausta), in Mesia o in una citt\u00e0 dell'Oriente (Mesopotamia o Asia Minore), dove Massimiano serviva l'esercito nelle campagne militari al fianco di Diocleziano e degli imperatori Probo e Caro.\nSue sorelle erano Fausta, seconda moglie di Costantino I, suo cognato e futuro rivale, e Flavia Massimiana Teodora, sorellastra, figliastra di Massimiano in quanto nata da Eutropia durante il suo primo matrimonio e poi adottata dall'imperatore. Quest'ultima fu anche la matrigna di Costantino in quanto seconda moglie del cesare Costanzo Cloro dopo che questi divorzi\u00f2 o abbandon\u00f2 (non \u00e8 chiaro se fosse sua moglie o concubina) Elena; da questo matrimonio nacquero alcuni dei fratellastri di Costantino, tra cui Giulio Costanzo, padre dell'ultimo imperatore della dinastia costantiniana Flavio Claudio Giuliano, il quale era quindi il pronipote indiretto di Massenzio.\nMassenzio spos\u00f2, presumibilmente dopo il 293, Valeria Massimilla, figlia del cesare Galerio, genero in seconde nozze di Diocleziano. Ebbero due figli, Valerio Romolo, cos\u00ec chiamato in onore di Romula, madre di Galerio e nonna di Valeria Massimilla, e un secondogenito il cui nome non \u00e8 riportato dalle fonti.\nMassenzio Augusto.\nNel 305 i due augusti della Tetrarchia - Diocleziano e il padre di Massenzio, Massimiano - abdicarono e al loro posto successero i cesari Galerio e Costanzo Cloro. Sebbene Diocleziano e Massimiano avessero stabilito all'abdicazione che Massenzio e Costantino, figlio di Costanzo Cloro, avrebbero dovuto subentrare come cesari di Costanzo stesso e di Galerio, i due augusti designati per la successione, questi ultimi non scelsero i figli dei precedenti imperatori, preferendo due successori non dinastici per salvaguardare la tetrarchia, Massimino Daia e Flavio Severo. Era la prima volta che i figli naturali di un imperatore venivano esclusi dalla successione. Massenzio e Costantino non si rassegnarono mai e lo stesso Massimiano era rimasto deluso dall'esclusione del figlio.\nAlla morte di Costanzo Cloro un anno dopo, nel luglio del 306, suo figlio Costantino fu acclamato augusto dai soldati stanziati in Britannia ma fu riconosciuto legittimo da Galerio con il rango inferiore di cesare. Tre mesi pi\u00f9 tardi, il 28 ottobre, tocc\u00f2 a Massenzio, che risiedeva nelle vicinanze di Roma, autoproclamarsi imperatore, al posto del legittimo augusto Severo (fatto uccidere o costretto al suicidio nel 307), nei territori precedentemente governati dal padre, ossia l'Italia e l'Africa.\nMassenzio consolid\u00f2 il proprio consenso facendo leva sul malcontento del popolo di Roma e della Guardia pretoriana, che vedevano declinare la propria importanza a vantaggio delle altre capitali provinciali (Treviri capitale della Gallia Belgica, Milano, Nicomedia, Antiochia, terza citt\u00e0 dell'impero dopo Roma e Alessandria) e, anche in virt\u00f9 del possesso della provincia africana, prima produttrice di granaglie ed olio dell'impero, riusc\u00ec a garantire il costante vettovagliamento di tali generi alimentari verso l'Urbe, indispensabile per il sostentamento della citt\u00e0.\nPer qualche tempo Massenzio cerc\u00f2 di destreggiarsi tra le minacce rappresentate dagli eredi di Diocleziano, richiamando al potere suo padre Massimiano e cercando l'alleanza con Costantino anche attraverso il matrimonio con la propria sorella Fausta. Tuttavia, vedendo vani i suoi sforzi di essere riconosciuto da Galerio, il capo della tetrarchia, che anzi gli aveva mosso senza successo guerra nella primavera del 307, nella met\u00e0 di quello stesso anno si autoproclam\u00f2 augusto.\nTuttavia la secessione africana del 308 guidata da Lucio Domizio Alessandro (che un paio d'anni dopo si alleer\u00e0 esplicitamente con Costantino), il peggioramento dei rapporti con Massimiano (che passer\u00e0 anch'egli dalla parte di Costantino), la morte del figlio Valerio Romolo nel 309 (forse annegato accidentalmente nel Tevere, come accadr\u00e0 anche a Massenzio alcuni anni dopo) che privava il suo disegno imperiale di ogni possibilit\u00e0 di continuit\u00e0 dinastica, rappresentano nella vicenda di Massenzio l'inizio della fine. Alessandro, vicario del prefetto del pretorio in Africa, stava rendendosi sempre pi\u00f9 indipendente e Massenzio gli ordin\u00f2 di inviare a Roma il proprio figlio come ostaggio per sicurezza; Alessandro si rifiut\u00f2 e i suoi soldati lo proclamarono imperatore, malgrado fosse gi\u00e0 in et\u00e0 avanzata.\nIl padre Massimiano torn\u00f2 a Roma sul finire del 307, ma entr\u00f2 rapidamente in contrasto col figlio e, nella primavera del 308, ne sfid\u00f2 l'autorit\u00e0. Davanti ad un'assemblea di soldati romani, Massimiano parl\u00f2 del debole governo, di cui accus\u00f2 Massenzio, e strapp\u00f2 le vesti imperiali del figlio; si attendeva che i soldati lo acclamassero, ma questi si schierarono con Massenzio, e Massimiano fu obbligato a lasciare l'Italia.\nL'11 novembre 308 si tenne a \"Carnuntum\", sull'alto Danubio, un incontro cui parteciparono Galerio, che lo organizz\u00f2, Massimiano e Diocleziano, richiamato da Galerio; in questa occasione Massimiano fu obbligato ad abdicare, mentre Costantino fu nuovamente degradato a cesare, e Licinio, un leale commilitone di Galerio, fu nominato augusto d'Occidente. All'inizio del 309 Massimiano torn\u00f2 alla corte di Costantino in Gallia, l'unica dove fosse ancora ben accetto. Massimiano si ribell\u00f2 nuovamente nel 310 ma fu sconfitto e poi costretto al suicidio da Costantino. Dopo la sua morte, Massimiano gioc\u00f2 un ruolo nelle vicende che videro opposti Massenzio e Costantino. Malgrado la precedente rottura dei loro rapporti, dopo il suicidio di Massimiano, Massenzio si atteggi\u00f2 a figlio devoto; coni\u00f2 monete recanti l'immagine del padre divinizzato e dichiar\u00f2 di volerne vendicare la morte. Costantino, invece, prima present\u00f2 il suicidio come una sfortunata disgrazia familiare, poi, a partire dal 311, diffuse un'altra versione, secondo la quale Massimiano, perdonato da Costantino, aveva deciso di uccidere il genero nel sonno; Fausta svel\u00f2 il piano del padre a Costantino, il quale mise un eunuco nel proprio letto e fece arrestare Massimiano dopo che l'ebbe ucciso; vistosi offerto un onorevole suicidio, Massimiano avrebbe accettato. Inoltre Costantino decret\u00f2 per Massimiano la \"damnatio memoriae\", facendo cancellare il suo nome da tutte le iscrizioni e distruggendo tutte le opere pubbliche che recavano la sua effigie.\nIntanto nel 310 Massenzio, desideroso di riconquistare i possedimenti africani dai quali Roma dipendeva per i rifornimenti granari, invi\u00f2 un contingente militare sotto il comando del proprio prefetto del pretorio Rufio Volusiano e di un certo Zena per sedare la rivolta di Alessandro. La campagna ebbe successo e Alessandro fu fatto prigioniero e giustiziato: apparentemente le sue truppe non opposero molta resistenza. Massenzio si vendic\u00f2 confiscando le propriet\u00e0 di coloro che furono accusati di aver sostenuto Alessandro e ordin\u00f2 il saccheggio di Cartagine.\nLa sconfitta.\nDopo la morte di Galerio gli altri due augusti, Licinio (un altro cognato di Costantino) e Massimino Daia (formalmente alleato ancora di Massenzio) - occupati a contendersi la met\u00e0 orientale dell'impero - lasciarono a Costantino, che disponeva ormai in occidente di margini di manovra migliori che per il passato, il compito di eliminare l'usurpatore. Costantino, ormai sospettoso nei confronti di Massenzio e non disposto a riconoscerlo, riunito un grande esercito formato anche da barbari catturati in guerra, oltre a Germani, popolazioni celtiche e provenienti dalla Britannia, mosse alla volta dell'Italia attraverso le Alpi, forte di 90.000 fanti e 8.000 cavalieri. Lungo la strada, Costantino lasci\u00f2 intatte tutte le citt\u00e0 che gli aprirono le porte, mentre assedi\u00f2 e distrusse quante si opposero alla sua avanzata. Costantino, dopo aver battuto due volte le truppe di Massenzio prima presso Torino e poi presso Verona, lo sconfisse definitivamente nella battaglia di Ponte Milvio, presso i \"Saxa Rubra\" sulla via Flaminia, alle porte di Roma, il 28 ottobre del 312, anniversario della sua ascesa alla porpora imperiale sei anni prima.\nUn panegirico a Costantino del 313 riporta lo stato d'animo di Massenzio prima della battaglia:\nMassenzio, consultati gli indovini e i libri sibillini, si convinse anche che le spie di Costantino stavano gi\u00e0 fomentando la popolazione a rivoltarsi e, invece di ripararsi dietro le mura che aveva potenziato, usc\u00ec quindi direttamente in battaglia incontro al suo avversario, venendone sconfitto nello scontro che i commentatori cristiani descrissero poi come una battaglia tra il pagano Massenzio e il \"cristiano\" Costantino. Massenzio aveva schierato l'esercito fuori delle mura e fatto tagliare il ponte Milvio; al suo posto aveva apprestato un ponte di barche, dove era predisposta una trappola, poich\u00e9 era previsto che si aprisse in due parti nel caso Costantino avesse sfondato le linee e tentato di attraversarlo. L'esito della battaglia invece fu completamente sfavorevole all'esercito di Massenzio, che fu spinto verso il Tevere, dove venne sterminato, come raffigura una scena dell'arco di Costantino. Massenzio mor\u00ec probabilmente cadendo dal suo stesso ponte con l'armatura nel fiume Tevere e annegando. In un primo tempo fu dato per disperso. I soldati di Costantino il giorno dopo ne trovarono il corpo e gli tagliarono la testa per portarla in parata e confermare ai timorosi romani la morte del \"tyrannus\". La testa fu poi inviata in Africa, a Cartagine, per fidelizzare la provincia ed evitare ulteriori ribellioni. Con la morte di Massenzio, tutta l'Italia pass\u00f2 sotto il controllo di Costantino.\nLa madre Eutropia, obbligata da Costantino, dichiar\u00f2 sotto giuramento che Massenzio non era figlio di Massimiano, e Costantino riabilit\u00f2 la memoria del suocero. L'apoteosi di Massimiano voluta da Massenzio fu dichiarata nulla e fu divinizzato nuovamente, probabilmente nel 317. Per Massenzio invece fu decretata la \"damnatio memoriae\", non venendo nominato che come \"il tiranno\" nell'iscrizione dell'arco di Costantino. Il figlio maggiore Romolo era gi\u00e0 morto nel 309, mentre ignote furono le sorti della moglie Valeria Massimilla e del figlio minore, il cui nome non \u00e8 noto, dopo il 312.\nUn numero di partigiani di Massenzio sopravvisse, pur sottomettendosi ufficialmente a Costantino: nel 2006 a Roma, alle pendici del Palatino, furono trovate delle aste da parata e delle insegne imperiali (piccoli scettri sormontati da globi di vetro), accuratamente riposti in una borsa di cuoio e nascosti in un vano sotterraneo sotto le rovine di una terrazza di et\u00e0 neroniana. Considerata la datazione e il carattere del nascondiglio, gli archeologi ritengono siano le insegne imperiali di Massenzio, nascoste in un vano segreto dai suoi seguaci per sottrarle a Costantino. Sono attualmente esposte al Museo Nazionale Romano.\nMassenzio \u00abil romano\u00bb.\nMassenzio pose la sua residenza nei palazzi imperiali sul Palatino (l'ultimo a risiedervi stabilmente era stato, brevemente, Aureliano) e tent\u00f2 di ripristinare la centralit\u00e0 e la grandezza di Roma e dei suoi d\u00e8i, tanto da definirsi \"conservator urbis suae\" (\u00abconservatore della sua citt\u00e0\u00bb). Ci\u00f2 \u00e8 evidente anche nel programma iconografico della sua monetazione, coniata nelle officine di Roma e di Ostia, ispirato alle grandi leggende di fondazione della Citt\u00e0: la lupa che allatta Romolo e Remo, Marte rappresentato sia come dio guerriero che come padre dei gemelli fondatori.\nNella stessa direzione andava il vasto programma edilizio dell'imperatore, che per la brevit\u00e0 del suo regno fu realizzato solo in parte, del quale pu\u00f2 essere considerata emblema la grandiosa Basilica, completata solo dopo il 312 da Costantino, che vi colloc\u00f2 la propria statua colossale. Costantino riprese i suoi programmi edilizi ma non risiedette in pianta stabile a Roma, preferendo altre sedi imperiali come \"Augusta Treverorum\" (Treviri), fino a che nel 324-330 trasfer\u00ec la capitale a Costantinopoli, l'antica Bisanzio divenuta \"Nova Roma\", pi\u00f9 legata al mondo greco-orientale. La sua volont\u00e0 di risollevare la religione romana in declino, pur tollerando il cristianesimo, che ufficialmente era ancora una \"religio illicita\", sar\u00e0 invece ripresa in senso ellenizzante dall'imperatore Giuliano (361-363), pronipote di Massenzio, che pure non venne mai a Roma, e da alcuni senatori romani negli ultimi tempi prima dell'estensione dell'editto di Teodosio I all'Italia (394). Nonostante ci\u00f2, Giuliano, forse influenzato dalle fonti storiche e propagandistiche costantiniane (Eusebio di Cesarea) che lo descrissero come dissoluto e superstizioso, parler\u00e0 male di Massenzio.\nOltre all'avvio della basilica, Massenzio volle la ricostruzione del vicino Tempio di Venere e Roma dell'epoca adrianea, l'ampliamento del \"Clivus Sacrae Viae\", dove innalz\u00f2 da una parte l'heroon di suo figlio Romolo (tempio del Divo Romolo) e la \"Basilica Nova\", e dall'altra la \"Porticus margaritaria\", il restauro e l'innalzamento delle mura di Aureliano, che dot\u00f2 anche di un fossato. Provvide inoltre a restaurare la via Appia fino a Brindisi e diversi acquedotti.\nNella sua tenuta sulla Via Appia edific\u00f2 una grande villa suburbana, dotata anche di un circo e di un mausoleo. Accanto alla villa fu costruito il mausoleo del figlio defunto. Altra maestosa testimonianza del suo prestigio \u00e8 nella celebre Villa di Piazza Armerina (Enna), a lui ascritta."}
{"id": "53828", "revid": "547992", "url": "https://it.wikipedia.org/wiki?curid=53828", "title": "Glicerio", "text": "Ascesa al trono.\nLe fonti su Glicerio sono scarse e scarne: si sa che era \"comes domesticorum\", cio\u00e8 comandante della guardia imperiale, al momento della sua elevazione al soglio imperiale; in precedenza era stato comandante militare in Dalmazia.\nNel 472 l'Impero d'Occidente era stato funestato dalla guerra civile tra l'imperatore Antemio e il comandante dell'esercito, il \"magister militum\" germanico Ricimero: nell'aprile di quell'anno Ricimero nomin\u00f2 Anicio Olibrio imperatore, con la forza delle armi, poi, a luglio, fece assassinare Antemio. Quando, all'inizio di novembre 472, Olibrio mor\u00ec, l'Impero d'Occidente si trov\u00f2 senza imperatore e senza uomo forte, in quanto Ricimero era gi\u00e0 morto. L'Imperatore d'Oriente, Leone I, che aveva gi\u00e0 indicato Antemio come collega d'Occidente, si trov\u00f2 a dover operare un'altra scelta; questa volta, per\u00f2, ritard\u00f2 la decisione, o per mancanza di candidati all'altezza o per poter esercitare il potere sull'Impero d'Occidente senza un intermediario. Fu allora che la potente componente germanica dell'esercito d'Occidente, rappresentata dal nuovo \"magister militum\" Gundobado (nipote di Ricimero), decise di scegliere un imperatore di proprio gradimento, selezionando Glicerio. Le fonti riportano che Gundobado elesse Glicerio imperatore col consenso dell'esercito, a Ravenna, il 3 o 5 marzo 473.\nRegno.\nPoco \u00e8 noto del breve regno di Glicerio, ma pare che abbia tentato di riconciliarsi con l'Impero d'Oriente e che sia riuscito a mantenere il controllo del proprio impero, malgrado gli attacchi dei barbari. Per quasi tutto il suo regno rimase nel nord Italia, come attestato dal fatto che batt\u00e9 moneta solo a Milano e Ravenna.\nMinaccia gota.\nNel 473, il re dei Visigoti Eurico ordin\u00f2 l'invasione dell'Italia, ma il suo comandante Vincenzo (Vincentius) fu sconfitto e ucciso dai \"comites\" Alla e Sindila. Malgrado questa vittoriosa difesa dell'Italia, Glicerio non fu in grado di difendere la Gallia e di impedire a Eurico di conquistare Arles e Marsiglia. Contemporaneamente, una seconda armata composta di Ostrogoti fu inviata in Italia dal re Vidimero. La possibilit\u00e0 che le due armate si congiungessero era una grave minaccia per Glicerio, che invi\u00f2 un messaggio a Vidimero, avvisandolo che i territori cui mirava erano gi\u00e0 occupati dai suoi \"connazionali\" Visigoti e suggerendogli di muoversi verso la Gallia.\nGlicerio riusc\u00ec cos\u00ec ad impedire che i Visigoti di Vincenzo e gli Ostrogoti inviati da Vidimero si congiungessero con gravi conseguenze per l'Italia, ma a costo di far convergere la pressione sulla Gallia, che venne attaccata da entrambi i popoli goti.\nRelazioni con l'Impero d'Oriente.\nL'elezione non ortodossa di Glicerio e il sospetto che fosse un fantoccio nelle mani di Gundobado fecero s\u00ec che l'imperatore d'Oriente Leone I non riconoscesse l'ex \"comes domesticorum\" come collega, e che si decidesse a nominare un proprio candidato: la scelta cadde su Giulio Nepote, \"magister militum\" della Dalmazia e imparentato con Verina, l'imperatrice d'Oriente. La nomina avvenne per\u00f2 in ritardo e Nepote non pot\u00e9 salpare per l'Italia in quanto d'inverno i porti erano chiusi. Intanto Leone I mor\u00ec nel gennaio 474 e divenne imperatore suo nipote, il giovane Leone II, che dopo poco nomin\u00f2 co-imperatore il proprio padre Zenone.\nNel frattempo, pare che Glicerio tentasse una riconciliazione con l'Oriente: per lo meno evit\u00f2 ogni possibile contrasto, accettando, per esempio, di non nominare un console d'Occidente e permettere quindi a Leone II di essere console per il 474 senza collega. Glicerio tent\u00f2 anche di ottenere il sostegno della Chiesa, promulgando una legge (11 marzo 473) contro la simonia, che ottenne il gradimento della gerarchia ecclesiastica.\nDeposizione e morte.\nQuando i porti si riaprirono nella primavera del 474, Giulio Nepote, l'imperatore d'Occidente designato, attravers\u00f2 il Mar Adriatico e sbarc\u00f2 in Italia per deporre Glicerio. Pare che Glicerio, venuto a conoscenza dell'attacco, si allontanasse da Ravenna per raggiungere Roma, forse con la volont\u00e0 di opporre resistenza all'invasore: l'indizio \u00e8 una moneta d'argento coniata a Roma, in cui Glicerio si dichiara imperatore e collega di altri due imperatori, Leone II e Zenone, non riconoscendo dunque l'autorit\u00e0 di Giulio Nepote. Nepote sbarc\u00f2 ad Ostia nel luglio 474 e, senza che vi fosse bisogno di uno scontro militare, depose Glicerio, nominandolo vescovo di Salona, in Dalmazia.\nLa deposizione di Glicerio ha dei lati oscuri. Nepote sbarc\u00f2 con le sue truppe, ma \u00e8 verosimile che le forze di Gundobado, e quindi di Glicerio, fossero consistenti: se avesse voluto, Gundobado avrebbe potuto verosimilmente opporre una rilevante resistenza a Nepote, ma invece non lo fece. Una spiegazione proposta fu che l'elezione di Glicerio non ebbe il sostegno n\u00e9 dell'imperatore d'Oriente, n\u00e9 della classe senatoria, n\u00e9 dell'aristocrazia gallo-romana: resistere a Nepote senza l'appoggio del senato sarebbe stato controproducente per Gundobado. Esiste anche la possibilit\u00e0 che Gundobado, che non era in Italia in occasione della deposizione di Glicerio, fosse andato in Gallia per trovare i rinforzi necessari a contrastare l'attacco di Nepote ma \u00e8 pi\u00f9 probabile che abbia abbandonato Glicerio al suo destino.\nGlicerio mor\u00ec probabilmente a Salona, dove nel 475 era stato raggiunto da Giulio Nepote, deposto a sua volta dal \"magister militum\" Flavio Oreste, e da dove assistette nel 476 alla caduta dell'ultimo imperatore romano d'Occidente, Romolo Augusto, per mano di Odoacre, re degli Eruli. Le fonti sostengono che nel 480 Glicerio fu coinvolto nella cospirazione che risult\u00f2 nell'assassinio di Nepote, un atto che consolid\u00f2 il dominio di Odoacre sull'Italia: la nomina di Glicerio ad arcivescovo di Milano da parte del re d'Italia, un atto che sarebbe un forte indizio della collaborazione tra Glicerio e Odoacre, \u00e8 per\u00f2 da considerarsi spuria."}
{"id": "53829", "revid": "1318658", "url": "https://it.wikipedia.org/wiki?curid=53829", "title": "Anicio Olibrio", "text": "Olibrio \u00e8 considerato un chiaro esempio di un imperatore che in realt\u00e0 non regn\u00f2: furono Ricimero e suo nipote Gundobado a regnare al suo posto, mentre lui era probabilmente interessato alla religione.\nBiografia.\nOrigini.\nNativo di Roma, Anicio Olibrio era membro dell'antica e potente \"gens Anicia\", di origini italiche.\nSecondo una ipotesi largamente accettata, era imparentato con il console Flavio Anicio Ermogeniano Olibrio, la cui moglie e cugina era Anicia Giuliana, stesso nome che Anicio Olibrio diede alla propria figlia. Secondo altri, si tratta di una coincidenza, in quanto il nome \"Giuliano\" e suoi derivati erano molto diffusi nella \"gens Anicia\"; inoltre Ermogeniano avrebbe avuto solo una figlia, che pare abbia preso i voti di castit\u00e0: Olibrio sarebbe allora, secondo alcuni indizi, il figlio di Petronio Massimo.\nNel 454 Olibrio spos\u00f2 Placidia, figlia minore dell'imperatore Valentiniano III e di Licinia Eudossia: questo matrimonio con un membro della famiglia imperiale serv\u00ec a legare Olibrio, un esponente dell'aristocrazia senatoriale, direttamente alla casata di Teodosio.\nGenserico.\nNel 455 Valentiniano III venne assassinato, probabilmente su istigazione del patrizio Petronio Massimo, che gli succedette al trono. Petronio, importante funzionario imperiale e originario di una famiglia di rango senatoriale, spos\u00f2 la vedova di Valentiniano Licinia Eudossia e fece sposare al proprio figlio Palladio (proclamato Cesare) Eudocia, figlia di Valentiniano ed Eudossia. Secondo l'ipotesi che Petronio fosse il padre di Anicio Olibrio, il matrimonio di Olibrio e Placidia sarebbe avvenuto in questo anno \u2014 tra il 17 aprile, data della presa di potere da parte di Petronio, e il 31 maggio data della sua morte \u2014 e costituirebbe un ulteriore tassello nella politica matrimoniale di Petronio.\nI Vandali di Genserico approfittarono della confusione e della debolezza dell'apparato imperiale per scendere in Italia e saccheggiare l'antica capitale dell'Impero. Prima di tornare alle loro terre africane, i Vandali presero in ostaggio Licinia Eudossia e le sue due figlie, Eudocia e la stessa Placidia: lo storico bizantino Giovanni Malalas racconta come all'epoca Olibrio fosse a Costantinopoli.\nDurante la sua permanenza nella capitale d'Oriente, Olibrio espresse il suo interesse per le questioni religiose: \u00e8 infatti testimoniata la sua visita a Daniele lo Stilita, il quale profetizz\u00f2 la liberazione di Licinia Eudossia. Nel 461 la profezia di Daniele si verific\u00f2. Alla morte dell'imperatore Maggioriano, il trono d'Occidente era vacante. Genserico, il cui figlio Unerico aveva sposato la sorella maggiore di Placidia, Eudocia, reclam\u00f2 l'Impero d'Occidente per Olibrio, allo scopo di avere un proprio parente sul trono. Liber\u00f2 dunque Licinia Eudossia e Placidia, ma non smise di attaccare l'Italia, in modo da sostenere la propria richiesta con la pressione militare. Le richieste di Genserico non vennero accolte, in quanto Libio Severo venne posto sul trono d'Occidente per volere del \"magister militum\" (ed effettivo detentore del potere) Ricimero; ad ogni modo, Placidia raggiunse Olibrio a Costantinopoli, dove un anno dopo, nel 462, gli diede una figlia, Anicia Giuliana.\nAncora nel 465, in occasione della morte di Libio Severo, Genserico sostenne la candidatura di Olibrio, ma anche questa volta le sue speranze andarono deluse con l'ascensione al trono del candidato d'Oriente, Antemio. Tra i due episodi, Olibrio tenne il consolato per l'anno 464, scelto come console dalla corte orientale.\nRegno.\nLe fonti concordano sul fatto che Olibrio venne posto sul trono imperiale dal \"magister militum\" dell'Occidente, il barbaro Ricimero, in opposizione al legittimo imperatore Antemio, ma esistono due versioni della nomina, che contrastano per tempi e modalit\u00e0.\nSecondo una prima versione, nel 472 Olibrio venne inviato in Italia dall'imperatore Leone I per mediare tra Antemio e il suo genero e \"magister militum\" Ricimero, in lotta per detenere il potere effettivo sull'impero; il mandato di Leone ad Olibrio era quello di proseguire per l'Africa, per la corte di Genserico, per stipulare una pace tra i Vandali e l'Impero d'Oriente. Leone per\u00f2 temeva un'alleanza tra Genserico e Olibrio, cos\u00ec, dopo che Olibrio fu partito, invi\u00f2 a Roma un messaggero con delle lettere per Antemio, suggerendogli di far assassinare Ricimero e Olibrio. Accadde per\u00f2 che Ricimero avesse organizzato un posto di blocco ad Ostia, in cui incapp\u00f2 il messaggero di Leone l\u00ec sbarcato: venuto in possesso della lettera di Leone ad Antemio, Ricimero fece assassinare Antemio (11 luglio), che si era rifugiato nella basilica di San Pietro in Vaticano, e mise sul trono al suo posto Olibrio, che era un ottimo candidato alla porpora imperiale, in quanto era un esponente dell'aristocrazia senatoriale romana e imparentato con Teodosio I (in effetti, a causa del suo matrimonio con Placidia, pu\u00f2 essere considerato l'ultimo membro della casata di Teodosio).\nUna seconda versione vuole che l'elezione di Olibrio sia avvenuta diversi mesi prima della morte di Antemio, nell'aprile o nel maggio del 472. Secondo questa versione, Ricimero avrebbe attaccato direttamente Antemio, assediandolo in Roma e proclamando imperatore Olibrio; dopo cinque mesi di assedio, i collaboratori di Antemio l'avrebbero abbandonato, e l'imperatore fu obbligato a nascondersi tra i supplicanti di san Crisogono, a Santa Maria in Cosmedin, ma qui venne ucciso dal nipote di Ricimero.\nIl regno di Olibrio fu breve, e privo di eventi significativi. Ricimero mor\u00ec poco dopo Antemio, il 9 o il 19 agosto, e al suo posto Olibrio nomin\u00f2 \"magister militum\" il nipote Gundobado, accusato di essere l'assassino di Antemio. Non si sa nulla delle politiche di Olibrio, ma si pu\u00f2 intuire che fosse un uomo religioso, e che il suo regno sia stato caratterizzato da atti coerenti con questa visione. Un indizio importante \u00e8 l'emissione di monete d'oro con una croce e la nuova legenda (\"Salvezza del Mondo\") invece della consueta (\"Salvezza dello Stato\").\nOlibrio mor\u00ec di malattia, forse per un edema, dopo solo sette mesi di regno. Le fonti sono discordanti sulla data di morte, collocata a seconda dei casi il 22 ottobre 472 o il 2 novembre.\nOlibrio e la figlia Giuliana avevano un palazzo a Costantinopoli, nella decima regione, ad una estremit\u00e0 della Mesa, la strada principale, lungo la \"Costantinianae\"; a fianco di esso Giuliana costru\u00ec la basilica di San Polieucto. Olibrio, cui era intitolato il palazzo, si premur\u00f2 anche di restaurare le decorazioni della chiesa di Sant'Eufemia a Calcedonia: la chiesa era famosa per essere stata scelta dalla sorella di Teodosio II, Pulcheria, come sede del quarto concilio ecumenico del 451; la scelta ribadiva la connessione di Olibrio, un senatore romano, con la casata di Teodosio."}
{"id": "53831", "revid": "125003438", "url": "https://it.wikipedia.org/wiki?curid=53831", "title": "Teodosio I", "text": "Fu l'ultimo imperatore dell'impero romano prima della separazione tra \"Pars Occidentalis\" e \"Pars Orientalis\". Nel 380 con l'editto di Tessalonica fece del Cristianesimo la religione unica e obbligatoria dell'Impero; per questo fu chiamato Teodosio I il Grande dagli scrittori cristiani e le Chiese orientali lo venerano come santo (San Teodosio I il Grande, commemorato il 17 gennaio). Nel 392, Teodosio eman\u00f2 altri due editti, per proibire i sacrifici e il culto pagano.\nBiografia.\nOrigini e carriera militare.\nTeodosio nacque in Hispania, per Idazio e Zosimo a \"Cauca\" (odierna Coca, nella Castiglia e Le\u00f3n), nella Galizia romana, mentre per Temistio, Claudio Claudiano e Conte Marcellino a Italica, nella Betica, l'11 gennaio del 347 da una facoltosa famiglia della nobilt\u00e0 romana locale professante la religione cristiana. Suo padre, Teodosio (chiamato dagli storici \"il Vecchio\" per poterlo distinguere dal figlio), fu un funzionario imperiale di rango elevato, guadagnatosi la carica di \"Comes Britanniarum\" per il ruolo decisivo da lui ricoperto nella pacificazione della Britannia durante la cosiddetta \"cospirazione barbarica\"; sua madre, invece, si chiamava Flavia Termanzia. Teodosio aveva un fisico ben proporzionato, i capelli biondi e un naso aquilino. Uomo non privo di valore, come ci viene tramandato da Zosimo, condivideva la vita dei soldati e, pur amando la magnificenza e i piaceri, sapeva ritrovare tutta la propria forza ed energia nei momenti di pericolo.\nIl giovane Teodosio fece la carriera militare, seguendo le orme del padre. Nel 368 Teodosio il Vecchio era in Britannia, dove era stato inviato dall'imperatore Valentiniano I col compito di reprimere una cospirazione: qui lo raggiunse il figlio Teodosio al comando di truppe scelte. Il successo nell'operazione fece ottenere a Teodosio padre il comando dell'esercito, e il figlio rest\u00f2 al suo servizio nel nuovo incarico. Nel 373, dopo una vittoria sui Sarmati, Teodosio il Vecchio fu incaricato di recarsi in Africa a sedare la rivolta dell'usurpatore Firmo, e anche in questo caso fu seguito dall'omonimo figlio, il quale, per\u00f2, non partecip\u00f2 alla vittoria del padre, nel 374, in quanto quello stesso anno teneva il suo primo comando in Mesia, quello di \"dux Moesiae\", con l'incarico di difendere la provincia dagli attacchi dei Sarmati.\nLa promettente carriera del futuro imperatore sub\u00ec un arresto improvviso dopo la morte dell'imperatore Valentiniano, cui succedettero Graziano e Valentiniano II in Occidente mentre Valente continu\u00f2 a governare in Oriente. Nel 375/376 il padre fu accusato di alto tradimento per i fatti legati alla campagna africana: Teodosio il Vecchio fu giustiziato a Cartagine nel 376 e suo figlio perse il proprio incarico, tornando a vita privata nelle sue terre in Spagna, dove spos\u00f2 la conterranea Flaccilla, da cui ebbe due figli: Arcadio e Onorio.\nImperatore d'Oriente.\nNulla si sa di lui fino a quando, il 19 gennaio 379, in seguito alla morte dell'imperatore Valente nella disastrosa battaglia di Adrianopoli combattuta contro i Goti, l'imperatore Graziano lo associ\u00f2 alla guida dello Stato, affidandogli la parte orientale dell'impero.\nTeodosio fiss\u00f2 inizialmente la propria residenza a Tessalonica.\nVerso la fine del 379 si ammal\u00f2 gravemente e, ritenuto in punto di morte, venne battezzato dal vescovo di Tessalonica Acolio.\nRapporti diplomatici e militari con i Goti.\nDurante il regno di Teodosio le regioni orientali rimasero relativamente tranquille, anche se i Goti e i loro alleati, insediatisi stabilmente nei Balcani, erano motivo di continuo allarme. La tensione crebbe a poco a poco, tanto che, a un certo punto, l'imperatore associato Graziano rinunci\u00f2 a mantenere il controllo delle province illiriche e si ritir\u00f2 a Treviri, allora compresa nel territorio della Gallia. La manovra aveva lo scopo di consentire a Teodosio di portare avanti senza intralci le successive operazioni militari. Un motivo di grave debolezza degli eserciti romani del tempo era legato alla pratica di arruolare contingenti fra le popolazioni barbare e farli combattere contro altri barbari, spesso etnicamente affini.\nPer tentare di limitare gli effetti negativi che ne derivavano, Teodosio invi\u00f2 ripetutamente le nuove reclute in Oriente, nelle province pi\u00f9 lontane dai confini danubiani (soprattutto in Egitto), con la necessaria e costosa conseguenza di doverle rimpiazzare con leve romane pi\u00f9 affidabili reclutate in altre aree dell'impero. Tale politica non fu esente da inconvenienti: oltre a improvvise defezioni si registrarono anche incomprensioni e persino scontri armati fra Romani e federati barbari. A Filadelfia, in Lidia, i federati Goti diretti in Egitto incontrarono sul proprio cammino un'armata romana proveniente da questa stessa provincia e ingaggiarono contro di essa una assurda e sanguinosa battaglia.\nGraziano invi\u00f2 alcuni generali per liberare l'Illiria dai Goti, consentendo a Teodosio di entrare finalmente a Costantinopoli il 24 novembre del 380, al termine di una campagna militare durata due anni. Il 3 ottobre 382 fu stipulato con i Goti stessi, o perlomeno con quelli che erano scampati alla guerra, un trattato che li autorizzava a stanziarsi lungo il corso del Danubio, che allora costituiva il confine dell'impero, e pi\u00f9 precisamente nella diocesi di Tracia, e di godervi un'ampia autonomia. In seguito molti di loro avrebbero militato stabilmente nelle legioni romane, altri avrebbero partecipato a singole campagne militari in qualit\u00e0 di federati, altri ancora, riuniti in bande di mercenari, avrebbero continuato a cambiare alleanza, finendo col diventare un motivo di grande e perdurante instabilit\u00e0 politica per tutto l'impero. Negli ultimi anni del regno di Teodosio uno dei capi goti emergenti, Alarico I, partecip\u00f2 alla campagna che Teodosio condusse nel 394 contro il rivale Eugenio, per poi rivoltarsi contro Arcadio, figlio di Teodosio e suo successore in Oriente, subito dopo la morte dello stesso Teodosio.\nIl cristianesimo diventa religione di Stato.\nAll'inizio del suo regno Teodosio insieme agli altri due augusti, Graziano e Valentiniano II, promulg\u00f2 nel 380 l'editto di Tessalonica, con il quale il credo niceno diveniva la religione unica e obbligatoria dello Stato. La nuova legge riconosceva esplicitamente il primato delle sedi episcopali di Roma e di Alessandria in materia di teologia; grande influenza avevano inoltre i teologi di Costantinopoli, i quali, essendo sotto la diretta giurisdizione dell'imperatore, erano a volte destituiti e reintegrati in base al loro maggiore o minore grado di acquiescenza ai voleri imperiali.\nTeodosio professava il credo niceno che si contrapponeva all'arianesimo: solo due giorni dopo essere giunto a Costantinopoli (il 24 novembre 380), Teodosio, con un atto che non manc\u00f2 di produrre una violenta reazione, espulse dalla citt\u00e0 il vescovo ariano Demofilo di Costantinopoli, affidando la conduzione delle chiese cittadine a Gregorio di Nazianzo, il patriarca della piccola comunit\u00e0 locale che praticava il credo niceno.\nTeodosio convoc\u00f2 inoltre nel 381 il primo concilio di Costantinopoli per condannare le eresie che si opponevano al credo niceno; durante questo concilio venne elaborato il simbolo niceno-costantinopolitano (una estensione del primo credo niceno), largamente in uso ai giorni nostri nella liturgia cattolica.\nNel 383 il giorno di riposo, il \"dies solis\", ora rinominato \"dies dominicus,\" divenne obbligatorio:\nAltri provvedimenti nel 381 ribadirono la proibizione di tutti i riti pagani e stabilirono che coloro che da cristiani fossero ritornati alla religione pagana avrebbero perso il diritto di fare testamento legale. Nel 382 si sanciva, tuttavia, la conservazione degli oggetti pagani che avessero valore artistico. Il divieto dei sacrifici e delle pratiche divinatorie a essi collegate venne ribadito nel 385.\nGuerre civili.\nNel 383 Graziano mor\u00ec assassinato mentre si apprestava a combattere contro Magno Massimo, proclamato imperatore dalle legioni di Britannia. Appena raggiunto il potere, Magno Massimo invi\u00f2 una ambasciata a Teodosio per proporre un trattato di amicizia che fu accettato, anche se l'imperatore orientale si stava preparando segretamente per la guerra.\nSempre per sviare l'avversario, Teodosio impart\u00ec l'ordine di erigere una statua in onore di Magno Massimo ad Alessandria; l'ordine venne eseguito dal prefetto del pretorio Materno Cinegio che era stato inviato in Oriente per reprimere gli antichi culti pagani.\nNel 387 Massimo Magno, attravers\u00f2 le Alpi arrivando a minacciare Milano, sede della prefettura d'Italia retta da Valentiniano II e dalla madre che cercarono rifugio da Teodosio I, il quale ottenne in sposa Galla, sorella di Valentiniano.\nTeodosio mosse guerra a Magno Massimo, che fu sconfitto a Siscia (oggi Sisak), nella battaglia della Sava, a Poetovio (allora in Pannonia, odierna Ptuj in Slovenia) e definitivamente ad Aquileia nel 388.\nValentiniano II fu restaurato a Milano e sotto l'influenza di Teodosio lasci\u00f2 l'arianesimo e ader\u00ec alla fede cattolica professata dal Concilio di Nicea.\nTeodosio a Milano.\nNell'ottobre del 388 Teodosio si stabil\u00ec a Milano, dove aveva fissato la propria residenza anche Valentiniano II, facendone la sua capitale e dimorandovi, salvo brevi interruzioni, per oltre due anni, fino all'aprile del 391. Intensa fu in questo periodo l'attivit\u00e0 legislativa dell'imperatore ispanico, tesa a combattere gli abusi: gratificazioni non dovute che i funzionari esigevano, produzione di monete false, violenze compiute da schiavi talvolta istigati dai loro stessi padroni, vendita di bambini da parte di genitori ridotti in miseria, campi saccheggiati di notte dai militari che oltretutto si dedicavano a tendere imboscate sulle strade. Una legge che dichiarava nulli i codicilli e le clausole mediante i quali venivano attribuiti lasciti all'imperatore o a membri della sua famiglia fu particolarmente lodata da Quinto Aurelio Simmaco.\nAmbrogio e Teodosio.\nNel giugno del 390 la popolazione di Tessalonica (l'odierna Salonicco) si ribell\u00f2 e impicc\u00f2 il \"magister militum\" dell'Illirico e governatore della citt\u00e0 Buterico, reo di aver arrestato un famoso auriga e di non aver permesso i giochi annuali.\nTeodosio ordin\u00f2 una rappresaglia; venne organizzata una gara di bighe nel grande circo della citt\u00e0 a pochi giorni dai fatti, e, chiusi gli accessi, vennero trucidate circa 7000 persone.\nGiunta la notizia a Milano, Ambrogio, vescovo di Milano, scrisse a Teodosio una lettera sdegnata e lo indusse, anche grazie alla considerazione che aveva presso di lui, a pentirsi e a richiedere pubblicamente perdono che venne infine concesso dal vescovo; nel Natale del 390 l'imperatore pot\u00e9 tornare a comunicarsi.\nProvvedimenti contro il culto pagano.\nDopo l'episodio della ribellione di Tessalonica e della strage fatta perpetrare contro i cittadini ribelli da Teodosio e la successiva penitenza che gli fu imposta da Ambrogio, la politica religiosa dell'imperatore si irrigid\u00ec notevolmente: tra il 391 e il 392 furono emanati una serie di decreti (noti come decreti teodosiani) che attuavano in pieno l'editto di Tessalonica: venne interdetto l'accesso ai templi pagani e ribadita la proibizione di qualsiasi forma di culto, compresa l'adorazione delle statue; furono inoltre inasprite le pene amministrative per i cristiani che si fossero convertiti nuovamente al paganesimo e nel decreto emanato nel 392 da Costantinopoli, l'immolazione di vittime nei sacrifici e la consultazione delle viscere erano equiparati al delitto di (lesa) maest\u00e0, punibile con la condanna a morte.\nI templi pagani furono oggetto di una sistematica demolizione o trasformazione in chiese cristiane da parte delle comunit\u00e0 cristiane e dei monaci appoggiati dai vescovi locali (in molti casi con l'appoggio dell'esercito e delle locali autorit\u00e0 imperiali) che si ritennero autorizzati dalle nuove leggi: si veda, per esempio, la distruzione del tempio di Giove ad Apamea, a cui collabor\u00f2 il prefetto del pretorio per l'oriente, Materno Cinegioo le moltissime chiese di Roma e delle principali citt\u00e0 dell'Impero che erano precedentemente templi pagani.\nL'inasprimento della legislazione con i \"decreti teodosiani\" provoc\u00f2 delle resistenze presso i pagani. Ad Alessandria d'Egitto il vescovo Teofilo ottenne il permesso imperiale di trasformare in chiesa un tempio di Dioniso, provocando una ribellione dei pagani, che si asserragliarono nel Serapeo compiendo violenze contro i cristiani. Quando la rivolta fu domata per rappresaglia il tempio fu distrutto (391).\nTeodosio durante il suo regno fece coniare monete in cui egli stesso era raffigurato nell'atto di portare un labaro recante il \"Chrismon\". Nel 393, interpretando i Giochi olimpici come una festa pagana, ne decise la chiusura influenzato da Ambrogio. A determinare tale decisione contribuirono anche la strage di Tessalonica e l'ormai intollerabile livello di corruzione tra gli atleti che falsava le competizioni. Cos\u00ec facendo decret\u00f2 la fine di una tradizione millenaria.\nImperatore unico.\nDopo il 392, a seguito della morte dell'imperatore Valentiniano II, Teodosio govern\u00f2 come legittimo \nimperatore unico, sconfiggendo l'usurpatore Flavio Eugenio e il suo \"magister equitum\" franco Flavio Arbogaste nella Battaglia del Frigido, del 6 settembre 394.\nLa guerra scatenata da Eugenio, i cui eserciti marciavano al grido di \"Ercole invincibile\", rappresent\u00f2 l'ultimo tentativo di restaurare, almeno in una parte dell'impero, gli antichi culti religiosi ormai messi in discussione dall'avanzata del cristianesimo.\nNell'inverno del 394 Teodosio si ammal\u00f2 di idropisia e dopo poche settimane (il 17 gennaio 395) mor\u00ec, lasciando il generale Stilicone come protettore (\"parens\") dei figli Arcadio e Onorio. In realt\u00e0 a fungere da protettore di Arcadio fu, fino al momento della sua morte, il Prefetto del Pretorio d'Oriente Flavio Rufino, sostituito successivamente da Eutropio.\nIl 27 febbraio del 395 si tennero i solenni funerali di Teodosio celebrati da Ambrogio, che pronunci\u00f2 il \"De Obitu Theodosii\". Le esequie si svolsero seguendo per la prima volta il rito cristiano. Fu tuttavia divinizzato secondo l'antica tradizione pagana romana.\nL'8 novembre di quello stesso anno la salma di Teodosio venne tumulata nella basilica degli Apostoli di Costantinopoli.\nTeodosio, mecenate delle arti.\nNel 390 Teodosio fece trasportare dall'Egitto a Costantinopoli l'obelisco del faraone Tutmosi III. Questo immenso bottino di guerra si erge tuttora nell'Ippodromo, la grande arena dotata di una lunga pista per le corse dei cavalli, che fu un tempo il centro pulsante della vita pubblica e politica di Costantinopoli, nonch\u00e9 il luogo in cui spesso scoppiarono tumulti popolari. L'erezione dell'enorme monolito costitu\u00ec uno sforzo titanico per la tecnologia dell'epoca, che aveva fatto grandi progressi anche grazie alla produzione di apparati bellici per gli assedi delle citt\u00e0. L'obelisco, ornato dal simbolo della divinit\u00e0 solare Elio, era stato in un primo tempo spostato da Karnak ad Alessandria per volere di Costanzo II nel 357. L\u00ec rimase per tutto il tempo di una generazione, immagazzinato nei depositi del porto, mentre si cercava affannosamente il modo di imbarcarlo per spedirlo a Costantinopoli; la soluzione adottata alla fine non fu soddisfacente, tanto \u00e8 vero che l'obelisco si spezz\u00f2 durante il trasporto.\nIl grande basamento di marmo bianco (vedere l'illustrazione) \u00e8 interamente ricoperto di bassorilievi che raffigurano la corte imperiale riunita al gran completo per festeggiare il trionfo dell'ingegneria che consent\u00ec la realizzazione di questa opera ciclopica. Quattro zoccoli in porfido rosso staccano la parte celebrativa dal blocco di base, con decorazioni narrative storiche e incisioni testuali che appaiono quindi scisse dal metastorico celebrativo superiore: Teodosio e la famiglia imperiale sono separati dal pubblico, composto interamente da nobili, e si trovano in un palco imperiale sormontato da un'ampia copertura, simbolo del loro rango reale. Il naturalismo, caratteristica tradizionale delle arti figurative romane, cede qui il passo a un'arte di tipo pi\u00f9 simbolico: il concetto di ordine, dignit\u00e0 e lignaggio, raffigurato mediante schiere serrate di volti umani, tende a soppiantare la prosaica rappresentazione della vita quotidiana, tipica della ritrattistica pagana. Nella base con raffigurazioni storiche appare un esempio di cancellazione (damnatio memoriae) di un prefetto."}
{"id": "53848", "revid": "268129", "url": "https://it.wikipedia.org/wiki?curid=53848", "title": "Elementi del francobollo", "text": "Nazione.\nI francobolli sono emessi da una amministrazione postale che, nella maggior parte dei casi, fa riferimento a uno Stato.\nMa non tutti i francobolli sono emessi da stati: esistono infatti francobolli emessi da amministrazioni locali, colonie, occupazioni militari (che sovrastampano francobolli emessi da altri per la necessit\u00e0 di velocizzare il processo di stampa) o da organizzazioni internazionali, come l'ONU, che, in accordo con le nazioni aderenti, stipulando accordi bilaterali fanno viaggiare i propri francobolli.\nIl nome dell'ente che emette un francobollo non sempre viene scritto per esteso. A volte infatti si trovano solo le iniziali (ad esempio la Francia: RF, che sta per R\u00e9publique fran\u00e7aise), un simbolo sostitutivo (per lo Stato Pontificio, lo stemma), o il profilo del monarca (p.e. Gran Bretagna).\nValore.\nIl valore nominale di un francobollo corrisponde all'importo pagato per inoltrare la corrispondenza (esclusi i francobolli di beneficenza) e nella maggior parte dei casi \u00e8 scritto sul francobollo in lettere o in numeri. Pu\u00f2 capitare che il valore venga stampato dalla macchinetta distributrice, su francobolli automatici, su affrancature meccaniche, o su indicazione del mittente.\nEsistono anche altre modalit\u00e0 di affrancatura che non necessitano dell'indicazione diretta del valore, come la dicitura della tariffa (secondo porto), che permette di spedire il francobollo anche in caso di variazione del valore della stessa. Un metodo simile utilizza un colore abbinato alla tariffa in modo da evitare l'indicazione di valore (ad esempio i francobolli di colore rosso sono utilizzati per le spedizioni in primo porto interno).\nStampa.\nI metodi di stampa per produrre i francobolli sono numerosi e difficili da distinguere tra di loro avendo il solo francobollo come fonte di informazione.\nDentellatura.\nLa dentellatura \u00e8 composta da file di piccoli fori o taglietti applicati tra i francobolli per facilitarne la separazione. I primi francobolli non erano dentellati e dovevano essere separati con le forbici; anche al giorno d'oggi esistono francobolli con lati non dentellati (anche solo uno dei lati) o senza dentellatura.\nEsistono anche dentellature con inseriti tagli particolari: in alcuni francobolli inglesi vi \u00e8 un taglio ovale sui due lati lunghi del francobollo, in alcuni francobolli argentini vi \u00e8 un taglio a stella ed esistono anche francobolli con dentellatura a zig-zag o con perforature parallele ai lati (p.e. Sudafrica e Per\u00f9).\nTecniche per la realizzazione delle dentellature.\nUn forte spostamento (almeno un 15%) della dentellatura determina una possibile rarit\u00e0 di un francobollo.\nFluorescenza e fosforescenza.\nQuesti due processi di stampa rendono il francobollo visibile agli \"occhi\" delle macchine annullatrici automatiche. La lampada di Wood irradia raggi ultravioletti che colpiscono il francobollo, e la radiazione che esso riflette d\u00e0 il colore alla fluorescenza o alla fosforescenza.\nLe sostanze chimiche fluorescenti o fosforescenti possono essere inserite nell'impasto della carta (risulter\u00e0 fluorescente anche il retro del francobollo) o come colore aggiunto (risulter\u00e0 fluorescente solo la parte colorata).\nEventuali additivi chimici possono essere inseriti anche nell'inchiostro.\nFiligrana.\nLa filigrana \u00e8 usata per evitare possibili falsificazioni del valore postale. Viene impressa prima della stampa durante la fase di realizzazione del foglio\n\u00c8 stata adottata da quasi tutti gli stati e ne sono state create di diversi tipi: l'Argentina ha utilizzato una filigrana con il sole in un disegno geometrico, la Gran Bretagna ha utilizzato una filigrana con le iniziali dei Re, l'Italia (oltre che la \"ruota alata\" nelle sue tre tipologie) l'India e la Nuova Zelanda hanno adottato per un certo periodo la stella a cinque punte (singola o multipla).\nEsistono alcune variet\u00e0 di filigrana che sono originate al momento dell'errato inserimento del foglio nel rullo di stampa, come filigrana capovolta o coricata, esemplari con una parte di filigrana o filigrana assente, lettere di divisione del foglio.\nIn Italia e San Marino per esempio, una variet\u00e0 tipica \u00e8 detta \"filigrana lettere\", che si riscontra specie nei francobolli siti nel bordo del foglio, sui quali in verticale era impressa la dicitura \"REPUBBLICA ITALIANA\". Si conoscono francobolli con filigrana lettere del Regno d'Italia, Luogotenenza e Repubblica italiana, nonch\u00e9 alcuni esemplari della Repubblica Sociale con filigrana corona dei \"Monumenti distrutti\" (rari).\n\u00c8 ormai stata abbandonata come sistema antifalsificazione.\nCarta.\nCome dato in comune quasi tutte sono carte filigranate, ma nel loro modo di essere realizzate hanno delle particolari caratteristiche, anche se stampate da cartiere o stamperie diverse.\nCarte di uso antico\nCarte usate in tutti i periodi\nInoltre la stampa dei francobolli \u00e8 stata fatta sui seguenti supporti gommati:\nParticolari sono le emissioni \"profumate\", tra cui quella della Svizzera e della Francia con odore di cioccolata.\nBordo del foglio.\nPur non facendo parte del francobollo, il bordo del foglio pu\u00f2 essere importante per distinguere le varie tirature dell'emissione. Ad esempio, la prima emissione ordinaria dentellata del Regno d'Italia con l'effigie di Re Vittorio Emanuele II, esiste con i numeri di tavola sul bordo, diversi a seconda delle due tirature (di Londra e di Torino).\nInoltre sul bordo si possono trovare delle vignette, che in coppia col vicino francobollo, fanno ottenere un discreto punteggio di rarit\u00e0 a quel preciso esemplare.\nMolti paesi utilizzano il bordo per scrivere informazioni, pubblicit\u00e0, avvenimenti e messaggi della posta. In particolare Israele \u00e8 solito stampare i propri francobolli con appendice sul bordo, creando uno stile proprio."}
{"id": "53854", "revid": "9", "url": "https://it.wikipedia.org/wiki?curid=53854", "title": "Elementi Francobollo", "text": ""}
{"id": "53860", "revid": "110157", "url": "https://it.wikipedia.org/wiki?curid=53860", "title": "Massimo Marchiori", "text": "Biografia.\nHa vinto il premio TR100 della Technology Review (ottobre 2004), che viene dato ai 100 giovani ricercatori pi\u00f9 innovatori al mondo.\n\u00c8 stato ricercatore all'Universit\u00e0 di Venezia.\nHa ideato \"Hyper Search\", un motore di ricerca che basava i risultati non soltanto sui punteggi delle singole pagine, ma anche sulla relazione che lega la singola pagina con il resto del web. Questo lavoro \u00e8 stato citato nell'articolo in cui \u00e8 stato formulato l'algoritmo PageRank.\n\u00c8 stato \"chief editor\" dello standard mondiale per la privacy del Web (P3P).\n\u00c8 stato uno degli iniziatori del progetto XML Query nel World Wide Web Consortium (W3C), ed \u00e8 uno degli autori della famiglia di standard mondiali XQuery, per effettuare ricerche (query) all'interno di documenti o database in XML.\nDal 2006 \u00e8 professore associato all'Universit\u00e0 degli studi di Padova ed \u00e8 ricercatore scientifico nel W3C. Si occupa attivamente della ricerca e dello sviluppo del web semantico. Da aprile 2010 Massimo Marchiori \u00e8 chief technology officer di Atomium Culture.\nIl giorno 6 febbraio 2012, dall'Universit\u00e0 degli studi di Padova, ha presentato il nuovo motore di ricerca \"Volunia\" da lui ideato e realizzato con la collaborazione di una piccola \u00e9quipe di studenti ed ex studenti della stessa universit\u00e0. In seguito \u00e8 stato estromesso dal progetto.\nNel 2015 pubblica il libro \"Meno internet pi\u00f9 cabernet\".\nNel 2017 lancia Negapedia (la versione negativa di Wikipedia), con l'obiettivo di mostrare dove e quanto si combatte per costruire l\u2019informazione ."}
{"id": "53861", "revid": "1418004", "url": "https://it.wikipedia.org/wiki?curid=53861", "title": "Premio Alien", "text": "Il premio Alien \u00e8 un riconoscimento letterario italiano, esistente dal 1994 al 2006, che premiava i migliori racconti di fantascienza, inediti o editi, purch\u00e9 il copyright fosse di sola propriet\u00e0 dell'autore. \u00c8 stato organizzato, insieme al premio Lovecraft (dedicato ai racconti di Fantasy e Horror), dagli scrittori ed \"editor\" Franco Forte e Franco Clun.\nI racconti vincitori e finalisti erano poi inclusi in antologie pubblicate da editori come Mondadori, Garden e Avvenimenti o su riviste telematiche come \"Delos\", \"Robot\" e \"Carmilla\", nonch\u00e9 nelle antologie del \"meglio del premio Alien\". L'organizzazione ha comunicato che quella del 2006 \u00e8 stata l'ultima edizione bandita."}
{"id": "53862", "revid": "1543377", "url": "https://it.wikipedia.org/wiki?curid=53862", "title": "Stefano Ceri", "text": "\u00c8 professore ordinario di basi di dati presso il Politecnico di Milano. In passato \u00e8 stato professore in visita (\"\"visiting professor\") presso la Stanford University tra il 1983 ed il 1990. \u00c8 stato direttore dell'Alta Scuola Politecnica dal 2010 al 2013.\nRicerca scientifica.\nI suoi interessi di ricerca sono focalizzati su:\nAlcuni dei progetti di cui \u00e8 responsabile al Politecnico di Milano includono W3I3 \"Web-Based Intelligent Information Infrastructures\" (1998-2000), WebSI \"Data Centric Web Services Integrator\" (2002-2004), SeCo \"Search Computing\" (2008-2013) e GenData2020 \"Data-Centric Genomic Computing\"\" (2013-2016).\n\u00c8 stato uno degli inventori di WebML, un modello per la progettazione concettuale delle applicazioni web (\"US Patent 6,591,271, luglio 2003\") ed \u00e8 cofondatore di WebRatio S.r.l., spin-off del Politecnico di Milano che ha come scopo la commercializzazione di WebML e IFML (linguaggio standard di OMG) mediante il prodotto WebRatio.\nHa vinto il VLDB Best Paper Award nel 1991 e il VLDB Test of Time Award nel 2000. Ha ricevuto un Advanced Grant ERC nel 2008 (progetto Search Computing, SeCo) e un secondo Advanced Grant ERC nel 2016 (progetto Genomic Computing, GeCo). Ha ricevuto l'ACM-Sigmod Edward T. Codd Innovation Award nel 2013. \n\u00c8 membro della Academia Europaea."}
{"id": "53871", "revid": "104265", "url": "https://it.wikipedia.org/wiki?curid=53871", "title": "Premio Omelas", "text": "Il premio Omelas \u00e8 stato un concorso letterario italiano dedicato ai racconti di fantascienza incentrati su tema dei diritti umani, attivo dal 2001 al 2003, per iniziativa del gruppo 233 di Amnesty International, attivo a Palermo. Il nome del concorso deriva dal titolo del racconto \"Quelli che si allontanano da Omelas\", di Ursula K. Le Guin. Venivano assegnati premi in denaro ai migliori racconti.\nIl concorso era diviso in tre sezioni:\n\u00c8 stato inoltre istituito il premio Speciale \"Non sopportiamo la tortura\", conferito al miglior racconto che affronti il tema della tortura."}
{"id": "53875", "revid": "2039709", "url": "https://it.wikipedia.org/wiki?curid=53875", "title": "Oni (folclore)", "text": "Gli sono creature mitologiche del folklore giapponese, simili ai demoni e agli orchi occidentali. Sono personaggi popolari dell'arte, della letteratura e del teatro giapponesi.\nSulla base delle caratteristiche salienti di credenze circa oni, il concetto di oni possono essere classificati in tre tipologie principali: il primo tipo porta disastri, morte, e pestilenze, e inizialmente erano considerati esseri invisibili; un secondo tipo di oni \u00e8 rappresentato da persone emarginate, anche stranieri, popolazioni indigene ribelli, gente alla deriva a terra in Giappone, artisti itineranti, taumaturghi religiosi, ribelli, pirati, e montanari; e infine un terzo tipo di demone pu\u00f2 essere visto nelle osservanze attuali dei riti di Shush\u014due e Shunie. \nAspetto.\nI ritratti degli oni variano notevolmente tra loro, ma normalmente vengono descritti come creature giganti e mostruose, con artigli taglienti, capelli selvaggi e due lunghe corna che crescono dalla loro testa.\nSono fondamentalmente umanoidi, ma occasionalmente sono ritratti con caratteristiche innaturali, come molti occhi o dita delle mani e dei piedi extra. La loro pelle pu\u00f2 essere di colori diversi, ma quelli pi\u00f9 comuni sono rosso, blu, nero, rosa e verde. Il loro aspetto feroce viene spesso accentuato dalla pelle di tigre che tendono ad indossare e dalla mazza ferrata da loro favorita, detta . Questo modo di immaginarli ha generato l'espressione , cio\u00e8 \"invincibile\" o \"imbattibile\". Pu\u00f2 anche essere usata nel senso di \"forte oltre i forti\" o in quello di migliorare o incrementare le proprie capacit\u00e0 naturali mediante l'uso di un attrezzo.\nOrigini del comportamento.\nNelle prime leggende gli oni, come per esempio la ragazza del pozzo, erano creature benevole ritenute capaci di tenere alla larga spiriti maligni, malvagi e malevoli e di punire i malfattori.\nDurante l'era Heian il Buddhismo giapponese, che aveva gi\u00e0 importato una parte della demonologia indiana (rappresentata da figure come i \"kuhanda\", \"gaki\" e altri), incorpor\u00f2 queste credenze chiamando queste creature \"aka-oni\" (\"oni rosso\") e \"ao-oni\" (\"oni blu\") e facendone i guardiani dell'inferno o torturatori delle anime dannate. Alcune di queste creature erano riconosciute come incarnazioni di spiriti shinto.\nCon il passare del tempo la forte associazione degli oni con il male contagi\u00f2 il modo in cui venivano percepite queste creature e vennero a essere considerate come portatori o agenti delle calamit\u00e0. I racconti popolari e teatrali iniziarono a descriverli come bruti stupidi e sadici, felici di distruggere. Si disse che gli stranieri e i barbari fossero oni. Oggigiorno sono variamente descritti come spiriti dei morti, della terra, degli antenati, della vendetta, della pestilenza o della carestia. Non importa quale sia la loro essenza, gli oni odierni sono qualcosa da evitare e da tenere a bada.\nFin dal X secolo gli oni sono stati fortemente associati con il nord-est (\"kimon\"), particolarmente nella tradizione detta onmy\u014dd\u014d di origine cinese. I templi sono spesso orientati verso questa direzione per prevenirne gli influssi nefasti e molti edifici giapponesi hanno indentazioni a forma di \"L\" in questa direzione per tenere lontani gli oni. I templi Enryakuji, sul Monte Hiei a nord-est del centro di Ky\u014dto e Kaneiji, che erano collocati a nord-est delle dimore imperiali, ne sono un esempio. La capitale giapponese stessa fu spostata verso nord-est da Nagaoka a Ky\u014dto nell'VIII secolo.\nAlcuni villaggi tengono cerimonie annuali per tenere lontani gli oni, specialmente all'inizio della primavera. Durante la festa del Setsubun la gente scaglia fagioli di soia fuori dalle case gridando \u00abOni wa soto! Fuku wa uchi!\u00bb (\"Oni fuori! Fortuna dentro!\"). Secondo un'altra tradizione di origine taoista si ritiene che alcuni oni possano fare delazioni alle divinit\u00e0 sui peccati dell'uomo, perci\u00f2 la nota rappresentazione delle tre scimmie che \u00abnon vedono, non sentono e non parlano\u00bb (con un gioco di parole in giapponese: \u00abmizaru, kikazaru, iwazaru\u00bb) ha valore talismanico perch\u00e9 impedirebbe a questi spiriti di agire malevolmente. Rimangono comunque alcune vestigia dell'antica natura benevola degli oni. Per esempio uomini in costume da oni conducono spesso le parate giapponesi per tenere lontana la sfortuna. Gli edifici giapponesi a volte includono tegole del tetto con la faccia da oni per tenere lontana la sfortuna, in maniera simile ai gargoyle della tradizione occidentale. Nella versione giapponese del gioco nascondino il giocatore che sta sotto \u00e8 invece chiamato \"l'oni\".\nLe radici storiche degli oni.\n\u00c8 stato ipotizzato che gli oni non siano altro che una trasfigurazione degli Emishi e degli Ainu. Si sa che i giapponesi consideravano gli Ainu esseri animaleschi a causa delle caratteristiche fisiche differenti e della forte pelosit\u00e0, caratteristiche fisiche che ancora manifestano.\nNelle leggende infine gli oni furono sconfitti, un'eco nell'iconografia popolare delle guerre di sterminio che i giapponesi condussero per secoli contro gli Ainu e gli Emishi.\n\"In China the kanji \u9b3c originally meant \"soul\" or \"departed spirit,\" but in Japanese it symbolizes a muscle-bound demon with red or blue skin and two horns growing from its head. Japanese folklorists believe the term might have first been used to describe the indigenous Japanese people or \"emishi\" who fought against the emperor's occupying army from the third to eighth centuries. The emperor's troops who encountered the bitter resistance of the emishi as they struggled to keep their land called them \"oni\" or \"demons.\" Nowadays Japanese sometimes use \u9b3c, in a more positive way: for example someone who works with near-inhuman energy is a \u4ed5\u4e8b\u306e\u9b3c (\"shigoto no oni\", literally: \"demon worker\").\nda: \"Designing with Kanji: Japanese Character Motifs for Surface, Skin &amp; Spirit\", Shogo Oketani, Leza Lowitz, 2003\n\"The inhabitants of the region were classified as Emishi: primitive, barbaric,\"hairy people.\" They were thought to be genetically and culturally related to the Ainu of Ezo Island (Hokkaido), and generally regarded as less than human. Artistic renditions of Emishi, against whom the Yamato state fought many bloody battles, portray them with the physical features of oni (demons), yokai (ghosts), and skio (vengeful spirits). These evil images, superimposed from Japanese mythology and Chinese folklore, were used to dehumanize Mutsu inhabitants and to justify Imperial hegemony over of the territory despite the heterogeneity of the population (Kuji 2002; Lu 1974:II). A subtle but persistent prejudice continues to influence main- stream perceptions of the Tohoku people, who are regarded as backward, unrefined, and unsophisticated.\"\nda: \"Wearing Cultural Styles in Japan: Concepts of Tradition and Modernity in Practice\", Christopher S. Thompson, 2012\nNella cultura moderna.\nNel Giappone contemporaneo gli oni sono, ormai, solo i protagonisti delle filastrocche per bambini e delle storie folkloristiche e rappresentano quello che in occidente \u00e8 raffigurato come l'orco delle favole di \"Pollicino\" o di \"Jack e la pianta di fagioli\", ovvero divoratori di innocenti.\nNella letteratura, e in particolare negli anime e nei manga, essi hanno assunto un ruolo molto importante e diverse opere li hanno come protagonisti o personaggi secondari.\nUno dei personaggi pi\u00f9 importanti ispirati alla figura degli oni \u00e8 Lam\u00f9 dell'omonimo manga di Rumiko Takahashi. Oltre alla protagonista, sono ispirati a questa figura tutti i personaggi provenienti dal suo pianeta, come i suoi genitori, Ten e Rei.\n\u00c8 da ricordare la vicenda de \"Il sigillo azzurro\" (1991-1994) della mangaka Chie Shinohara che ha come protagonista proprio la Regina degli oni, Rago, risvegliatasi dal suo sonno millenario. La Regina degli oni della vicenda \u00e8 differente per quanto riguarda le caratteristiche fisiche dallo stereotipo della cultura del sol levante: \u00e8 infatti molto bella (gli oni sono in genere rappresentati con fattezze orribili) e possiede un solo corno al centro della fronte anzich\u00e9 due laterali; divora gli esseri umani, ma possiede anche poteri sovrannaturali.\nUn altro manga dedicato agli oni \u00e8 \"Shutendoji\" di G\u014d Nagai. Il titolo dell'opera rimanda alla leggenda di un oni dallo stesso nome, anche se scritto con caratteri diversi, ma omofoni. altro manga di go nagai, in cui gli Oni sono protagonisti, la serie di getter robot G e getter robot re:model.\nGli Oni appaiono anche in \"Dragon Ball Z\" di Akira Toriyama, qui appaiono a tenere d'occhio i defunti risiedenti all'Inferno venendo, in un'occasione, sopraffatti dai dannati o a fare da assistenti a Re Yammer smistando le anime dirette in Paradiso e all'Inferno o portandogli i documenti. Nella serie animata due di loro si trovano anche a sfidare il protagonista Son Goku con in palio l'uscita dall'Inferno, in cui era finito per errore. Nella prima serie, invece, il personaggio di Olong si trasforma in un Oni durante un flashback per terrorizzare gli abitanti di un pacifico villaggio presso cui viveva.\nIn \"Yu degli spettri\" di Yoshihiro Togashi sono invece rappresentati pi\u00f9 come impiegati di un'azienda, o come affermato dal protagonista Yusuke Urameshi, lavoratori della Borsa di Wall Street. Uno di loro, nella serie animata, viene mostrato spesso in gag con Koenma.\nAppaiono inoltre in un episodio di \"Inuyasha\", quando la sacerdotessa Tsubaki decide di utilizzare il grande frammento della sfera dei quattro spiriti per chiamare dentro di s\u00e9, appunto, un Oni, creatura della quale la sacerdotessa prende le sembianze.\nQueste creature appaiono anche nella terza stagione di \"Teen Wolf\".\nGli stessi Oni sono presenti nel reboot del videogioco \"Tomb Raider\" e fanno parte della Guardia Tonante, servitori della Regina del Sole Himiko.\nIn un episodio di \"Doraemon\" Gian, per mezzo del ciusky \"berretto creacose\", fa apparire tre statue della madre, una delle quali la rappresenta come un Oni.\nNel videogioco \"Touhou Project\", due dei personaggi principali, Suika Ibuki e Yuugi Hoshiguma, sono Oni dall'aspetto umanoide. Come nella mitologia giapponese, sono piuttosto rozze ed amano bere e lottare. Una di loro, Suika Ibuki, \u00e8 anche in grado di cambiare dimensioni a suo piacimento.\nAppaiono anche in una missione del manga \"Gantz\" di Hiroya Oku, all'inizio hanno forma umana ma in seguito mutano in una forma simile a quella descritta nel folklore giapponese.\nNel videogioco \"Yo-kai Watch\", sono presenti gli Oni, mostri da cui bisogna fuggire.\nNel videogioco \"Ao Oni\", l'antagonista principale \u00e8, come da titolo del gioco, un Oni blu.\nNel videogioco \"Dead by Daylight\", \u00e8 stato aggiunto un killer, un Oni di nome Kazan Yamaoka, dal DLC \u201cCursed Legacy\u201d. Il personaggio possiede molti aspetti dell\u2019Oni tradizionale quali il kanabo e la maschera Hannya.\nNel videogioco \"Overwatch\", uno dei personaggi giocabili ha una skin Oni con la famosa maschera Han'nya.\nNel videogioco Phasmophobia, \u00e8 una delle entit\u00e0 presenti.\nCompaiono anche in \"Toriko\" sotto forma di demoni dell'appetito dentro il corpo del protagonista e mostrandosi come auree di combattimento.\nNel manga di Koyoharu Gotouge \"Demon Slayer - Kimetsu no yaiba\" gli Oni sono delle creature maligne che per nutrirsi mangiano gli esseri umani. Durante la serie si fa la conoscenza di due Oni che, dopo aver purificato i loro corpi dall'essenza maligna che li possedeva e averli modificati, riescono a nutrirsi bevendo piccole quantit\u00e0 di sangue, evitando cos\u00ec di uccidere degli innocenti.\nNella serie , pi\u00f9 precisamente nelle stagioni 8 e 9, vi sono dei riferimenti agli Oni (e ai loro artefatti, come le tre maschere Oni) come figure primordiali dotati del potere della distruzione, in eterna lotta con la controparte dei Draghi, dotati del potere opposto della creazione. Nella stagione 10, sono i principali antagonisti."}
{"id": "53877", "revid": "15756", "url": "https://it.wikipedia.org/wiki?curid=53877", "title": "Andy Warhol", "text": "Biografia.\nWarhol nacque a Pittsburgh, in Pennsylvania, il 6 agosto del 1928, ultimogenito dei tre figli di Ondrej Warhola (che anglofonizz\u00f2 legalmente il proprio nome in \"Andrew Warhola\" poco dopo il suo arrivo negli Stati Uniti; 1889-1942) e di J\u00falia Just\u00edna Zavack\u00e1 (1892-1972), ambedue modesti immigrati lemchi originari di Mikov\u00e1 (un paesino situato nell'odierna Slovacchia nord-orientale). Warhol mostr\u00f2 subito il suo talento artistico, e studi\u00f2 arte pubblicitaria al Carnegie Institute of Technology, l'attuale Carnegie Mellon University di Pittsburgh. Dopo la laurea, ottenuta nel 1949, si trasfer\u00ec a New York. La \"grande mela\" gli offr\u00ec subito molteplici possibilit\u00e0 di affermarsi nel mondo della pubblicit\u00e0, lavorando per riviste come \"Vogue\" e \"Glamour\".\nIl 3 giugno 1968 una femminista radicale nonch\u00e9 artista frequentatrice della \"Factory\", Valerie Solanas, spar\u00f2 a Warhol e al suo compagno di allora, Mario Amaya. Entrambi sopravvissero, nonostante le gravissime ferite riportate da Warhol avessero fatto temere il peggio. Le apparizioni pubbliche di Warhol dopo questa vicenda diminuirono drasticamente: l'artista si rifiut\u00f2 di testimoniare contro la sua assalitrice e la vicenda pass\u00f2 in second'ordine per via dell'assassinio di Bob Kennedy, avvenuto due giorni dopo.\nMor\u00ec a 58 anni a New York il 22 febbraio 1987, in seguito a un intervento chirurgico alla cistifellea, dopo aver realizzato \"Last Supper\", ispirato all\"Ultima Cena\" di Leonardo da Vinci, opera esposta alla mostra di inaugurazione della Galleria del Credito Valtellinese in Palazzo delle Stelline a Milano. I funerali si svolsero a Pittsburgh, sua citt\u00e0 natale, e a New York venne celebrata una messa di suffragio. Nella primavera del 1988, 10.000 oggetti di sua propriet\u00e0 furono venduti all'asta da Sotheby's per finanziare la \"Andy Warhol Foundation for the Visual Arts\". Nel 1989 il Museum of Modern Art di New York gli dedic\u00f2 una grande retrospettiva.\nDopo la morte, la fama e la quotazione delle opere crebbero al punto da rendere Andy Warhol il \"secondo artista pi\u00f9 comprato e venduto al mondo dopo Pablo Picasso\". Il fratello Paul Warhol, allevatore di polli che non aveva mai posseduto \"un particolare talento per l'arte, utilizz\u00f2 la tecnica di Andy di ricavare stampe da fotografie\". In tal modo riusc\u00ec a vendere poster di lattine di fagioli e \"una serie di opere d'arte con la sua firma, realizzate facendo camminare delle galline sulle tele dopo averne immerso le zampe in colori acrilici\".\nAttivit\u00e0.\nPittura.\nLa sua attivit\u00e0 artistica conta tantissime opere, che produceva in serie con l'ausilio dell'impianto serigrafico. Le sue opere pi\u00f9 famose sono diventate delle icone: Marilyn Monroe, Mao Zedong, Che Guevara, Michael Jackson, Elvis Presley, Elizabeth Taylor, Brigitte Bardot, Marlon Brando, Liza Minnelli e tante altre da ricordare: le regine regnanti Elisabetta II del Regno Unito, Margherita II di Danimarca, Beatrice dei Paesi Bassi, l'imperatrice consorte dell'Iran Farah Pahlavi, la principessa consorte di Monaco Grace Kelly, la regina madre dello Swaziland Ntfombi e la principessa di Galles Diana Spencer.\nLa ripetizione era il suo metodo di successo: su grosse tele riproduceva moltissime volte la stessa immagine alterandone i colori (prevalentemente vivaci e forti). Prendendo immagini pubblicitarie di grandi marchi commerciali (famose le sue bottiglie di Coca-Cola) o immagini d'impatto come incidenti stradali o sedie elettriche, riusciva a svuotare di ogni significato le immagini che rappresentava proprio con la ripetizione dell'immagine stessa su vasta scala.\nLa sua arte, che portava gli scaffali di un supermercato all'interno di un museo o di una mostra, era una provocazione nemmeno troppo velata: secondo uno dei pi\u00f9 grandi esponenti della \"Pop art\" l'arte doveva essere \"consumata\" come un qualsiasi altro prodotto commerciale.\nHa spesso ribadito che i prodotti di massa rappresentano la democrazia sociale e come tali devono essere riconosciuti: anche il pi\u00f9 povero pu\u00f2 bere la stessa Coca-Cola che beve Jimmy Carter o Elizabeth Taylor. Fra i suoi assistenti, che successivamente divennero essi stessi famosi, figur\u00f2 Ronnie Cutrone.\nSuccessivamente rivisit\u00f2 anche le grandi opere del passato, come l\"Ultima Cena\" di Leonardo da Vinci o capolavori di Paolo Uccello e Piero della Francesca: anche in questo caso cerc\u00f2 di rendere omaggio a delle opere d'arte al posto dei \"mass media\" che in alcuni casi cercarono di screditarlo, tuttavia la \"pop art\" fu una delle forme d'arte principali che accompagnarono il boom economico.\nPer le persone famose dell'epoca essere ritratte da Warhol divenne un imperativo a conferma del proprio status sociale. Su questo tema fu allestita al Grand Palais di Parigi la mostra \"Le Grand Monde d'Andy Warhol\" (18 marzo - 13 luglio 2009), dove furono esposti, tra i molti altri, anche i ritratti fatti agli italiani Gianni e Marella Agnelli (1972).\nScultura.\nAndy Warhol ha anche creato alcune sculture che riproponevano in pi\u00f9 dimensioni alcuni suoi lavori serigrafici pi\u00f9 famosi, come ad esempio scatole di detersivo Brillo ed altri prodotti in scatola.\nCinema.\nL'interesse di Warhol per il cinema si manifesta a partire dal 1963, quando l'artista, dopo aver frequentato la cin\u00e9math\u00e8que di Jonas Mekas e il circuito del New American Cinema, decide di acquistare una cinepresa Bolex 16mm. I film di Warhol di questo primo periodo si possono definire minimali: \"Sleep\", \"Kiss\", \"Eat\", \"Blow Job\", \"Empire\", tutti del 1963-1965, mostrano azioni ripetute dilatate nel tempo, riprese con una camera fissa. A Warhol interessa la composizione dell'immagine che si viene a creare partendo da un unico punto di vista. Questi primi film sono come quadri che, invece di essere appesi, sono proiettati su una parete bianca.\nI film sperimentali senza sonoro sono girati in 16mm alla velocit\u00e0 di 24 fotogrammi per secondo e proiettati alla velocit\u00e0 di 16 fotogrammi al secondo; questa caratteristica rallenta e amplifica l'immagine del film, che viene percepito in un tempo lunghissimo. Luogo fondamentale sia per la sperimentazione che per l'ispirazione nel mondo del cinema di Warhol fu la \"Silver Factory\"; l'ampio locale ubicato al quarto piano di un'ex fabbrica di cappelli sulla 47\u00aa strada, fu il pi\u00f9 noto studio-laboratorio di Warhol, teatro di molti progetti artistici tra il 1963 e il 1968. Circondato da persone con cui scambiare suggerimenti ed idee, Warhol lavor\u00f2 alla Factory con ritmi da \"catena di montaggio\". La Factory era una \"open house\", un luogo aperto in cui tutti erano invitati a partecipare.\nNello studio gravitava un mondo di originali, intorno a una figura che si faceva chiamare \"capo\", ma che era orgoglioso di non dare mai l'impressione di avere la minima individualit\u00e0, di non essere mai altro che lo specchio del suo entourage, la copia di ci\u00f2 che i suoi cortigiani volevano che fosse. La Factory diventava cos\u00ec uno \"spazio ideologico\" dove molte nozioni sulla \"pop art\" si trasformavano in stile di vita. Il gruppo formava un nucleo con un linguaggio comune, uno stile comune fondato sull'accettazione di qualsiasi comportamento, senza pretesa di giudizio.\nScreen Test.\nUn posto importante nella produzione cinematografica di Warhol riguarda i 500 rulli di \"Screen Test\", ritratti filmati di personaggi in visita alla \"Factory\", ripresi con una camera fissa per tre minuti su un fondo nero. Warhol chiedeva a ogni partecipante del provino (\"screen-test\") di fissare la camera, di non muoversi durante la ripresa e di non sbattere le ciglia, restando con lo sguardo fisso.\nL'idea \u00e8 quella di fissare in un ritratto un personaggio che compie un'azione banale, ma che per Warhol ha un significato importante. L'obiettivo non \u00e8 solo quello di entrare nell'intimit\u00e0 del personaggio ripreso ma anche quello di colpire lo stesso spettatore e farlo riflettere.\nPubblicit\u00e0.\nIl 23 luglio 1985 fa da testimonial al lancio del nuovo computer della Commodore: l'Amiga 1000. Sempre negli anni ottanta \u00e8 testimonial della rivista \"Vogue America\". Durante la presentazione del computer Warhol produsse alcune immagini digitali tra cui un ritratto della cantante Debbie Harry presente all'evento. Warhol fotograf\u00f2 la Harry con una fotocamera collegata al computer e poi elabor\u00f2 l'immagine con il software presente nell'Amiga. Queste opere sono rimaste in alcuni floppy disk a corredo del computer usato per la presentazione, che fu poi donato a Warhol dall'azienda produttrice per poi venire conservato all'Andy Warhol Museum di Pittsburgh, e sono state ritrovate dall'artista newyorkese Cory Arcangel nel 2011 e recuperate con un lavoro durato tre anni e la collaborazione del Computer Club della Carnegie Mellon University.\nAltre forme d'arte.\nWarhol ha sostenuto e sperimentato altre forme di comunicazione, come ad esempio il cinema e la musica: ha prodotto alcuni lungometraggi e film, ha sostenuto alcuni gruppi musicali, tra cui i Velvet Underground con Lou Reed, per i quali ha disegnato la celebre copertina dell'album d'esordio \"The Velvet Underground &amp; Nico\", e numerosi artisti anche stranieri tra cui la cantante italiana Loredana Bert\u00e8. Nel 1981 infatti, la Bert\u00e8 ha pubblicato \"Made in Italy\", un album registrato con il funk group americano Platinum Hook. L'album includeva il brano \"Movie\" per il quale \u00e8 stato girato un videoclip diretto da Andy, che la Bert\u00e8 aveva incontrato a New York durante la realizzazione dell'album, guadagnandosi il soprannome di \"Pasta Queen\", per le sue doti culinarie. Anche la foto di copertina, firmata da Christopher Makos, \u00e8 frutto della collaborazione della Bert\u00e8 con la Factory di Warhol: due anni pi\u00f9 tardi un altro dei ritratti di tale servizio verr\u00e0 utilizzato per la copertina dell'album \"Jazz\".\nRisale al 1975 l'incontro con un'altra cantante italiana, Patty Pravo: Warhol si era recato personalmente nella sua casa romana per offrirle la parte da protagonista di un suo film che lei, tuttavia, rifiut\u00f2.\nIl pensiero \"commerciale\" di Warhol spaziava in ogni campo. \"Blow Job\" (telecamera fissa per 35 minuti sul volto di un uomo che riceve una fellatio) e \"Lonesome Cowboys\" sono alcuni esempi di film che ritraggono la cultura gay newyorkese del tempo, censurati e distribuiti solo col passaparola.\nAltri lavori, certamente d'avanguardia, mostrano ad esempio un uomo che dorme per cinque ore e venti (\"Sleep\", 1963). Alcuni di questi film furono trasmessi al pubblico dopo trent'anni dalla data di realizzazione, soprattutto in occasione di mostre ed antologie del pittore organizzate in molti musei del mondo.\n\u00c8 stato anche fondatore della Factory, luogo in cui giovani artisti newyorkesi potevano trovare uno spazio collettivo per creare: qui sono nati o passati per un breve periodo altri famosi artisti come Jean-Michel Basquiat, Francesco Clemente, Keith Haring.\nLaboratori.\nAndy Warhol ebbe diverse \"factory\" a New York, cio\u00e8 laboratori nei quali lavor\u00f2, alcune volte per molti anni, altre solo per poco tempo. Ma tutte le \"factory\" sono state molto significative per il suo lavoro d'artista. Gli indirizzi e i palazzi (oggi convertiti in lussuosi appartamenti o in uffici di prestigio) di quelli che, tra gli anni sessanta e gli anni ottanta, furono veri e propri laboratori di successo, per Warhol ma anche per tutti i suoi fedeli collaboratori, sono i seguenti:\nVita privata.\nWarhol era omosessuale. Era inoltre cattolico praticante, aderendo al cattolicesimo di tradizione rutena. Faceva regolarmente volontariato presso i rifugi per senzatetto e si descriveva come una persona religiosa. Durante la sua vita, Warhol frequentava regolarmente la messa, e il sacerdote della chiesa newyorkese che l'artista frequentava, la San Vincenzo Ferrer a Manhattan, disse che veniva quasi ogni giorno, anche se non partecipava ai sacramenti della Comunione o della Confessione.\nIl fratello di Warhol aveva descritto l'artista come \"molto religioso, ma non voleva che le persone lo sapessero perch\u00e9 era una cosa privata\". Nonostante la natura privata della sua fede, nell'elogio funebre di Warhol, John Richardson lo dipinse come una persona devota: \"A mia conoscenza, lui \u00e8 stato responsabile per almeno una conversione al Cristianesimo. Era molto orgoglioso di aver finanziato gli studi per il sacerdozio del nipote\".\nLa sua arte era influenzata dalla tradizione cristiano-orientale, che era cos\u00ec evidente nei luoghi di culto che frequentava.\nSongs for Drella.\nDopo la sua morte, Lou Reed e John Cale \u2013 i membri fondatori dei Velvet Underground \u2013 fecero uscire nel 1990 un \"concept album\" in suo onore, \"Songs for Drella\", in cui esaminavano nel dettaglio il pensiero e l'influenza di Warhol."}
{"id": "53878", "revid": "104485", "url": "https://it.wikipedia.org/wiki?curid=53878", "title": "Teatro alla Scala", "text": "Il Nuovo Regio Ducal Teatro alla Scala, semplicemente noto come Teatro alla Scala, colloquialmente chiamato la Scala, \u00e8 il principale teatro d'opera di Milano. Considerato tra i pi\u00f9 prestigiosi teatri al mondo, ospita da anni i principali artisti nel campo internazionale dell'opera, del balletto e della musica classica.\nL'edificio, progettato da Giuseppe Piermarini e inaugurato nel 1778, sorse sulle ceneri del precedente Teatro Ducale, distrutto da un incendio nel 1776; deve il nome alla chiesa di Santa Maria alla Scala, demolita per far posto al teatro inaugurato il 3 agosto 1778, sotto l'allora regno di Maria Teresa d'Austria, con l'opera \"L'Europa riconosciuta\" composta per l'occasione da Antonio Salieri.\nA partire dall'anno di fondazione \u00e8 sede dell'omonimo coro, dell'orchestra, del corpo di Ballo, e dal 1982 anche della Filarmonica. Il complesso teatrale \u00e8 situato nell'omonima piazza, affiancato dal Casino Ricordi, sede del Museo teatrale alla Scala.\nStoria.\nLe premesse.\nLe prime strutture deputate all'opera in Milano furono i teatri di corte che si avvicendarono nel cortile di Palazzo Reale: un primo salone intitolato a Margherita d'Austria-Stiria, moglie di Filippo III di Spagna, eretto nel 1598 e distrutto da un incendio il 5 gennaio 1708 e il Regio Ducal Teatro, costruito nel 1717 a spese della nobilt\u00e0 milanese su progetto di Gian Domenico Barbieri.\nPer il palcoscenico di questi teatri furono commissionate opere di importanti compositori, tra i quali: Nicola Porpora (\"Siface\"), Tomaso Albinoni (\"La fortezza al cimento\"), Christoph Willibald Gluck (\"Artaserse\", \"Demofoonte\", \"Sofonisba\", \"Ippolito\"), Josef Myslive\u010dek (\"Il gran Tamerlano\"), Giovanni Paisiello (\"Sismano nel Mogol\", \"Andromeda\"), Wolfgang Amadeus Mozart (\"Mitridate, re di Ponto\", \"Ascanio in Alba\", \"Lucio Silla\").\nIl Nuovo Regio Ducal Teatro alla Scala.\nIl Teatro alla Scala fu costruito in conformit\u00e0 a un decreto dell'imperatrice Maria Teresa d'Austria, emanato su richiesta di famiglie patrizie milanesi, capitanate da Giangiacomo Durini conte di Monza. palchettiste del \"Regio Ducale\", il vecchio teatro di corte milanese di cui era sovrintendente proprio il Durini, andato distrutto in un incendio divampato il 26 febbraio 1776.. Le stesse famiglie si impegnarono a sostenere le spese per l'edificazione del nuovo teatro in cambio del rinnovo della propriet\u00e0 dei palchi.\nIl progetto venne affidato al celebre architetto Giuseppe Piermarini, il quale provvide anche al disegno del \u201cTeatro Interinale\u201d, una struttura temporanea costruita presso la chiesa di San Giovanni in Conca, e del Teatro della Cannobiana, dalla pianta assai simile a quella della Scala, ma in dimensione ridotta, dedicato a spettacoli pi\u00f9 \u201cpopolari\u201d. La decorazione pittorica fu realizzata da Giuseppe Levati e Giuseppe Reina. Domenico Riccardi dipinse invece il sipario, rappresentante, pare su suggerimento del Parini, il \u201cParnaso\u201d.\nIl teatro sorse al posto della chiesa di Santa Maria alla Scala, da cui prese il nome (la chiesa prese a sua volta il nome dalla sua fondatrice, Regina della Scala, della dinastia degli Scaligeri di Verona), i cui lavori di demolizione iniziarono il 5 agosto 1776; il 28 maggio 1778 si svolsero le prime prove di acustica e il 3 agosto, alla presenza del governatore di Milano, l'arciduca Ferdinando d'Asburgo-Este, di Maria Beatrice d'Este, del conte Carlo Giuseppe di Firmian e del duca Francesco III d'Este, venne inaugurato il \u201cNuovo Regio Ducal Teatro alla Scala\u201d da 3.000 posti con la prima rappresentazione assoluta de \"L'Europa riconosciuta\" di Salieri. Il libretto, opera dell'abate Mattia Verazzi, fu pensato per dare spazio ad arie ricche di virtuosismi, ed \u00e8 caratterizzato dai numerosi duetti, terzetti e complessi finali d'atto. La sera del 3 agosto, tra gli spettatori c'era anche Pietro Verri, il quale scrisse al fratello Alessandro, in quel periodo a Roma: \u00abla pompa dei vestiti \u00e8 somma, le comparse ti popolano il palco di pi\u00f9 di cento figure e fanno il loro dovere... gli occhi sono sempre occupati\u00bb. Particolarmente suggestivo risult\u00f2 l'inizio \"in medias res\", \u00abmentre te ne stai aspettando quando si dia principio, ascolti un tuono, poi uno scoppio di fulmine e questo \u00e8 il segnale perch\u00e9 l'orchestra cominci l'ouverture, al momento s'alza il sipario, vedi un mare in burrasca\u00bb.\nAllietarono gli intervalli i balli \"Pafio e Mirra, o sia I prigionieri di Cipro\", musica di Salieri, coreografia di Claudio Legrand, e \"Apollo placato\", musica di Luigi de Baillou, coreografia di Giuseppe Canziani.\nIl teatro non era all'epoca soltanto un luogo di spettacolo: la platea era spesso destinata al ballo, i palchi venivano usati dai proprietari per ricevervi degli invitati, mangiare e gestire la propria vita sociale, nel ridotto e in un altro spazio in corrispondenza del quinto ordine di palchi si giocava d'azzardo (tra i vari giochi figura anche la \"roulette\", introdotta dall'impresario Domenico Barbaja nel 1805). Fin dal 1788 era infatti severamente proibito giocare in citt\u00e0, con l'unica eccezione dei teatri in tempo di spettacolo.\nDurante gli anni di dominazione austriaca e francese, la Scala era finanziata, oltre dagli introiti provenienti dal gioco, dalle stesse famiglie che avevano voluto la costruzione del teatro e ne conservavano la propriet\u00e0 attraverso le quote dei palchi. Mentre i primi tre ordini rimasero per molti anni di propriet\u00e0 dell'aristocrazia, il quarto e il quinto erano per lo pi\u00f9 occupati dall'alta borghesia, che a partire dagli anni 20 dell'Ottocento fa un massiccio ingresso in teatro. In platea, e ancora di pi\u00f9 in loggione, vi \u00e8 un pubblico misto di militari, giovani aristocratici, borghesi, artigiani.\nLa titolarit\u00e0 della gestione rimase principalmente in mano a esponenti della nobilt\u00e0 milanese (l'anno dell'inaugurazione i \u00abCavalieri associati\u00bb furono il conte Ercole Castelbarco, il marchese Giacomo Fagnani, il marchese Bartolomeo Calderara e il principe Antonio Menafoglio di Rocca Sinibalda), ma l'effettiva gestione era quasi sempre affidata a impresari di professione come Angelo Petracchi (1816-20), Domenico Barbaja (1826-32), Bartolomeo Merelli (1836-50), i fratelli Ercole e Luciano Marzi (1857-1861).\nIl problema maggiore nell'organizzare le stagioni era mantenere acceso l'interesse degli spettatori, molto spesso distratti, nei palchi, in altre faccende, o disturbati nell'ascolto della musica dal brusio proveniente dai tavoli da gioco accessibili da mezzogiorno fino a sera.\nIl 1\u00ba settembre 1778 avviene la prima assoluta di \"Troia distrutta\" di Michele Mortellari. Il 1\u00ba gennaio 1779 ebbe la prima assoluta \"Venere in Cipro\" di Felice Alessandri, il 30 gennaio \"Cleopatra\" di Pasquale Anfossi e il 26 dicembre \"Armida\" di Josef Myslivecek con Caterina Gabrielli, Luigi Marchesi e Valentin Adamberger.\nIl 3 febbraio 1781 vi fu l'inaugurazione, in ritardo per la morte di Maria Teresa d'Austria, con la prima assoluta di \"Antigono\" di Luigi Gatti, il 1\u00ba ottobre di \"Il vecchio geloso\" di Alessandri, il 26 dicembre di \"Olimpiade\" di Francesco Bianchi, il 14 settembre 1782 di Fra i due litiganti il terzo gode di Giuseppe Sarti con Anna Selina Storace e Benucci, il 26 dicembre di \"La Circe\" di Domenico Cimarosa con Giacomo David e l'8 gennaio 1783 di \"L'Idalide o sia La vergine del sole\" di Sarti.\nGrande successo ebbero alla Scala i castrati, sopranisti e contraltisti, tra i quali si possono ricordare Gaspare Pacchierotti, Asterio nell'opera di apertura, Luigi Marchesi, Girolamo Crescentini, Giovanni Battista Velluti di l\u00ec a qualche decennio sostituiti dalle primedonne (tra le prime, le celeberrime Adriana Ferraresi Del Bene, Teresa Saporiti, Giuseppina Grassini, Teresa Bertinotti-Radicati, la Storace, Teresa Belloc-Giorgi, Angelica Catalani, Brigida Giorgi Banti, Isabella Colbran, Marietta Marcolini, Elisabetta Gafforini, Carolina Bassi, Elisabetta Manfredini, Adelaide Tosi, Benedetta Rosmunda Pisaroni, Isabella Fabbrica, Brigida Lorenzani, Henriette M\u00e9ric-Lalande, Carolina Ungher, Giuditta Grisi, Giulia Grisi, Clorinda Corradi, Giuditta Pasta, Marietta Brambilla, Giuseppina Ronzi de Begnis, Maria Malibran ed Eugenia Tadolini).\nQuanto ai compositori, oltre a Salieri, forse imposto dall'alto e comunque raramente chiamato, si possono in questi primi anni ricordare Domenico Cimarosa, Giovanni Paisiello, Nicola Antonio Zingarelli, Luigi Cherubini, Ferdinando Pa\u00ebr, Johann Simon Mayr, Gioachino Rossini, Giacomo Meyerbeer.\nIl 26 dicembre 1787 vennero introdotte le prime \"argantas\" (un tipo di lampada), il 20 febbraio 1790 il teatro venne chiuso per la morte dell'imperatore Giuseppe II d'Asburgo-Lorena, il 1\u00ba marzo 1792 per la morte dell'imperatore Leopoldo II d'Asburgo-Lorena, il 15 maggio 1796 avvenne la prima di \"Chant de guerre de l'arm\u00e9e du Rhin\" (La Marseillaise) di Claude Joseph Rouget de Lisle e il 24 marzo 1799 il Direttorio abolisce il Palco reale.\nDurante la primavera e l'estate del 1807, le stagioni furono trasferite alla Canobbiana a causa di importanti lavori di rifacimento delle decorazioni interne, ridisegnate secondo il gusto neoclassico mentre nel 1814, a seguito della demolizione di alcuni edifici tra i quali il convento di San Giuseppe, venne ampliato il palcoscenico secondo il progetto di Luigi Canonica.\nUn grande lampadario con ottantaquattro lumi a petrolio, disegnato dallo scenografo Alessandro Sanquirico, venne appeso al centro del soffitto nel 1823. Contrastanti furono le reazioni: contro i sostenitori dell'innovazione alzava la voce chi riteneva che il lampadario illuminasse troppo la sala, permettendo agli sguardi indiscreti di penetrare nell'intimit\u00e0 dei palchi.\nIl 7 settembre 1811 avviene il successo di \"I pretendenti delusi\" di Giuseppe Mosca con Marietta Marcolini e Claudio Bonoldi.\nDal settembre 1812 con il successo di La pietra del paragone di Rossini diretta da Alessandro Rolla con la Marcolini e Filippo Galli (basso) la Scala diventa il luogo deputato alla rappresentazione del Melodramma italiano fino a oggi.\nIl 28 ottobre, 12 novembre e 19 novembre 1813 vi tiene dei concerti violinistici Niccol\u00f2 Paganini e il 29 ottobre avviene il successo della prima assoluta di \"Le streghe\" di Paganini.\nIl 16 giugno 1815, 5 e 7 marzo 1816 vi tiene dei concerti Paganini.\nIl 2 e 5 febbraio 1816 vi tiene dei concerti il violinista Charles Philippe Lafont.\nL'11 marzo 1816 Paganini e Lafont eseguono in concerto musiche di Rodolphe Kreutzer.\nIl 29 settembre 1816 Louis Spohr esegue la prima assoluta del suo Concerto n. 8 op. 47 \"In modo di scena cantata\" in la minore per violino e orchestra.\nNel 1817 avviene il successo della prima assoluta di La gazza ladra di Rossini diretta da Rolla con Teresa Belloc-Giorgi e Galli e nel 1820 di \"Vallace o L'eroe scozzese\" di Giovanni Pacini con Carolina Bassi e Claudio Bonoldi e di Margherita d'Anjou di Giacomo Meyerbeer con Nicola Tacchinardi e Nicolas Levasseur.\nIl 1\u00ba aprile 1821 vi tiene un concerto il violinista Rolla.\nNegli anni 1820 fecero la loro comparsa le opere di Saverio Mercadante, di Gaetano Donizetti (nell'ottobre 1822 con Chiara e Serafina) e soprattutto del siciliano Vincenzo Bellini (nell'ottobre 1827 con il successo di Il pirata con Giovanni Battista Rubini, Henriette M\u00e9ric-Lalande e Antonio Tamburini diretti da Vincenzo Lavigna), sul quale Barbaja punter\u00e0 negli anni della propria gestione.\n\u00c8 percepibile per\u00f2 la \"regia occulta\" dell'editore Ricordi che, in forza del suo privilegio di copista prima, di editore poi, delle opere rappresentate alla Scala, oltre che del fondo dei manoscritti del teatro acquistato gi\u00e0 nel 1825, influenz\u00f2 fortemente la scelta dei compositori a cui venivano commissionate riprese e nuove produzioni.\nNel 1828 vi fu il successo della prima assoluta di \"I cavalieri di Valenza\" di Pacini con la M\u00e9ric-Lalande e Carolina Ungher, nel 1829 di La straniera di Bellini con la M\u00e9ric-Lalande, la Ungher, Domenico Reina e Tamburini diretti da Rolla, nel 1833 di Caterina di Guisa di Carlo Coccia con Adelaide Tosi, Isabella Fabbrica e Reina diretti da Rolla e nel 1838 di La solitaria delle Asturie di Coccia diretta da Eugenio Cavallini.\nNel 1830, le fasce tra gli ordini tra i palchi vennero decorate, sempre su indicazione del Sanquirico, con rilievi dorati e Francesco Hayez realizz\u00f2 una nuova decorazione della volta della sala, visibile ancora nel 1875, quando fu sostituita da una decorazione a \"grisaille\".\nNel 1835, su progetto dell'architetto Pietro Pestagalli, vennero aggiunti nella facciata due piccoli corpi laterali sormontati da terrazzi.\nIl giovane Verdi alla Scala.\nGiuseppe Verdi (1813-1901) esord\u00ec alla Scala nel novembre 1839 con \"Oberto, Conte di San Bonifacio\" con Mary Shaw, Lorenzo Salvi e Ignazio Marini diretti da Eugenio Cavallini, opera di stampo donizettiano, ma con alcune sue peculiarit\u00e0 drammatiche che piacquero al pubblico, decretandone un buon successo. Visto l'esito dell\"Oberto\", l'impresario Merelli gli commission\u00f2 la commedia \"Un giorno di regno\", andata in scena con esito disastroso. Fu ancora Merelli a convincerlo a non abbandonare la lirica, consegnandogli personalmente un libretto di soggetto biblico, il \"Nabucco\", scritto da Temistocle Solera. L'opera and\u00f2 in scena il 9 marzo 1842 e nonostante un'iniziale tiepida accoglienza, a partire dalla ripresa del 13 agosto il successo fu questa volta trionfale grazie anche al forte sentimento patriottico che suscita nella citt\u00e0 nella quale fermentava il nascente Risorgimento, rafforzando la popolarit\u00e0 del melodramma identificandone l'immagine con la Scala.\nI titoli del primo periodo scaligero del compositore di Busseto come \"I Lombardi alla prima crociata\" e \"Giovanna d'Arco\", oltre a quelli gi\u00e0 citiati appassionarono il pubblico, ora composto anche da borghesi.\nProprio in occasione della messa in scena della \"Giovanna d'Arco\", nel 1845, i malumori intervenuti a causa della generale scarsa considerazione dei desiderata dei compositori di fronte alle necessit\u00e0, soprattutto economiche, degli impresari scaligeri, spinsero Verdi a rinunciare per oltre vent'anni al palcoscenico che lo aveva lanciato.\nGli anni dell'esilio scaligero di Verdi non furono tra i pi\u00f9 felici per il teatro. A parte alcuni titoli (\"Il barbiere di Siviglia\", \"Semiramide\", \"La Cenerentola\" e il \"Guglielmo Tell\"), le opere rossiniane tendono a diradare; costante \u00e8 invece la presenza di Bellini, scomparso gi\u00e0 nel 1835, e di Donizetti. L'ultima opera composta da Mercadante per la Scala, \"La schiava saracena\", passa inosservata, e anche le opere precedenti del compositore altamurano, scompaiono dai cartelloni. Accanto alle opere composte da Verdi per gli altri teatri d'Europa, successo ottengono anche le produzioni di Giacomo Meyerbeer.\nIl 7 maggio 1841 vi tiene un concerto del violoncellista Alfredo Piatti, il 7 dicembre un concerto pianistico di Sigismond Thalberg e il 25 novembre 1845 il violinista Antonio Bazzini.\nIl 19 marzo 1847 avviene il successo della prima assoluta di \"Velleda\" di Carlo Boniforti con Eugenia Tadolini e l'8 febbraio 1848 di \"Giovanna di Fiandra\" di Boniforti con la Tadolini e Raffaele Mirate.\nLa Scala dopo l'unit\u00e0 d'Italia.\nDopo la ritirata degli austriaci (1859), l'attivit\u00e0 riprende con \"Lucia di Lammermoor\" di Donizetti: alla recita del 9 agosto assiste anche il re Vittorio Emanuele II. A seguito dell'unit\u00e0 d'Italia, la Municipalit\u00e0 si sostitu\u00ec al governo austriaco nell'erogazione di sovvenzioni al teatro.\nNel 1860, in occasione della serata di apertura della Stagione di Carnevale e Quaresima, venne inaugurato il nuovo sistema di lumi a gas del lampadario del Sanquirico. Nel 1883 venne invece completato l'impianto di illuminazione elettrica con la connessione alla vicina Centrale Santa Radegonda.\nNegli anni immediatamente successivi si tentarono alcuni esperimenti, per lo pi\u00f9 falliti: \"I profughi fiamminghi\" di Franco Faccio su libretto di Emilio Praga nel 1863, manifesto antiverdiano che proponeva l'abbandono delle tradizionali formule operistiche, e \"Mefistofele\" di Arrigo Boito (1868), spettacolo di quasi sei ore che si rifaceva al dramma wagneriano.\nNel 1870 avviene il successo della prima assoluta di Il Guarany di Ant\u00f4nio Carlos Gomes con Victor Maurel.\n\u00c8 invece dal 1873 la prima, apparizione scaligera del grande compositore tedesco con \"Lohengrin\", nella traduzione di Salvatore Marchesi, diretto da Faccio con Italo Campanini (tenore) e Maurel alla presenza di Antonio Smareglia.\nRassicurato da Tito Ricordi e da suo figlio Giulio, Verdi torn\u00f2 alla Scala nel 1869 con il successo di una versione rinnovata de \"La forza del destino\" \"messa in scena dall'autore\", come si legge nel cartellone con Teresa Stolz e Mario Tiberini.\nAltre produzioni messe in scena dal compositore furono il successo della prima europea di \"Aida\" (1872) diretta da Faccio con la Stolz, Maria Waldmann e Ormondo Maini, la nuova versione di \"Simon Boccanegra\" diretta da Faccio con Maurel, Anna D'Angeri, Edouard de Reszke e Francesco Tamagno (1881), la seconda versione italiana in quattro atti del \"Don Carlo\" diretta da Faccio con Tamagno, Paul Lh\u00e9rie e Giuseppina Pasqua (1884), il successo delle prime assolute di \"Otello\" diretta da Faccio con Tamagno, Romilda Pantaleoni, Maurel e Francesco Navarrini (1887) e di \"Falstaff\" diretto da Edoardo Mascheroni con Maurel, Antonio Pini-Corsi, Edoardo Garbin, Emma Zilli, la Pasqua e Virginia Guerrini (1893).\nNel 1876 avvenne il successo della prima assoluta di La Gioconda di Amilcare Ponchielli diretta da Faccio con Gottardo Aldighieri e Maini, nel 1881 della ripresa di \"Mefistofele\" di Boito diretta da Faccio e di Ballo Excelsior di Romualdo Marenco, nel 1885 di Marion Delorme di Ponchielli, nel 1886 di Edmea di Alfredo Catalani e nel 1986 di Andrea Ch\u00e9nier (opera) di Umberto Giordano diretta da Rodolfo Ferrari con Giuseppe Borgatti.\nTra i titolari della gestione degli anni post unitari si possono ricordare i fratelli Corti (1876) e Luigi Piontelli (1884-1894).\nTra il 1894 e il 1897 la gestione del teatro pass\u00f2 in mano all'editore Edoardo Sonzogno. Sul palcoscenico scaligero apparvero in quegli anni opere di compositori francesi (Charles Gounod, Fromental Hal\u00e9vy, Daniel Auber, Hector Berlioz, Georges Bizet, Jules Massenet, Camille Saint-Sa\u00ebns) e della cosiddetta scuola verista (Pietro Mascagni, Ruggero Leoncavallo, Umberto Giordano). Grande successo ebbero anche le opere di Richard Wagner, che in quegli anni inaugurano spesso la stagione operistica.\nTra il 1881 e il 1884 furono rinnovate le decorazioni degli ambienti al piano terra seguendo un progetto del 1862 degli architetti Savoia e Pirola. Nel 1891, per controllare meglio l'afflusso degli spettatori, furono aboliti i posti in piedi e vennero installate le prime poltrone fisse in platea.\nIl 1\u00ba luglio 1897, il Comune di Milano, posto di fronte a emergenze sociali e sotto la spinta delle sinistre, decise di sospendere il proprio contributo: la Scala fu costretta a chiudere dal 7 dicembre (anche le scuole di canto e ballo).\nToscanini alla Scala.\nIl teatro riapr\u00ec il 26 dicembre 1898 con \"I maestri cantori di Norimberga\" diretta da Arturo Toscanini con Angelica Pandolfini, Emilio De Marchi (tenore), Antonio Scotti e Francesco Navarrini grazie alla munificenza di Guido Visconti di Modrone. Riparate con fondi personali le perdite e fondata una \"Societ\u00e0 Anonima\", di cui il duca assunse la carica di presidente chiamando Arrigo Boito quale proprio vice, l'attivit\u00e0 ricominci\u00f2 sotto la direzione generale di Giulio Gatti Casazza e la direzione artistica di Toscanini.\nIl primo periodo di Toscanini alla Scala fu segnato dal profondo interesse del direttore per Richard Wagner, ma anche per Meyerbeer e Berlioz. Fra i compositori contemporanei, catalizzarono la scena scaligera Mascagni, Franchetti, Boito.\nIl 21 aprile 1889, con la prima di \"Edgar\", fece il proprio esordio il giovane Giacomo Puccini, ottenendo un successo cordiale ma non propriamente caloroso. Un clamoroso fiasco fu invece, qualche anno dopo, la prima della \"Madama Butterfly\" (1904).\nNel 1900 avviene il successo della prima assoluta di \"Anton\" di Cesare Galeotti diretta da Toscanini con Giuseppe Borgatti ed Emma Carelli e nel 1901 un concerto commemorativo per la morte di Verdi diretto da Toscanini con Amelia Pinto, Francesco Tamagno ed Enrico Caruso.\nPrima di mettere in scena le opere dei compositori scomparsi, Toscanini eseguiva un inusuale lavoro di ripulitura e interpretazione, finalizzato a ripristinare parti tagliate o vistosamente modificate nell'orchestrazione, rimuovere tutti quegli accorgimenti che, gi\u00e0 a partire dalle prime messe in scena, venivano adottati per sopperire a carenze degli interpreti, correggere veri e propri errori. Tanto pi\u00f9 incisivo era l'intervento quanto pi\u00f9 famosa e rappresentata era l'opera: un buon esempio \u00e8 costituito dal lavoro di Toscanini su \"Il trovatore\", messo in scena il 9 febbraio 1902. Quando il maestro decise di sottoporre quest'opera alla necessaria ripulitura, l'editore Giulio Ricordi, titolare dei diritti sul libretto, oppose un netto rifiuto, giudicandolo un intervento arbitrario, e solo la mediazione di Boito permise a Toscanini di portare a termine il proprio lavoro. Nelle pagine della \"Gazzetta musicale di Milano\", l'editore, che continuava a non essere d'accordo, scrisse:\nQuesto e altri motivi (il contrasto, in parte dovuto a ragioni caratteriali, con Uberto Visconti di Modrone, succeduto nel 1903 al padre Guido, la mancata concessione di un aumento di stipendio, all'epoca nettamente inferiore, ad esempio, rispetto a quello garantito ai cantanti, la divergenza con il pubblico milanese), ma soprattutto il differente modo di concepire i compiti del direttore d'orchestra, visto da Toscanini come il \"demiurgo\" dello spettacolo, controllore di ogni pi\u00f9 piccolo elemento e responsabile dell'unitariet\u00e0 del lavoro degli strumentisti, cantanti, registi, scenografi, spinsero il maestro a lasciare Milano e l'Italia.\nMentre Toscanini lasci\u00f2 il teatro il 14 aprile 1903 durante la ripresa di \"Un ballo in maschera\" per dissapori col pubblico, Gatti Casazza rimase fino al 1907, anno in cui dispose l'arretramento del palcoscenico per far spazio alla cosiddetta \"buca\", parzialmente nascosta dalla ribalta. Prima di allora i musicisti e il direttore d'orchestra non avevano un loro posto ma suonavano davanti al pubblico, ostruendo spesso la visibilit\u00e0 dalla platea. Durante le feste mondane l'orchestra suonava invece sul palcoscenico per lasciar maggior spazio alle danze.\nNel 1906 avviene il primo concerto con il pianista Mieczys\u0142aw Horszowski, nel 1907 il successo della prima assoluta di Gloria (opera) di Francesco Cilea diretta da Toscanini con Nazzareno De Angelis, Solomiya Krushelnytska, Pasquale Amato e Giovanni Zenatello, nel 1913 di L'amore dei tre re di Italo Montemezzi diretta da Tullio Serafin con Edoardo Ferrari Fontana, Carlo Galeffi e De Angelis e nel 1914 Abisso (opera) di Antonio Smareglia diretta da Serafin con Icilio Calleja, Emilio Bione, Berardo Berardi, Tina Poli-Randaccio e Claudia Muzio.\nNel 1909, il quinto ordine di palchi fu trasformato nell'attuale \"prima galleria\" per permettere a pi\u00f9 spettatori, non proprietari di palchi, di assistere agli spettacoli.\nEnte Autonomo Teatro alla Scala.\nAlla fine del 1918, Visconti di Modrone fu costretto a rinunciare all'incarico per ragioni economiche. Lo stallo di due anni port\u00f2 a una radicale trasformazione dei criteri di gestione: grazie alla rinuncia del diritto di propriet\u00e0 sia da parte dei palchettisti sia del Comune, venne fondato infatti l\"Ente Autonomo Teatro alla Scala\", subito impersonato dal direttore generale Angelo Scandiani. Grazie a sovvenzioni comunali e statali e alle somme raccolte attraverso una sottoscrizione promossa dal \"Corriere della Sera\", il teatro pot\u00e9 finalmente godere di una completa autonomia.\nSi deve a Scandiani la costituzione formale dell'orchestra del Teatro alla Scala, i cui musicisti, un centinaio, verranno d'ora in poi scelti secondo rigidi criteri di selezione e assunti con regolari contratti a tempo indeterminato. Alla direzione musicale ancora una volta Toscanini insieme ad Ettore Panizza, promotori di una intensa e straordinaria stagione per il teatro. Il palco scaligero vide avvicendarsi i maggiori cantanti del tempo, tra cui F\u00ebdor Ivanovi\u010d \u0160aljapin, Magda Olivero, Giacomo Lauri-Volpi, Titta Ruffo, Enrico Roggio, Gino Bechi, Beniamino Gigli, Mafalda Favero, Toti Dal Monte, Gilda Dalla Rizza, Aureliano Pertile.\nNel 1929 lo Stato fascista riserv\u00f2 al capo del governo la facolt\u00e0 di nomina del presidente dell'Ente e impose la partecipazione di un rappresentante del Ministero dell'Educazione Nazionale al consiglio di amministrazione. Di fronte a ci\u00f2, Toscanini, portata a termine l'impegnativa \"tourn\u00e9e\" a Vienna e Berlino, lasci\u00f2 la direzione del teatro nel maggio dell'anno successivo e si trasfer\u00ec a New York. Nel 1931, a seguito di un'aggressione subita a Bologna, schiaffeggiato davanti al Teatro Comunale per essersi rifiutato di eseguire la \"Marcia Reale\" e \"Giovinezza\", il maestro lasci\u00f2 definitivamente il paese.\nNel 1932, Luigi Lorenzo Secchi progett\u00f2 le \"scale degli specchi\" che collegano il foyer al ridotto dei palchi, anch'esso al centro di importanti lavori nel 1936\nNel 1938 il palcoscenico venne dotato di ponti e pannelli mobili, oltre che di un sistema che permetteva di abbassarne il livello, facilitando il carico delle scene direttamente dal cortile.\nIl 26 dicembre 1938 il maestro del coro Vittore Veneziani lascia la Scala per l'esilio a causa delle leggi razziali fasciste.\nSubito dopo la caduta del fascismo, il 25 luglio 1943, comparvero sui muri del teatro manifesti inneggianti al ritorno di Toscanini (\"\"Evviva Toscanini\", \"Ritorni Toscanini\"\"). L'estate del '43 vide l'acuirsi dei bombardamenti alleati su Milano: il teatro riport\u00f2 lievi danni dall'incursione avvenuta l'8 agosto, durante la quale gli addetti alla protezione antiaerea riuscirono a spegnere alcuni spezzoni incendiari caduti sul tetto. Nella notte tra il 15 e il 16 agosto la Scala sub\u00ec un nuovo e ancora pi\u00f9 devastante martellamento dall'alto: una bomba incendiaria esplose sul tetto provocando gravi danni alla sala (crollo del soffitto, distruzione dei palchi del sesto e quinto ordine di galleria, gravi danni ai sottostanti e alle strutture di servizio), con il palcoscenico che fu risparmiato solo perch\u00e9 era stato calato il sipario metallico a protezione; nei giorni seguenti altri attacchi colpirono il museo e lato su via Filodrammatici.\n\"Non potemmo che piangere\" ricorda Nicola Benois, scenografo del Teatro, \"dall'inizio della guerra facevamo spettacoli per militari e feriti, da quel momento il nuovo grande ferito era La Scala\". Su iniziativa dell'assessore alla cultura Achille Magni e con il \"placet\" del sindaco di Milano Antonio Greppi, si opt\u00f2 per ricostruire il teatro \"com'era e dov'era\" prima del conflitto. Fu perci\u00f2 nominato un commissario straordinario (Antonio Ghiringhelli) che diede avvio ai lavori, guidati dall'ingegnere capo del Comune di Milano Secchi. Quest'ultimo continuer\u00e0 fino al 1982 a sovraintendere alle opere di adeguamento e rinnovo del teatro.\nLa ricostruzione e il ritorno di Toscanini.\nI lavori si protrassero fino al maggio 1946, ma nel frattempo non si cess\u00f2 di far musica: l'attivit\u00e0 scaligera continu\u00f2 presso il Teatro Sociale di Como, nel Teatro Gaetano Donizetti di Bergamo e, a Milano, nel Teatro Lirico e nel Palazzetto dello Sport.\nIl 13 dicembre 1945 per l'inizio della stagione nel Teatro Lirico, il maestro del coro Vittore Veneziani torna alla Scala.\nL'11 maggio 1946 alle ore 21:00 \"precise\", come si legge sul cartellone, Toscanini inaugur\u00f2 la nuova sala, dirigendo l'ouverture de \"La gazza ladra\", il \"coro dell'Imeneo\", il \"Pas de six\" e la \"Marcia dei Soldati\" del \"Guglielmo Tell\", la preghiera del \"Mos\u00e8 in Egitto\", l'ouverture e il coro degli ebrei del \"Nabucco\", l'ouverture de \"I vespri siciliani\" e il \"Te Deum\" di Verdi, l'intermezzo e estratti dall'atto III di \"Manon Lescaut\", il prologo e alcune arie del \"Mefistofele\". Il \"concerto della ricostruzione\", che vide tra gli interpreti anche Renata Tebaldi con Veneziani, Mafalda Favero, Giuseppe Nessi e Tancredi Pasero, fu un evento storico per tutta Milano. Come scrisse Filippo Sacchi:\nDopo una serie di concerti diretti da Toscanini, Klecky e Votto, l'attivit\u00e0 operistica riprese il 26 dicembre con il \"Nabucco\".\nLa gestione di Ghiringhelli, nominato sovrintendente nel 1948, fu contrassegnata tra l'altro dalle partigianerie tra i sostenitori di Maria Callas Meneghini e di Renata Tebaldi: il soprano greco, che era gi\u00e0 apparsa in sostituzione della collega italiana in alcune recite di \"Aida\" del 1950 diretta da Franco Capuana con Fedora Barbieri, Mario Del Monaco e Cesare Siepi, ottenne il primo trionfo scaligero in occasione dell'apertura della stagione 1951-52 come La Duchessa Elena ne \"I vespri siciliani\" diretta da Victor de Sabata con Enzo Mascherini, Boris Christoff, Enrico Campi e Gino Del Signore.\nTra gli eventi pi\u00f9 importanti di questo periodo si possono citare il debutto scaligero di Herbert von Karajan in veste di direttore d'orchestra (\"Nozze di Figaro\" con Elisabeth Schwarzkopf, Sena Jurinac e Giuseppe Taddei, 1948) e di regista oltre che direttore (\"Tannh\u00e4user\" con Gottlob Frick e la Schwarzkopf, due anni pi\u00f9 tardi), la rappresentazione de \"L'anello del Nibelungo\" (marzo-aprile 1950) diretto da Wilhelm Furtw\u00e4ngler, e della novit\u00e0 di Igor Stravinskij \"La carriera di un libertino\", rappresentato l'8 dicembre dell'anno successivo diretto da Ferdinand Leitner con la Schwarzkopf, Cloe Elmo, Mirto Picchi e Hugues Cu\u00e9nod.\nMentre la riscoperta delle partiture fu affidata alle bacchette di Thomas Schippers, Gianandrea Gavazzeni, Carlo Maria Giulini, le scelte di regia di artisti come Giorgio Strehler, Luchino Visconti, Franco Zeffirelli, Pier Luigi Pizzi e Luca Ronconi permisero al pubblico di vedere con occhi nuovi i libretti. Tra i grandi coreografi e ballerini impegnati in quegli anni alla Scala si possono invece ricordare L\u00e9onide Massine, George Balanchine, Rudolf Nureyev, Carla Fracci e Luciana Savignano.\nNel 1957 avviene il successo della prima assoluta di \"I dialoghi delle Carmelitane\" di Francis Poulenc con Scipio Colombo, Nicola Filacuridi, Virginia Zeani, Gianna Pederzini, Gigliola Frazzoni, Eugenia Ratti, Leyla Gencer, Fiorenza Cossotto e Alvinio Misciano diretta da Nino Sanzogno e nel 1958 di Assassinio nella cattedrale (opera) di Ildebrando Pizzetti diretta da Gianandrea Gavazzeni con la Gencer, Picchi, Dino Dondi, Nicola Rossi-Lemeni, Nicola Zaccaria, Lino Puglisi e Campi.\nIl 18 febbraio 1957 la Scala ricord\u00f2 Toscanini, scomparso a New York in gennaio, con un concerto diretto da Victor De Sabata.\nEnte autonomo lirico Teatro alla Scala.\nNell'estate 1967 viene promulgata una legge che riordina lo status dei principali teatri italiani, riconoscendo alla Scala, \"ente autonomo lirico\", la personalit\u00e0 giuridica di diritto pubblico. Da questo momento in poi il presidente del consiglio d'amministrazione del teatro \u00e8 il sindaco della citt\u00e0, mentre il sovrintendente \u00e8 proposto dal Consiglio comunale e nominato dal Ministro per il turismo e lo spettacolo (la competenza \u00e8 attualmente trasferita al Ministero per i Beni e le Attivit\u00e0 Culturali). Al sovrintendente spetta il compito di predisporre i bilanci e, assieme al direttore artistico, nominato dal c.d.a., la stagione scaligera.\nAntonio Ghiringhelli, cui va riconosciuto, tra l'altro, il merito di aver risollevato il teatro nella difficile situazione del dopoguerra, fu soprattutto un imprenditore.\nGrande influenza ebbe durante la sua gestione la competenza teatrale dei direttori artistici Mario Labroca, Victor de Sabata, Francesco Siciliani, Gianandrea Gavazzeni e Luciano Chailly. Nel 1972 furono nominati il nuovo sovrintendente, Paolo Grassi, uno dei fondatori del Piccolo Teatro, regista ed editore di collane teatrali e il direttore artistico, il pianista e musicologo Massimo Bongianckino.\nNello stesso anno Claudio Abbado, gi\u00e0 da qualche anno direttore musicale dell'orchestra, \u00e8 nominato direttore musicale del teatro.\nSotto questa gestione si \u00e8 registrato il periodo di maggior produttivit\u00e0 del teatro, che metteva in scena quasi 300 rappresentazioni all'anno.\nNel 1976 venne realizzato il meccanismo idraulico che consent\u00ec al piano dell'orchestra di essere sollevato fino al livello del palcoscenico.\nL'anno successivo si ebbe un nuovo cambio nella gestione: a sostituire Grassi fu chiamato Carlo Maria Badini, gi\u00e0 sovrintendente del Teatro Comunale di Bologna, mentre Claudio Abbado prese il posto di Francesco Siciliani, subentrato due anni prima a Bongianckino nella carica di direttore artistico.\nNel 1978 si festeggi\u00f2 il secondo centenario dalla fondazione del teatro con una stagione in cui spiccarono Verdi (\"Don Carlo\", \"Un ballo in maschera\", \"I masnadieri\", \"La forza del destino\" e \"Il trovatore\") e Claudio Monteverdi (\"L'Orfeo\", \"Il ritorno di Ulisse in patria\" e \"L'incoronazione di Poppea\"). Furono rappresentate anche due novit\u00e0 assolute di Luciano Berio (\"La vera storia\") e di Camillo Togni (\"Blaubart\"), \"L'heure espagnole\" e \"L'enfant et les sortil\u00e8ges\" di Maurice Ravel, \"Madama Butterfly\" e \"Manon Lescaut\" di Puccini, \"Fidelio\" di Beethoven, \"Pierrot Lunaire\" di Arnold Sch\u00f6nberg, \"Tristan und Isolde\" di Wagner, \"Die Entf\u00fchrung aus dem Serail\" di Mozart e molti balletti, tra cui il \"Ballo Excelsior\".\nSolo un anno pi\u00f9 tardi, nel 1979, Abbado lasci\u00f2 la direzione artistica, mantenendo per\u00f2 quella musicale.\nNel 1982, in tale veste, fond\u00f2, sul modello dei Wiener Philharmoniker, la Filarmonica della Scala. Nel 1986, ultimo anno della direzione Abbado, fu promotore di un importante \"Omaggio a Debussy\", coinvolgendo anche il coreografo Maurice B\u00e9jart.\nA sostituire Abbado fu chiamato il maestro napoletano Riccardo Muti, il quale promuover\u00e0 una stagione di riscoperta di opere come \"Lodo\u00efska\" di Luigi Cherubini, \"Alceste\" e \"Iphig\u00e9nie en Aulide\" di Christoph Willibald Gluck, con regie di ricerca e rinnovamento.\nCon la nuova gestione di Carlo Fontana, nominato sovrintendente nel 1990, la Scala ha continuato non solo la tradizionale attivit\u00e0, ma ha puntato sulle \"tourn\u00e9e\" all'estero (ad esempio il \"Requiem\" di Verdi diretto da Abbado prima, da Muti poi, portato, tra l'altro, nella Cattedrale di Notre-Dame a Parigi, o la versione di \"Falstaff\" che ha aperto la stagione 1979-80, regia di Giorgio Strehler, scenografia di Ezio Frigerio).\nFondazione Teatro alla Scala.\nNel 1996 fu costituita per legge dallo Stato italiano, dalla Regione Lombardia e dal Comune di Milano, la Fondazione Teatro alla Scala, una fondazione di diritto privato, senza scopo di lucro, con il fine di perseguire la diffusione dell'arte musicale, \"l'educazione musicale della collettivit\u00e0, la formazione professionale dei quadri artistici e tecnici [...] la ricerca e la produzione musicale, anche in funzione di promozione sociale e culturale\". Ai \"fondatori di diritto\" pu\u00f2 aggiungersi qualsiasi soggetto, pubblico o privato, straniero o italiano, che concorra alla formazione del patrimonio della fondazione con un contributo minimo fissato dallo statuto.\nIl nuovo statuto ha anche permesso l'apertura della sala del Piermarini ad attivit\u00e0 commerciali e finanziarie.\nImportanti lavori interessarono l'edificio dal gennaio 2002 al dicembre 2004 che ha affrontato il pi\u00f9 profondo intervento di restauro dell'edificio storico e di modernizzazione del palcoscenico dalla fine della seconda guerra mondiale. In questo periodo il Teatro degli Arcimboldi, nel quartiere decentrato della Bicocca, sorto sull'Area ex Pirelli, diventa il palcoscenico della Scala. Il teatro rinnovato venne ufficialmente restituito al pubblico il 7 dicembre con la rappresentazione della stessa opera che fu commissionata per l'inaugurazione della Scala nel 1778, \"L'Europa riconosciuta\", di Antonio Salieri, fortemente voluta dal direttore musicale Riccardo Muti.\nDopo poco pi\u00f9 di un anno, complesse polemiche videro l'allontanamento di Muti e la nomina, il 2 maggio 2005, del sovrintendente St\u00e9phane Lissner, gi\u00e0 direttore del Festival di Aix-en-Provence (\u00e8 il primo sovrintendente non italiano nella storia della Scala). Daniel Barenboim, dopo l'esordio, il 7 dicembre 2007, con \"Tristano e Isotta\" di Richard Wagner, venne nominato direttore musicale nel 2011, mantenendo allo stesso tempo la direzione dell'Opera di Stato di Berlino. Accanto a giovani direttori come Daniel Harding e Gustavo Dudamel, Lissner riport\u00f2 alla Scala, il 30 ottobre 2012, Claudio Abbado, assente dal teatro milanese da ventisei anni. Innovative e talvolta discusse sono state le scelte di regia (Robert Carsen, Emma Dante, Claus Guth, Nikolaus Lehnhoff). Nell'ottobre 2012 vengono confermate le voci circa l'addio di Lissner, che dal 2015 passer\u00e0 all'Op\u00e9ra National de Paris. Gli succeder\u00e0 Alexander Pereira. Sempre dal 1\u00ba gennaio 2015, a Daniel Barenboim succeder\u00e0 Riccardo Chailly. Nel 2020, invece, Dominique Meyer diviene il nuovo Sovraintendente del Teatro alla Scala.\nArchitettura.\nFacciata.\nGli elementi architettonici caratterizzanti sono il timpano, le paraste e le semicolonne visibili quando il teatro sorgeva su una lunga e stretta strada, successivamente, dopo la costruzione della piazza antistante, diventano meno evidenti, poich\u00e9 la prospettiva angolare lascia il passo al punto di vista centrale.\nCon portico e terrazza aggettanti il teatro \u00e8 una costruzione funzionale con emiciclo interno per la diffusione dei suoni.\nI caratteri stilistici del Piermarini si possono riassumere nella sobriet\u00e0 della struttura e degli elementi decorativi usati con rapporti modulari.\nLa facciata principale \u00e8 la parte del teatro che ha subito, rispetto al progetto originario, il minor numero di modifiche. L'unica aggiunta \u00e8 stata quella dei due piccoli corpi laterali sormontati da terrazzi (1835), i quali, se alterano lievemente la visione laterale rompendo la scansione dei tre diversi volumi della facciata, fanno salva la percezione frontale. L'aspetto pi\u00f9 innovativo del progetto \u00e8 sicuramente la galleria che l'architetto antepone agli accessi del teatro. Un tempo era possibile, grazie a questo accorgimento, arrivare a pochi metri dall'ingresso, e al coperto, con la carrozza.\nI piani sono scanditi da cornicioni e dal diverso rivestimento murario. Al piano terreno e al mezzanino, su un basso bugnato si aprono sette arcate cieche, intonacate di chiaro come le superfici dei piani superiori. Originariamente le porte di accesso al teatro erano solo due, in corrispondenza delle arcate laterali della galleria. All'interno delle altre cinque aperture si aprivano, invece, altrettante finestre. Oggi, ogni fornice ospita un portone, sormontato dalle finestrelle arcuate del mezzanino. In corrispondenza dei piedritti delle arcate corre un corso di blocchi pi\u00f9 sporgenti. Sporgente \u00e8 anche il concio.\nSopra alla galleria e ai corpi aggiunti dal Pestagalli, un parapetto a balaustra, il cui disegno \u00e8 ripreso anche come zoccolo per le semicolonne e le lesene corinzie che scandiscono il ritmo dei diversi volumi al primo piano. In corrispondenza del terrazzo, in mezzo alle quattro coppie di semicolonne, si aprono tre porte timpanate. Sulla parete del volume intermedio e sui terrazzi laterali si aprono altre quattro luci, sempre decorate da timpani triangolari, due a destra e due a sinistra. In corrispondenza dei capitelli corre un fregio spezzato a festoni in stucco. Al di sopra corre un'importante trabeazione su cui poggiano le basi delle basse lesene e le cornici delle aperture dell'odierno ridotto delle gallerie.\nCorona il prospetto, in corrispondenza della galleria delle carrozze, un timpano decorato, sempre su disegno del Piermarini, a bassorilievo in stucco da Giuseppe Franchi. Il soggetto \u00e8 l'allegoria de \"Il carro del Sole inseguito dalla Notte\" (altrove detto \"Il carro di Apollo\" o \"di Fetonte\"). Ai due lati una balaustra interrotta, in corrispondenza delle sottostanti lesene, da parapetti ciechi decorati da vasi fiammati.\nPer il bugnato fu scelto il granito di Baveno, di color grigio-rosa; per i parapetti, lo zoccolo del primo piano, le lesene, le colonne, la trabeazione che corre su queste, i timpani di tutte le finestre e la cornice del grande timpano triangolare, la pietra di Viggi\u00f9, un'arenaria di colore grigio paglierino, e la pietra Gallina.\nL'architetto concep\u00ec la facciata principale per la visione di scorcio, giacch\u00e9 il teatro si trovava in origine in una contrada relativamente stretta.\nLa visione frontale, e il curioso effetto del timpano sormontato da coppi, si \u00e8 resa possibile a seguito dell'apertura di piazza della Scala, nel 1857.\nInterno.\nFoyer.\nLa decorazione neoclassica e la stessa disposizione degli ambienti al piano terreno non sono quelle previste dal Piermarini. Originariamente, passato uno stretto corridoio parallelo alla facciata, analogo a quello attuale, si accedeva a due ambienti oblunghi. Sul lato esterno di quello di sinistra si trovavano il \u00abcamerino dei biglietti\u00bb, la \u00abcamera per gli impresari\u00bb con l'attigua \u00abcamera per gli accordi\u00bb, l'alloggio del custode. Sul lato esterno di quello di destra, il locale per il corpo di guardia con il \u00abcamerino per l'ufficiale\u00bb e la \u00abbottega del caff\u00e8\u00bb per la platea. Al centro, una sala di transito dove il pubblico attendeva l'arrivo delle carrozze. Percorsi fino al fondo i due corridoi, si entrava nell'atrio, o \u00abvestibolo per la servit\u00f9\u00bb, oblungo e non molto ampio, e finalmente, attraverso tre porte, nella sala. Sempre da qui si accedeva ai palchi, grazie a un duplice sistema di scale, e a due \u00abbotteghe per chincaglierie\u00bb.\nTra il 1881 e il 1884 furono rinnovate le decorazioni di questi ambienti seguendo i disegni di ornato previsti in un progetto del 1862 degli architetti Savoia e Pirola. Oggi, varcata la soglia di uno dei cinque portoni centrali (i due laterali danno accesso ad altrettanti ambienti minori ricavati nei corpi aggiunti nel 1835) si accede a un ambiente, coperto da una volta a botte, lungo quanto l'originale corpo aggettante della facciata, assai stretto e basso. Da qui altrettante porte introducono nel foyer della platea e dei palchi. L'ambiente \u00e8 diviso, parallelamente alla facciata, da una fila di sei alte colonne in marmo. Le pareti sono decorate a stucco con paraste che sorreggono fregi e una ricca trabeazione in parte dorata. Diversi specchi riflettono la luce dei lampadari di cristallo che pendono dalle volte.\nSul fondo, l'ampio varco centrale d\u00e0 accesso, tramite una breve rampa tripartita da due colonne, alla platea. A destra e a sinistra, due coppie di varchi pi\u00f9 piccoli conducono tramite alcuni scalini ai corridoi dei palchi (quelli centrali) e ai guardaroba della platea (quelli laterali). Nelle pareti laterali dell'atrio si aprono quattro porte: le prime comunicanti a destra e a sinistra, rispettivamente, con il \"buffet\" degli spettatori della platea, e con il \"bookshop\", mentre le seconde con le \"scale degli specchi\" che danno diretto accesso ai ridotti dei palchi e delle gallerie.\nSala.\nIl Piermarini, nel progettare la Scala, si ispir\u00f2 al teatro di corte della reggia di Caserta di Vanvitelli e al Teatro San Carlo di Napoli..\nLa sala si presenta a forma di ferro di cavallo impreziosita da decorazioni di gusto neoclassico..\nFino al bombardamento del 1943 si era conservata la struttura originaria della volta, costituita da uno spesso strato di intonaco pressato su \"bacchette\", strisce larghe circa cinque centimetri ricavate da tondelli di castagno non del tutto essiccati e lasciati a macerare nell'acqua, inchiodate a centine in legno di pioppo. Queste erano a loro volta appese mediante sottili tiranti in legno ai travettoni appoggiati sulle grandi capriate poste a sostegno delle falde del tetto. Questo sistema, quasi un controsoffitto, \u00e8 stato per certi versi ripreso nel Teatro degli Arcimboldi, dove il soffitto che vede lo spettatore \u00e8 in realt\u00e0 composto da pannelli riflettenti rivolti verso la platea e fonoassorbenti rivolti verso l'orchestra.\nLa semplice volta della sala era intonacata, come pure le pareti dei quattro ordini di palchi e le quattro grandi colonne che racchiudono i palchi di proscenio. La sala appariva all'origine in modo molto diverso da quanto si vede oggi: numerosi sono stati gli interventi, tra cui quello curato da Luigi Canonica (1808) e quello dello scenografo Alessandro Sanquirico (1830), ammirabile nel suo complesso ancora oggi.\nIl boccascena \u00e8 di 16 x 12 metri (identico a quello del teatro degli Arcimboldi, il quale \u00e8 infatti stato costruito in modo tale che le scene possano passare da un teatro all'altro). L'originario sipario in tela dipinta che si apriva a caduta \u00e8 stato sostituito dall'attuale in velluto cremisi, con apertura all'imperiale, riccamente decorato a ricami in oro. Nella parte superiore troneggia lo stemma del Comune di Milano. Sopra il boccascena, un orologio che indica l'ora (numero romano) e i minuti (numeri arabi, scanditi a intervalli di tempo di cinque minuti) \u00e8 sorretto da due grandi figure femminili in basso rilievo.\nIl palcoscenico, originariamente in assi di pioppo solcato dalle guide per i pannelli mobili delle scene, aveva dimensioni ragguardevoli (oltre trenta metri di lunghezza e quasi ventisei di larghezza) e si prolungava un tempo nella sala fino oltre il proscenio, nello spazio oggi occupato dalla buca d'orchestra. In base al progetto iniziale avrebbe dovuto avere non sei ma sette campate, ridotte in corso d'opera a causa di difficolt\u00e0 nell'acquistare i terreni necessari. Lunghi ballatoi permettevano ai macchinisti di manovrare le scene.\nL'orchestra suonava fino agli inizi del XX secolo allo stesso livello della platea, dalla quale era separata grazie a un'\"assata in pendio\" che poteva essere rimossa in occasione delle feste da ballo. L'attuale fossa fu costruita all'inizio del Novecento.\nI colori dominanti della decorazione attuale sono l'oro e l'avorio. I decori, medaglioni e motivi floreali e zoomorfi, sono realizzati in cartapesta dorata applicata sul legno laccato color avorio dei parapetti. Le colonnine che separano un palco dall'altro sono un po' arretrate e le pareti stesse dei singoli palchi sono direzionate in modo da permettere una migliore visuale anche dai palchi pi\u00f9 laterali. Le tappezzerie alle pareti sono state uniformate in damasco cremisi. Del tutto simile \u00e8 l'aspetto dalla platea delle due gallerie. Anche l'attuale seconda galleria, nel progetto del Piermarini pensata quale unico loggione, si offriva alla vista in modo identico ai cinque ordini di palchi sottostanti, ma aveva in realt\u00e0 un soffitto a volta.\nDalla volta, decorata a \"grisaille\", pende il grande lampadario donato dai maestri vetrai di Murano dopo la seconda guerra mondiale.\nPalchi e gallerie.\nI sei livelli sono oggi organizzati in quattro ordini di palchi e due gallerie.\nI primi tre ordini contano trentasei palchi, diciotto a destra e diciotto a sinistra, numerati in ordine crescente a partire dal proscenio; il quarto ordine ne conta invece trentanove, giacch\u00e9 tre palchi occupano lo spazio che negli ordini sottostanti \u00e8 riservato al palco reale. Su entrambi i lati del proscenio si affacciano ulteriori quattro palchi di proscenio, corrispondenti ai primi quattro ordini.\nI palchi e i retrostanti camerini erano un tempo decorati dai singoli proprietari con tappezzerie di differenti colori, tappeti, mobili, specchi e sedie di loro scelta.\nIn base a un inventario del 1790 siamo a conoscenza della stoffa prevalentemente scelta per le pareti dei palchi, una \u00abtela di Vienna, a fondo bianco, rosso, celeste, a righe, su cui sono sparsi o s'intrecciano rami o s'inviluppano fantasiose composizioni alla cinese; la tendenza classicheggiante \u00e8 rappresentata da tappezzerie a \"musaico\"\u00bb. Fu deciso che solo le tinte e l'andamento delle mantovane dovessero essere uniformi, di color rosso, e, a differenza di quanto avviene oggi, in foggia tale da poter isolare completamente il palco dalla sala.\nIn occasione dei lavori di rinnovo del 1830, fu deciso, su indicazione del Sanquirico, di adottare un nuovo colore e una nuova foggia, cos\u00ec descritti in una lettera del 6 agosto di quell'anno: \u00abun solo piegone candente nel mezzo e due code laterali, di un solo colore, quello celeste\u00bb. Il modello delle nuove cortine, da riprodursi a cura dei proprietari dei singoli palchi, fu messo in opera nel palco in uso all'I.R. Comando Militare (il numero 16 del primo ordine) e, per i palchi di proscenio, in quello del governatore, il conte Francesco di Hartin. Nel 1838 furono rinnovate le dorature, i panneggi e il restauro delle decorazioni, ma, come si deduce da una lettera di Franz Liszt (che vi tenne due concerti pianistici nel febbraio 1838 e uno in settembre), i tendaggi non mutarono colore.\nNel 1844, tutti i panneggi del teatro divennero \u00abcedrone\u00bb, un verde brillante, con l'eccezione del palco reale, il cui predominante color rosso cremisi fu scelto come tradizionale insegna di potere.\nUna tra le importanti trasformazioni che seguirono all'istituzione dell'Ente Autonomo, fu l'uniformazione della decorazione dei palchi. Il compito fu affidato nel 1928 all'architetto Giordani, il quale decise di rivestirli uniformemente con un damasco rosso di seta con decorazioni in stile impero. I tendaggi tornarono a essere color cremisi, rifiniti con gocce e pigne dorate. Nel 1988, i damaschi di seta furono sostituiti con una stoffa di disegno abbastanza simile, ma in fibra sintetica ignifuga. Nel corso degli ultimi lavori di restauro \u00e8 stato nuovamente posato del damasco di seta, sempre di colore rosso, tra il rubino e il granato antico.\nI seguenti palchi hanno mantenuto la loro decorazione originaria, in modo totale o parziale; in alcuni casi si pu\u00f2 trattare solo di un soffitto affrescato, in altri di specchi o stucchi:\nScale e corridoi.\nUn complesso sistema di scale a pi\u00f9 rampe (dette \u00aba tenaglia\u00bb) collega il foyer con i corridoi di accesso ai palchi. Nei primi tre ordini i corridoi dei palchi di destra e di sinistra non sono comunicanti a causa del volume del palco reale, cui si accede dal secondo ordine tramite un ampio vestibolo. Sui corridoi si aprono sia le porte dei camerini, oggi utilizzati come guardaroba per gli spettatori dei singoli palchi, sia quelle di accesso ai palchi. Varcata questa prima porta in legno laccato, per accedere alla sala \u00e8 necessario aprire una seconda anta ricoperta di velluto.\nLa cromia prevalente delle pareti dei corridoi e delle scale \u00e8 giallo/arancio, mentre le zoccolature sono nere. Sulle pareti delle scale d'accesso al primo ordine, invece, il marmorino \u00e8 grigio-verde con la fascia verticale in prossimit\u00e0 del corridoio gialla, in continuit\u00e0 con la tinta delle pareti di quel piano. I pavimenti dei palchi sono oggi in cotto, lo stesso materiale previsto da Piermarini, i corridoi e i pianerottoli delle scale sono invece in terrazzo veneziano.\nL'originaria unica galleria era collegata al vestibolo per la servit\u00f9 tramite due scale a chiocciola. Gli spettatori con biglietti di galleria entrano oggi attraverso l'ingresso del Museo teatrale, in largo Ghiringhelli. Nello spazio occupato nei piani sottostanti dai camerini, si trovano in corrispondenza delle due gallerie i guardaroba, non dissimili da quelli della platea. Differente \u00e8 invece il disegno delle rampe che collegano i due ultimi piani, ridisegnate nel corso del XX secolo.\nRidotti.\nVi sono oggi due ridotti. Il primo, in corrispondenza del terzo ordine di palchi, \u00e8 destinato agli spettatori dei palchi. Il secondo, aperto nel 1958 nel luogo un tempo adibito a \"stanza delle stufe\", \u00e8 destinato a quelli delle due gallerie. L'aspetto di entrambi questi ambienti \u00e8 stato pi\u00f9 volte modificato nel corso degli anni. In origine, nel locale che attualmente ospita il ridotto delle gallerie si producevano le braci da porre in appositi bracieri dislocati nei vari ambienti del teatro.\nL'attuale decorazione del primo ridotto, intitolato ad Arturo Toscanini, risale all'intervento di Luigi Lorenzo Secchi (1936). Il primo ambiente cui si accede dal corridoio del terzo ordine, stretto e assai allungato, funge quasi da anticamera al pi\u00f9 vasto salone, corrispondente all'area del corpo aggettante. A dividerli un muro in cui si aprono un grande varco sorretto da quattro colonne marmoree e due varchi minori, a destra e a sinistra, che danno accesso ad altrettanti vani pi\u00f9 piccoli, ospitanti i buffet. Le pareti di tutti e quattro gli ambienti sono decorate da specchi, fregi e paraste con capitelli corinzi dorati realizzati a stucco. Sopra questi ultimi corre la trabeazione, assai importante nei due ambienti maggiori, meno appariscente nei due buffet. Tre porte finestre e due finestre si aprono dal salone verso piazza della Scala, una finestra da luce a ciascuno dei due ambienti minori. Tre grandi lampadari di cristallo pendono dalla volta del salone e altrettanti, pi\u00f9 piccoli, illuminano il corridoio. Decorano il salone alcuni busti di compositori (Giacomo Puccini, Pietro Mascagni, Umberto Giordano), musicisti (Arturo Toscanini, opera di Adolfo Wildt) e responsabili del teatro, realizzati in marmo o in bronzo a partire dal dopo guerra. Le tappezzerie delle poltrone e dei divani sono realizzate con la medesima seta di colore giallo utilizzata per i tendaggi.\nLa disposizione degli ambienti \u00e8 la medesima anche nel ridotto superiore, cui si accede dalla seconda galleria. Soltanto l'altezza delle volte \u00e8 minore e pi\u00f9 discreta \u00e8 la decorazione.\nIl progetto Botta e i lavori di restauro (2002-2004).\nNel maggio del 2002 fu presentato il progetto di ristrutturazione, ormai non pi\u00f9 posponibile: anche senza considerare le difficolt\u00e0 logistiche del retropalco, il teatro funzionava ormai da quasi dieci anni in deroga ai regolamenti di sicurezza in materia di prevenzione incendi e antinfortunistica. Il progetto \u00e8, infatti, gi\u00e0 prefigurato negli anni 1990, ma trova concreta realizzazione solo all'inizio del decennio successivo. Due erano le strade percorribili: la semplice messa in regola e il mantenimento della struttura cos\u00ec come restituita dal restauro del 1947, oppure la pi\u00f9 ambiziosa ricostruzione del palco e degli altri ambienti utilizzati dagli artisti, in modo da garantire un potenziamento della macchina scenica. Si scelse la seconda, e la decisione non fu esente da critiche: un intervento cos\u00ec profondo ha infatti cancellato i segni tangibili che il tempo e le persone passate per quegli ambienti avevano lasciato.\nLa macchina scenica e il progetto architettonico.\nIl progetto della macchina scenica fu affidato a Franco Malgrande, l'architetto Mario Botta, subentrato a Giuliano Parmegiani, ha invece firmato il progetto della torre scenica, della torre ellittica e degli ambienti di servizio ospitati negli edifici retrostanti il Casino Ricordi, in via Filodrammatici.\nSin dall'inizio dei lavori, sorsero alcune difficolt\u00e0: la posizione centrale del teatro ha impedito di fare alcun affidamento sullo spazio intorno a esso e ha reso necessari un'attenta pianificazione, particolare coordinamento e monitoraggio della sicurezza. I quattrocento operai e i vari tecnici hanno dunque operato all'interno del limitato recinto di lavoro, dal quale sono stati rimossi, in almeno 10.000 viaggi dei mezzi di lavoro, 120.000\u00a0m\u00b3 di macerie.\nAnche le scelte di Botta sono state oggetto di un acceso dibattito, soprattutto relativamente l'impatto estetico dei due nuovi, massicci volumi: le torri scenica ed ellittica.\nLa torre scenica si eleva alle spalle delle torrette dell'antico sistema antincendio, in linea con l'asse della facciata. Il rivestimento \u00e8 in lastre di marmo botticino disposte in triplici file di corsi di maggiore dimensione intervallate da liste pi\u00f9 sottili. Tra queste ultime sono incastonati vari LED che evocano, di notte, la presenza della torre. L'altezza della nuova torre scenica coincide con quella precedente e, come ha dichiarato l'architetto, i nuovi volumi vengono arretrati \u00abcon il doppio intento di evidenziare le facciate storiche nel rapporto 'figurativo' con il tessuto urbano e offrire, al di sopra dei tetti esistenti, un linguaggio astratto per le nuove costruzioni in modo da separare ed evidenziare i differenti periodi storici\u00bb. Si \u00e8 deciso infatti di arretrare di qualche metro il fronte est della torre, in modo da poter riaprire le luci oscurate con la costruzione del vecchio contro muro della torre scenica e dal sistema di tiri e contrappesi a esso addossati. In questo spazio sono stati oggi ricavati una serie di percorsi alle spalle del fronte su via Verdi, che consentono di riaprire le finestre e dare vita alla facciata storica. Il fronte nord, opposto a piazza della Scala, \u00e8 invece solcato da profonde incisioni finestrate, aperte per dare luce alle quattro sale prova che si trovano sopra il retropalco. Tale fronte \u00e8 completato da due rientranze pi\u00f9 profonde e larghe, in corrispondenza dei due corpi di scale, e dal sistema di aperture del corpo camerini che collega posteriormente alla torre scenica la torre ellittica.\nOggetto dell'intervento \u00e8 stato anche l'interno degli edifici ottocenteschi di via dei Filodrammatici, l'antico Casino Reale, ricostruito dalle fondamenta, mantenendo solo le facciate e uniformando le coperture a falde. In luogo delle due precedenti corti, si apre oggi tra il fianco del fabbricato piermariniano e il fianco stradale un unico spazio, su cui si affacciano gli ambienti della sovrintendenza e della direzione artistica. La piccola corte, che si sviluppa parallelamente al portico di via Filodrammatici, \u00e8 dominata dallo sbalzo del corpo ellittico che si eleva cinque piani pi\u00f9 in alto. Un'unica apertura verticale si apre sotto lo sbalzo, dando luce agli sbarchi delle scale e degli ascensori che disimpegnano ai piani bassi gli uffici agli spogliatoi degli artisti e del personale.\nParallelamente all'asse del progetto piermariniano, si eleva, infatti, un nuovo volume a pianta ellittica ospitante i camerini degli artisti. Il notevole arretramento e l'assenza di un vero e proprio fronte sono intesi proprio a sottolineare il distacco dalle facciate storiche del Casino Ricordi e degli altri edifici. La presenza della torre ellittica appare ancora pi\u00f9 discreta in virt\u00f9 del finimento a elementi verticali in botticino, che la \u00abfanno vibrare nel gioco di luci ed ombre creato dal sole, smaterializzandone le superfici\u00bb.\nBotta ha voluto sottolineare che, all'epoca di Piermarini, l'isolato era racchiuso fra vie anguste. La profondit\u00e0 offerta al nostro occhio \u00e8 dovuta alla demolizione, nel 1858, degli edifici prospicienti via Manzoni, condizione urbana sconosciuta all'architetto folignate e che giustifica la costruzione dei nuovi volumi. Questa profondit\u00e0 permette di cogliere, a detta dell'architetto svizzero, all'interno del pi\u00f9 ampio complesso architettonico i differenti linguaggi che spaziano dal Settecento a oggi.\nI lavori hanno dunque ottimizzato gli ambienti di servizio e dato al teatro una macchina scenica tra le pi\u00f9 complesse e versatili mai progettate, a fronte tuttavia di interventi decisamente invasivi nei confronti delle antiche strutture sceniche e della Piccola Scala, andate perdute per sempre.\nIl restauro conservativo.\nAltrettanto importante \u00e8 stato l'intervento conservativo che ha riguardato la parte monumentale. Terminati, alla fine degli anni 1990, i lavori di pulitura della facciata del teatro, si \u00e8 proceduto in contemporanea ai lavori di rinnovamento, dal 2002 al 2004, al restauro dell'area monumentale, curato da Elisabetta Fabbri.\nPrimo passo \u00e8 stata l'acquisizione di tutte le informazioni storiche, materiche e dimensionali necessarie. Sono state riconosciute tre aree di intervento: la sala teatrale (comprendente, oltre alla platea e ai palchi, i corridoi, le scale e i camerini retropalco), il \"foyer\" e i ridotti, e, infine, i locali ospitanti il Museo teatrale. Mentre per queste ultime aree si pu\u00f2 parlare di \"manutenzione straordinaria\", pi\u00f9 che di \"restauro conservativo\" (sono stati sfruttati gli impianti gi\u00e0 realizzati nel Novecento, opportunamente revisionati, e sostituiti materiali, come pavimentazioni lignee e tappezzerie, ormai logori), l'intervento nella sala teatrale \u00e8 stato pi\u00f9 complesso.\n\u00c8 stato in particolare realizzato un nuovo cablaggio dei palchi, con la revisione degli impianti elettrici e dell'aria condizionata. Quanto all'adeguamento strutturale, si \u00e8 proceduto con interventi di tirantatura delle travi lignee dei palchi e consolidamenti con iniezioni di resine speciali nelle volte in muratura. Complesso \u00e8 stato anche l'intervento sui rivestimenti murari. Grazie ad attente rilevazioni \u00e8 stato parzialmente possibile riportare alla luce l'originario intonaco a finto marmo, ben conservato alle pareti dei primi due ordini. Nei piani superiori e nel sottoplatea si \u00e8 proceduto realizzando un nuovo marmorino.\nFino al recente intervento di restauro il pavimento della platea, oltre a quello delle scale e dei corridoi, era rivestito di moquette. Nei palchi era stato posato invece uno strato di linoleum. La platea \u00e8 stata ora pavimentata con legno a vista, disposto in strati speciali al fine di migliorare l'acustica. Nei palchi e nei camerini \u00e8 stata recuperata la pavimentazione di formelle in cotto, gi\u00e0 prevista dal Piermarini, mentre nei corridoi \u00e8 stato ripristinato il seminato di marmo o terrazzo alla veneziana.\nCapienza.\nCome si desume dalla pianta ufficiale, oltre ai 676 posti in platea (comprensivi di tre posti per disabili e altrettanti per gli accompagnatori), il teatro pu\u00f2 ospitare 195 spettatori nel primo ordine di palchi (95 in quelli di destra, 100 in quelli di sinistra), 191 nel secondo (96 nei palchi di destra, 95 in quelli di sinistra), 20 nel palco d'onore, 194 nel terzo ordine (96 nei palchi di destra, 98 in quelli di sinistra), 200 nel quarto (divisi equamente a destra e a sinistra), 256 spettatori in prima galleria e 275 in seconda galleria, per un totale di 2 007 spettatori.\nNel provvedimento comunale di agibilit\u00e0 rilasciato tre mesi dopo la riapertura del Teatro nel 2004 i posti sono invece 2 030. In realt\u00e0 il Teatro stesso ha, in diverse occasioni, comunicato cifre ancora differenti.\nDi questi posti, in media, secondo i dati disponibili nel 2011, 630 sono occupati dagli abbonati (compresi i circa 10 posti acquistati dalle agenzie di turismo culturale), 50 dall'associazione Amici del Loggione, 22 alla sovrintendenza e 16 alla direzione artistica, 20 agli sponsor (10 a Banca Intesa, altrettanti ad altri, ma la quota pu\u00f2 variare molto a seconda dello spettacolo), 8 a persone con disabilit\u00e0; 550 sono infine destinati ai dipendenti e all'Ufficio Promozione Culturale. Mentre questi biglietti vengono venduti a prezzo normale (fanno eccezione i biglietti di promozione culturale e quelli per gli spettatori disabili), ulteriori 115 posti sono resi disponibili gratuitamente alla direzione (33 posti), ai giornalisti (32), alle forze dell'ordine (8), alla SIAE (8), al Comune (16), alla Provincia (6) e alla Regione (12). I posti venduti online e in biglietteria al pubblico non abbonato sono quindi, in media, 440, cui si aggiungono i 140 \u00abingressi serali\u00bb (i posti di scarsa visibilit\u00e0) venduti poche ore prima dello spettacolo.\nQuesti dati sono stati forniti dalla direzione del Teatro in risposta a proteste sollevatesi con riguardo alla presunta \u201cintrovabilit\u00e0\u201d dei biglietti in vendita singolarmente in biglietteria, ma soprattutto online.\nAcustica.\nTra gli accorgimenti adottati dal Piermarini, oltre alla forma della sala, vi fu la scelta della volta di legno, quasi una cassa di risonanza naturale. Un altro piccolo accorgimento fu il diminuire sensibilmente le dimensioni delle colonne che separano i vari palchi.\nOttenne in questo modo, secondo le fonti, un'acustica pressoch\u00e9 perfetta in ogni punto della sala, considerata tra le migliori dei suoi tempi.\nSecondo uno studio del 1962, firmato Beranek, il Teatro alla Scala ha un'acustica eccellente, comparabile, tra i maggiori teatri europei, alla sola, ma ben pi\u00f9 tarda, Staatsoper di Vienna (1869). \u00c8 stato all'epoca rilevato un tempo iniziale di ritardo (Initial Time Delay Gap) di soli 0,015 secondi e solo tre riflessioni nell'arco di 60 millesimi di secondo. I valori del T30 (1,2 secondi), del tempo di decadimento iniziale (Early Decay Time: 1,3 s) e C80 (che, essendo la sala riverberante, risultava pari a -0,11\u00a0dB) permettevano di equiparare la sala scaligera a quella del Teatro della Pergola di Firenze. Il \u201ccalore\u201d del suono, cio\u00e8 la ricchezza dei toni a bassa frequenza, era garantito da un lungo RT alle basse frequenze (125 e 250\u00a0Hz).\nIn occasione degli ultimi lavori \u00e8 stato inclinato il piano della platea per migliorare l'acustica in sala, oltre la visibilit\u00e0. Si \u00e8 provveduto, per lo stesso motivo, a rimuovere la moquette. A diretto contatto con il massetto in cemento (listoni in legno annegati in cemento magro) \u00e8 stato posto uno strato di compensato marino dello spessore di 15\u00a0mm e quindi un \u00absandwich elastico\u00bb, il cui foglio inferiore di gesso e truciolato (spessore 15\u00a0mm) \u00e8 reso solidare con il compensato sottostante. Lo strato successivo, di polietilene reticolato (5\u00a0mm), non ha agganci rigidi con un secondo strato di gesso e truciolato, fissato invece a un ulteriore strato di compensato marino (16\u00a0mm). Sopra quest'ultimo, uno strato di granulato di gomma, attraversato dai supporti delle poltrone, fa da base ai listoni di rovere del \"parquet\" (spessore 22\u00a0mm).\nA seguito dell'ultimo intervento di restauro, le tappezzerie all'interno dei palchetti sono state modificate per rispondere ai nuovi requisiti di resistenza al fuoco.\nTuttavia secondo uno studio dell'Universit\u00e0 di Parma l'acustica sarebbe peggiorata in alcuni ambienti del teatro: se ci si trova lontano dal boccascena, ossia nei palchi (specialmente quelli centrali) o nelle gallerie, ove \u00e8 stato osservato che il suono risulta generalmente sordo, addirittura poco chiaro. Tra le criticit\u00e0 osservate vi sarebbe la tappezzeria in velluto antincendio delle nuove poltrone, che sembra assorbire eccessivamente le onde sonore. Migliorato \u00e8 invece il riverbero, principalmente grazie alla nuova copertura del pavimento. I provvedimenti adottati dal teatro per arginare il problema hanno interessato la tappezzeria dei palchi rimuovendo tutti i pannelli in poliuretano espanso a cellula chiusa posati nel 2004 e il damasco rosso \u00e8 stato direttamente incollato alle pareti.\nLa \"Piccola Scala\".\nAl momento della ricostruzione della sala dopo il bombardamento, fu allestito all'interno del Casino Reale, su progetto di Piero Portaluppi e Marcello Zavelani Rossi, un teatro con capienza di circa seicento persone, la \"Piccola Scala\". L'accesso era da via Filodrammatici e il palcoscenico si trovava accanto a quello del teatro principale, in modo che, eliminando tutti i fondali, da una sala si poteva vedere l'altra. Questo teatro minore, inaugurato nel 1955, fu dedicato al repertorio pi\u00f9 antico, e in generale a tutte quelle opere che richiedevano meno spazio e impegnavano un organico ridotto.\nLa sala fu dedicata ad Arturo Toscanini in occasione dei venticinque anni dalla scomparsa, il 16 gennaio 1982.\nA causa della drastica diminuzione della capienza, da 600 a 350 spettatori, imposta dalle nuove normative, e della conseguente difficolt\u00e0 nel coprire le spese a fronte di un ridotto pubblico pagante, la stagione lirica fu per\u00f2 interrotta poco dopo, nell'ottobre 1983. La sala fu in seguito destinata a magazzino e definitivamente distrutta per far spazio al nuovo palcoscenico del teatro maggiore in occasione dei lavori degli anni 2000.\nStagioni scaligere.\nNei primi 150 anni di vita del teatro l'attivit\u00e0 iniziava il giorno di Santo Stefano (26 dicembre) con la \"Stagione di Carnevale\", durante la quale si rappresentavano per lo pi\u00f9 opere serie, in tre o quattro atti intervallati da balli. La stagione si concludeva alla vigilia della settimana di carnevale, durante la quale il teatro ospitava i balli e il veglione del sabato grasso. Dopo la Pasqua potevano svolgersi altre brevi stagioni (di \"Primavera\", \"Estate\", \"Autunno\") dedicate all'opera buffa, alla commedia e ai balli, secondo la richiesta del pubblico e le disponibilit\u00e0 dell'impresario.\nI prezzi degli abbonamenti per la stagione inaugurale furono cos\u00ec stabiliti: \u00abper la Nobilt\u00e0\u00bb 6 gigliati, \u00abper la cittadinanza\u00bb 3 gigliati, \u00abper le Cappe Nere\u00bb (ovvero per i segretari, i cancellieri, i maggiordomi e gli altri dipendenti superiori delle famiglie nobiliari) 20 lire.\nIn realt\u00e0, per assistere agli spettacoli bisognava \u00ablevare\u00bb due biglietti: uno per accedere al teatro, l'altro d'ingresso alla platea. Le \u00absedie fisse\u00bb in platea (dette anche \u00abchiuse\u00bb in quanto dotate di chiavi che consentivano di chiudere e aprire la seduta a piacere) costavano ulteriori tre gigliati in prima e seconda fila, due gigliati in terza e quarta, un gigliato nelle ultime due file. In alternativa ci si poteva accontentare delle \u00absedie volanti\u00bb, disponibili gratuitamente. Quest'uso di emettere due biglietti distinti fu abbandonato gi\u00e0 nel 1797.\nLa \"Stagione di Quaresima\" fu introdotta nel 1788. Gi\u00e0 nel 1785 e nel 1787 il teatro aveva eccezionalmente aperto in periodo di quaresima: il primo anno per una cantata di Nicola Antonio Zingarelli, il secondo per il \"Giuseppe riconosciuto\" del compositore milanese Giovanni Battista Calvi e per una \"cantata pastorale a tre voci\". A partire dal 1819 la \"Stagione di Carnevale\" muter\u00e0 il nome in \"di Carnevale e Quaresima\": l'attivit\u00e0 proseguir\u00e0 abitualmente, d'ora in avanti, anche durante il periodo quaresimale.\nAl di fuori della normale programmazione, in occasione di eventi particolari quali trattati, incoronazioni o visite dei regnanti, venivano date delle cantate, quali ad esempio \"Il trionfo della pace\" di Francesco Pollini (1801), per festeggiare il Trattato di Lun\u00e9ville che ratificava il trattato di Campoformio, \"San Napoleone\" di Johann Simon Mayr, in occasione dell'onomastico di Napoleone Bonaparte, il 16 agosto 1807, \"Il ritorno d'Astrea\", che va in scena il 6 gennaio 1816 per il ritorno degli austriaci in Milano.\nNei primi anni, a fronte di un numero relativamente basso di titoli (undici, ad esempio, nel 1810), molte erano le repliche (228 alzate di sipario suddivise in tre stagioni, \"Carnevale\", \"Primavera\" e \"Autunno\").\nNel 1920 venne abolita la suddivisione in stagioni: l'attivit\u00e0 si svolger\u00e0 d'ora in poi in continuit\u00e0 da novembre a giugno.\nSi pu\u00f2 notare come a partire dall'inizio del XX secolo aumenti nettamente il numero degli spettacoli ma diminuisca quello delle repliche: nel 1929, ad esempio, le opere in cartellone sono trentadue, le alzate di sipario centoquarantasei. Negli anni 1970, durante la permanenza del sovrintendente Paolo Grassi, la Scala visse il periodo di maggior produttivit\u00e0, garantendo quasi trecento rappresentazioni all'anno. Nel secondo decennio del XXI secolo, grazie soprattutto alla modernizzazione della macchina scenica, la Scala aumenta la propria attivit\u00e0: dalle circa 190 alzate di sipario degli anni 1990, si raggiunge il numero stabile di circa 280.\nLa \"prima\" della stagione lirica.\nCome si \u00e8 detto, la stagione di Carnevale cominciava tradizionalmente il 26 dicembre.\nL'attuale consuetudine di inaugurare la stagione lirica il 7 dicembre, giorno di Sant'Ambrogio, patrono di Milano, fu introdotta nel 1940 e poi, stabilmente, per volere di Victor de Sabata, a partire dal 1951. Proprio il 7 dicembre di quell'anno Maria Callas, che aveva debuttato sul palcoscenico meneghino pochi mesi prima, ottenne il suo primo trionfo milanese cantando ne \"I vespri siciliani\" diretti dallo stesso De Sabata.\nLo spettacolo della sera di Sant'Ambrogio \u00e8 insieme un evento culturale, istituzionale e mondano profondamente radicato nella vita italiana.\nA partire dal 2008 la serata inaugurale \u00e8 preceduta dall\"anteprima giovani\", una recita dell'opera inaugurale dedicata al pubblico con meno di trent'anni.\nNel 2020, a causa della pandemia di COVID-19, la \"prima\" \u00e8 stata annullata e sostituita da un concerto a porte chiuse intitolato \"A riveder le stelle\".\nResponsabili del teatro.\nper l'opera\nper il balletto\nL'Accademia del Teatro alla Scala.\nDal 1991, il Teatro alla Scala si occupa anche di formazione per i professionisti dello spettacolo grazie alla Direzione Scuole Formazione, divenuta, dal 2001, Fondazione Accademia d'arti e mestieri dello spettacolo Teatro alla Scala. L'Accademia eroga corsi di formazione professionale attraverso i suoi quattro dipartimenti: Musica, Danza, Palcoscenico-Laboratori, Management. Il percorso di studi culmina ogni anno nel \"Progetto Accademia\", un'opera inserita nel cartellone scaligero.\nNel 2011, per festeggiare i primi dieci anni di vita dell'Accademia, sono stati inseriti nella stagione, oltre al consueto Progetto Accademia (quell'anno \"L'Italiana in Algeri\") anche vari concerti e un gala di danza (il 31 dicembre 2011)."}
{"id": "53879", "revid": "36426", "url": "https://it.wikipedia.org/wiki?curid=53879", "title": "La Scala", "text": ""}
{"id": "53881", "revid": "466539", "url": "https://it.wikipedia.org/wiki?curid=53881", "title": "Ralph Waldo Emerson", "text": "Fu la figura pi\u00f9 influente del movimento trascendentalista americano del secolo XIX e ispiratore del pragmatismo; \u00e8 considerato un campione dell'individualismo e un critico preveggente delle pressioni al conformismo che la societ\u00e0 esercita sulle persone. Diffuse il suo pensiero attraverso influenti saggi e oltre 1500 conferenze che tenne in tutti gli Stati Uniti.\nBiografia.\nEmerson nacque a Boston, nel Massachusetts, figlio di un ministro della Chiesa unitaria e nipote di pastori, diventando, nel 1829, egli stesso un ministro unitariano. Segu\u00ec la dottrina dei suoi maestri e formul\u00f2 il concetto di filosofia del trascendentalismo nel suo saggio \"Nature\" del 1836.\nNel 1810, quando Emerson aveva otto anni, suo padre mor\u00ec ed egli fu affidato alle cure della madre e di una zia paterna e, malgrado le condizioni poco floride della famiglia, il giovane Ralph, dopo aver studiato nella Latin School di Boston, pot\u00e9 ugualmente accedere, nel 1818, allo Harvard College, dove conobbe Henry David Thoreau. Terminati gli studi, insegn\u00f2 per qualche tempo presso una scuola femminile di Boston, diretta dal fratello William. Al suo terzo anno di studi risale l'inizio dei \"Journals\", la cui stesura continu\u00f2 poi per tutta la vita, e le cui notazioni rappresentano la fonte originaria di gran parte delle sue opere.\nAssunta la direzione della scuola, Emerson continu\u00f2 a occuparsene senza entusiasmo sino al 1825, esprimendo invece la sua gioia in una lirica famosa, \"Good-Bye\", quando, nel 1823, la famiglia si trasfer\u00ec a Roxbury, nelle vicinanze di Boston, nella campagna che egli amava. Nel 1829 conobbe la diciottenne Ellen Louisa Tucker, gi\u00e0 malata di tubercolosi, se ne innamor\u00f2 e la spos\u00f2, ma rimase vedovo nel 1831.\nDopo un altro corso di studi presso la Harvard Divinity School e alcuni mesi trascorsi in Georgia ed in Florida per motivi di salute, Emerson abbracci\u00f2, sulla scia del padre, la carriera di ministro della Chiesa unitaria, ma la abbandon\u00f2 assai presto, in conseguenza del suo disaccordo di \"dover praticare una professione antiquata e, in un'epoca di gravi problemi attuali, dover pensare solo ad adorare i cadaveri dei nostri antenati, con riti assurdi, come somministrare la Comunione\".\nDal 1832 al 1833 Emerson comp\u00ec un viaggio in Europa. Qui incontr\u00f2 a Firenze Walter Savage Landor, a Londra Samuel Taylor Coleridge, nella regione dei laghi William Wordsworth e in Scozia Thomas Carlyle; con quest'ultimo mantenne una corrispondenza fino alla morte di Carlyle, avvenuta nel 1881. Nel 1835 Emerson spos\u00f2, in seconde nozze, Lydia Jackson e si stabil\u00ec in quella casa di Concord dalla quale cominci\u00f2 a preparare e scrivere le sue conferenze fino a circa il 1866, quando le sue facolt\u00e0 cominciarono a declinare. Per lui questo fu il momento di riprendere il \"leitmotiv\" della precoce poesia \"Good-bye, proud world\", con un componimento chiamato per l'occasione \"Terminus\".\nNel 1836 Emerson pubblic\u00f2 il suo primo libro, \"Nature\" e fond\u00f2, con altri intellettuali il periodico \"The Dial\", che servir\u00e0 da tribuna di confronto per il movimento del Trascendentalismo e che, dal 1840 al 1842, verr\u00e0 diretto dalla scrittrice Margaret Fuller. Durante quegli anni non fu risparmiato dalle sciagure. Nel 1842, a soli cinque anni, mor\u00ec di scarlattina il figlio Waldo. Nel 1872 la sua casa venne distrutta da un incendio. Nel frattempo, tuttavia, aveva visitato altre due volte l'Europa, nel 1847 e nel 1872. Mor\u00ec di polmonite a Concord nel 1882.\nOpere.\nNature.\nIl saggio \"Nature\", pubblicato nel 1836, anche se non fu tra i pi\u00f9 letti, contiene in poche pagine gran parte delle idee di Emerson, sulle quali ritorner\u00e0 nei suoi scritti successivi.\nL'opera \u00e8 costituita da un'introduzione seguita dal testo del saggio vero e proprio, che si suddivide in otto parti:\nThe American Scholar.\n\u00c8 questo un discorso tenuto il 31 agosto 1837 per la \"Phi Beta Kappa, Society\" di Cambridge, Massachusetts e definito da Oliver Wendell Holmes \"la nostra Dichiarazione d'indipendenza intellettuale\".\nThe Divinity School Address.\nAltro importante discorso tenuto per la Facolt\u00e0 di Teologia di Harvard il 15 luglio 1838, che vuol essere una coraggiosa affermazione d'indipendenza culturale. Una presa di posizione tale da non essere lontana dal deismo, la quale fece s\u00ec che Emerson fosse messo al bando per trent'anni da Harvard.\nEssays.\nI saggi, pubblicati in due serie, sono di capitale importanza e contengono nuclei essenziali dell'orientamento filosofico dell'autore. Sono considerati da gran parte della critica come un'opera \"cerniera\" tra la prima fase trascendentalista e una seconda fase di pensiero, caratterizzata da una viva attenzione agli aspetti etico-pratici del \"fare\" umano. Saggi come \"Esperienza\", \"Storia\", \"Carattere\", infatti, spianano la strada agli scritti successivi che diverranno, in maniera sempre pi\u00f9 consapevole, il terreno di origine della riflessione pragmatista \"tout court\". Gli Essays si dividono in due \"series\", pubblicate a distanza di tre anni tra loro: la prima nel 1841, la seconda nel 1844.\nThe Conduct of Life.\nLa raccolta, pubblicata nel 1860, comprende nove saggi brevi che esprimono la piena maturit\u00e0 di pensiero di Emerson, indicandone anche la decisiva svolta verso una concezione \"pratica\" dell'etica che apre le porte alla definizione pragmatica della verit\u00e0 e dell'azione umana. Qui, Emerson si allontana una volta per tutte dal trascendentalismo di matrice neo-platonica dei primi scritti. La raccolta non incarna, come potrebbe erroneamente suggerire il titolo, un ideale pedagogico volto ad indicare i giusti principi di una condotta di vita buona ed in linea con una certa dottrina morale, e si allontana da qualsivoglia dogmatica etico-religiosa, segnando un progressivo avvicinamento a tesi fortemente progressiste ed anticonformiste, nonch\u00e9 di ampio respiro pragmatico.\nLa raccolta include i seguenti saggi:\nSaggi, conferenze, versi.\nNel 1847 Emerson dava alle stampe un primo volume di \"versi\" e nel 1849 raccoglieva nel volume \"Nature\", \"Addresses and Lectures\" il saggio di tredici anni prima e un certo numero di conferenze e discorsi.\nNel 1850 pubblicava \"Representative Men\", nel 1856, \"English Traits\".\nDel 1862 \u00e8 \"Thoreau\", un elogio per Henry David Thoreau e nel 1867 esce un secondo volume di versi, \"May Day\".\nTra gli altri scritti in versi si ricorda \"Threnody\", scritta per la morte del piccolo Waldo, \"The Rhodora\", sull'origine divina dei fiori, \"Works and Days\", una tra le pi\u00f9 significative, \"The Humble-Bee\" (Il bombo), \"Fable\", apologo della montagna e dello scoiattolo, e il noto \"Concord-Hymn\" (dal quale si ricorda la frase \"The shot heard round the world\").\nLa letteratura in versi di Emerson costituisce una parte non trascurabile della sua opera.\nLa sua poesia \u00e8 prevalentemente gnomica e didattica, manca spesso l'incanto melodico, eppure essa presenta alcune immagini che si scolpiscono nella mente e che fanno figurare Emerson come uno che ha senza dubbio apportato un contributo fondante alla poesia americana.\nUn'altra opera di primaria importanza \u00e8 \"Society and Solitude\", del 1870 (tr. it. parziale in \"Realizzare la vita\", 2006), che include interessanti riflessioni sull'abitare, la tecnica, il tempo, le quali anticipano spesso - come anche i saggi sulla poesia - tematiche e posizioni heideggeriane (bench\u00e9 in tutt'altro stile rispetto al pensatore tedesco).\nEsistono molti altri fra i suoi ultimi saggi che rivestono un certo interesse, per esempio \"The Comic\", con la sua teoria dell'umorismo.\nPensiero.\nEmerson \u00e8 stato tra i primi a proporre un'etica individuale basata sulla fiducia in se stessi e sulla discussione dei valori tradizionali, e uno dei pochi ad averlo fatto mantenendo il rispetto per la vita e l'esistenza, contrariamente, ad esempio, ad alcuni pensatori del nichilismo europeo.\nNell'etica di Emerson si trova una singolare combinazione di relativismo (che lo avvicina a Montaigne) e perfezionismo (che lo avvicina alla tradizione stoica e alle radici puritane della cultura americana).\nNon a caso fu definito dai suoi contemporanei \"Plotino-Montaigne\".\nL'asse portante del suo pensiero fu la definizione di \"Superanima\", descritta come una forza superiore che vigila e interviene sulla realt\u00e0, sul genio degli uomini, sulla filosofia e sulla poesia, come una porta d'accesso alla verit\u00e0, costituente la base della comunicazione tra gli uomini. La libert\u00e0 degli uomini non \u00e8 pi\u00f9, secondo Emerson, sfuggire o ribellarsi alla necessit\u00e0 e al senso del mondo, ma comprenderlo e accettarlo.\nEmerson spesso componeva versi eccellenti e comunque sempre degni. Egli, pur scrivendo un numero sterminato di testi per conferenze e di saggi intorno ai problemi dell'universo e dell'essere, non cre\u00f2 un proprio sistema filosofico e anche se dalla sua casa di Concord pontificava in un modo che pot\u00e9 essere scambiato per una specie di guida al trascendentalismo, non fu il capo dichiarato dei \"trascendentalisti\" e nemmeno approv\u00f2 tutti i loro atteggiamenti. Guardava con grande simpatia all'attivismo politico, all'abolizionismo, ai boicottaggi, alle \"comuni\" e agli esperimenti sociali (o antisociali come quelli di Thoreau) messe su dai suoi concittadini e amici. Ma cercava sempre anche di tenersi a distanza da questi, di non lasciarsi coinvolgere troppo, e poterli valutare eticamente con il dovuto rigore.\nLa valutazione etica \u00e8 considerata, con il diritto di azione, la chiave portante che deve essere in mano a tutti, e di cui ovviamente lui non si ritiene l'unico o il privilegiato detentore.\nLa grandezza di Emerson sta nella vastit\u00e0 degli argomenti trattati e dello spirito pionieristico con cui se ne \u00e8 occupato. Emerson, pur avendo lasciato tanta traccia di s\u00e9 nel mondo delle lettere e del pensiero, tanto da diventare un punto di riferimento di qualsiasi discussione sull'evoluzione culturale dell'America, appare una figura dai tanti contorni non ben definiti, ancora inclassificabile.\nLui stesso aborriva costituire una figura definita, considerando invece importante la forza della affermazione altrui in principi innovativi basati sulla verit\u00e0 interiore, presenta cos\u00ec molti degli stessi problemi interpretativi di Nietzsche.\nDall'idealismo romantico Emerson attinge l'intuizione di una natura dinamica, pervasa dallo Spirito divino che \u00e8 Energia vivente e operante attraverso gli individui. Il regno dell'uomo e quello della natura sono manifestazioni del Divino e quindi non sono contrapposti. Non c'\u00e8 opposizione fra naturalit\u00e0 ed eticit\u00e0 per chi sappia riscoprire in s\u00e9, attraverso un pensiero ed un'azione infaticabili, quell'\"anima superiore\" (\"Over-soul\"), che in s\u00e9 include tutti gli esseri viventi spronandoli a superare ogni limite interiore ed esteriore. Da questa coscienza nasce la \"fiducia in se stessi\" di cui Emerson fu assertore fervidissimo. Il suo intuizionismo ed il suo attivismo troveranno sviluppi pi\u00f9 sistematici in Europa, nel pensiero di Henri Bergson e Maurice Blondel. Parte dell'attenzione 'naturale' di Maturana e Varela debbono alla retorica emersoniana l'interesse anticonvenzionale per la scienza.\nEmerson e Nietzsche.\nFriedrich Nietzsche \u00e8 noto per essere stato uno dei pi\u00f9 fini lettori di Emerson. Scopr\u00ec Emerson a 18 anni di et\u00e0, e lo lesse e rilesse quasi per tutta la vita. Non \u00e8 quindi un caso se i temi emersoniani percorrono tutta l'opera di Nietzsche. Tra questi spiccano la fiducia in s\u00e9 stessi, l'anticonformismo, l'affermazione della vita intramondana, la filosofia affermativa, la \"gaia scienza\", l'amore del fato, il tema della potenza, l'idea di un uomo oltre l'uomo, l'amore della solitudine, l'atteggiamento profetico.\nAttraverso Nietzsche, vari aspetti del pensiero e degli atteggiamenti emersoniani sono passati nel pensiero europeo.\nInflussi di Emerson.\nEmerson non a caso \u00e8 considerato da Bloom la \"figura centrale nella cultura americana\". La sua opera ha fortemente influito sul poeta Whitman e su tutta la tradizione letteraria americana fino e oltre la Beat Generation. Istanze emersoniane si percepiscono anche nel pragmatismo americano, nell'odierna psicologia umanistica, nel diritto contemporaneo (la legge sulla privacy ha radici nell'opera di Emerson), nella filosofia di Stanley Cavell e nel pensiero politico di George Kateb, nella storia americana relativa allo schiavismo e alla guerra civile americana, nella teoria e composizione musicale di Charles Ives, e \"Alla ricerca del tempo perduto\", romanzo di Proust."}
{"id": "53885", "revid": "767487", "url": "https://it.wikipedia.org/wiki?curid=53885", "title": "Andrea Divo di Capodistria", "text": "Biografia.\nNon sono noti significativi dettagli biografici, sono infatti tuttora ignorate sia la data della nascita che quella della morte. Si sa che apparteneva ad una famiglia nobile che annoverava anche altri componenti dediti alle lettere.\nTra il 1537 ed il 1539 pubblica a Venezia (J. da Borgofranco) la traduzione dal greco in latino dell'Iliade e dell'Odissea, di undici commedie di Aristofane e degli idilli di Teocrito. Traduzioni che saranno ripubblicate negli anni seguenti a Lione, Parigi, Basilea e Berna. Le dediche dei volumi rivelano la familiarit\u00e0 con personaggi noti dell'epoca, quali: Pier Paolo Vergerio vescovo di Capodistria, Ottonello Vida segretario del Vergerio, Alessandro Farnese cardinale e nipote del Papa Paolo III, Aloisio Pisano vescovo di Padova.\nPu\u00f2 essere di interesse riportare la premessa alla traduzione dell'Iliade, scritta dallo stesso Divo e dedicata agli studiosi delle lettere greche, che fa intendere quali siano stati gli stimoli che l'avevano indotto ad affrontare una non lieve fatica.\nQuesta ne \u00e8 una versione italiana e, per quanto possibile, letterale."}
{"id": "53891", "revid": "21981", "url": "https://it.wikipedia.org/wiki?curid=53891", "title": "Pupilla (anatomia)", "text": ""}
{"id": "53892", "revid": "1652635", "url": "https://it.wikipedia.org/wiki?curid=53892", "title": "Pupilla", "text": "La pupilla (dal latino \"pupilla\", diminutivo di \"pupa\" \"bambina, bambolina\") \u00e8 il foro situato al centro dell'iride, di diametro variabile, che permette l'entrata della luce all'interno del bulbo oculare. Le sue dimensioni sono regolate,\nin base all'intensit\u00e0 luminosa ambientale, da un sistema di muscoli che dipendono dal sistema neurovegetativo: quando il muscolo la dilata (midriasi) \u00e8 per ricevere maggior quantit\u00e0 di luce (quindi quando ci si ritrova in un ambiente buio), viceversa la restringe (miosi) in presenza di molta luce (esattamente come avviene in un obiettivo fotografico, con il diaframma).\nSe nell'occhio umano questo movimento \u00e8 visibile, negli animali notturni e nei predatori \u00e8 particolarmente accentuato.\nAnatomia comparata.\nNell'uomo e in molti animali (ma in pochi pesci) la dimensione della pupilla \u00e8 controllata dalla contrazione e dalla dilatazione involontaria dell'iride, in modo da regolare l'intensit\u00e0 della luce che entra nell'occhio. Questo fenomeno \u00e8 conosciuto come riflesso pupillare. Sotto una luce brillante la pupilla umana ha un diametro di circa 1,5 millimetri, sotto una luce fioca il diametro si dilata fino a circa 8 millimetri.\nLa forma della pupilla varia tra specie. Le forme pi\u00f9 comuni sono circolare o a fessura, sebbene forme pi\u00f9 convolute possono ritrovarsi nelle specie acquatiche. Le ragioni per la variet\u00e0 di forme sono complesse: la forma \u00e8 infatti strettamente collegata alle caratteristiche ottiche del cristallino, alla forma e alla sensibilit\u00e0 della retina e ai requisiti visivi delle specie.\nLe pupille a forma di fessura si ritrovano in specie che sono attive in un ampio spettro di livelli di luce: con una luce forte la pupilla si contrae e diventa piccola, ma permette ancora alla luce di essere proiettata su gran parte della retina.\nL'orientamento della fessura pu\u00f2 essere connesso alla direzione dei movimenti che l'occhio necessita di notar con pi\u00f9 sensibilit\u00e0 (in questo modo una pupilla verticale aumenta la sensibilit\u00e0 degli occhi di un piccolo gatto al fuggire orizzontale di un topo). Pi\u00f9 stretta \u00e8 la pupilla pi\u00f9 accurata \u00e8 la percezione della profondit\u00e0 della visione periferica, cos\u00ec restringendola in una direzione si aumenta la percezione della profondit\u00e0 in quel piano. Animali come capre e pecore potrebbero avere sviluppato pupille orizzontali poich\u00e9 una visione migliore sul piano verticale pu\u00f2 essere utile in ambienti montagnosi.\nI serpenti terrestri come il boa, il pitone e la vipera hanno pupille a fessura verticale perch\u00e9 li aiuta a cacciare prede sul terreno, mentre serpenti arboricoli hanno pupille circolari. I piccoli gatti e le volpi hanno anche loro pupille a fessura, mentre leoni e lupi hanno pupille circolari nonostante appartengano alla stessa famiglia: alcuni ipotizzano che ci\u00f2 accada poich\u00e9 le pupille a fessura sono pi\u00f9 vantaggiose per animali che cacciano piccole prede piuttosto che quelle grosse\nVariazioni di diametro della pupilla.\nCapacit\u00e0 autonoma della pupilla \u00e8 quella di variare il suo diametro in risposta a vari stimoli.\nIl diametro pupillare pu\u00f2 presentarsi in forma omologa nei due occhi, prendendo il nome di isocoria, o differenziato, in presenza di anisocoria. Certe droghe, come l'eroina, quando inalate o ingerite provocano il restringimento delle pupille mentre se in astinenza provocano la dilatazione di queste.\nRestringimento della pupilla.\nIl nervo oculomotore, e specificamente la parte parasimpatica proveniente dal nucleo di Edinger-Westphal, termina sul muscolo sfintere dell'iride: quando questo muscolo si contrae riduce le dimensioni della pupilla.\nUn altro termine per indicare il restringimento della pupilla \u00e8 \"miosi\". Sostanze che causano la miosi sono descritte come miotiche.\nQuando una luce fulgida brilla sull'occhio, la pupilla di questo si restringer\u00e0 automaticamente. Questo \u00e8 il riflesso pupillare, che protegge la retina da una luce accesa ed \u00e8 un test importante per valutare la funzionalit\u00e0 del tronco encefalico. La pupilla, inoltre, si restringer\u00e0 se una persona vede un oggetto o una persona che desta in lui rabbia o odio.\nDilatazione della pupilla.\nL'aumento del diametro pupillare \u00e8 determinato dalla contrazione del muscolo dilatatore dell'iride. La dilatazione della pupilla viene definita anche \"midriasi\".\nLa midriasi fisiologicamente avviene in condizioni di carenza di luce ambientale: la dilatazione della pupilla infatti permette di aumentare le quantit\u00e0 di luce che entrano nell'occhio e stimolano la retina. Vi sono alcune risposte fisiologiche che causano midriasi, come il riflesso ciliospinale, evocato da uno stimolo nocicettivo (doloroso) a livello del collo: si avr\u00e0 quindi una dilatazione omolaterale alla zona stimolata (sinistra o destra).\nEsistono varie sostanze e farmaci in grado di determinare midriasi: uno di questi \u00e8 l'atropina, un farmaco utilizzato soprattutto in oculistica ma oggi sostituito da altri composti, simili, con una durata di on-set e di off-set minore.\nPatologie della pupilla.\nLe patologie si suddividono in:"}
{"id": "53893", "revid": "599013", "url": "https://it.wikipedia.org/wiki?curid=53893", "title": "Emc", "text": ""}
{"id": "53894", "revid": "496876", "url": "https://it.wikipedia.org/wiki?curid=53894", "title": "Miasma (iridologia)", "text": "In iridologia, disciplina medica alternativa priva di riscontri scientifici, si parla di iride miasmica o miasmatica come di un'iride che appare offuscata, opaca, senza lucentezza, di colore sbiadito, torbida e a chiazze non omogenee. Tale concetto non ha corrispondenti fondamenti in medicina."}
{"id": "53895", "revid": "72396", "url": "https://it.wikipedia.org/wiki?curid=53895", "title": "Scarica elettrostatica", "text": ""}
{"id": "53897", "revid": "393899", "url": "https://it.wikipedia.org/wiki?curid=53897", "title": "ESD", "text": ""}
{"id": "53898", "revid": "1372005", "url": "https://it.wikipedia.org/wiki?curid=53898", "title": "Frenologia", "text": "La frenologia (dal greco \"phr\u00e9n\", \"mente\" e \"l\u00f3gos\", \"studio\") \u00e8 una dottrina pseudoscientifica dell'Ottocento, da tempo considerata come non valida dalla comunit\u00e0 scientifica. Ideata e promossa dal medico tedesco Franz Joseph Gall (1758 - 1828), secondo i suoi dettami le singole funzioni psichiche dipenderebbero da determinate zone o regioni del cervello, cos\u00ec che dalla valutazione di particolarit\u00e0 morfologiche del cranio di una persona, come linee, depressioni e bozze, si potrebbe giungere alla determinazione delle qualit\u00e0 psichiche dell'individuo e della sua personalit\u00e0.\nDescrizione.\nSul nome di tale teoria in \"Mente e cervello nel pensiero di Gall, fra illuminismo e romanticismo\" (1994) C. Morabito dice:\nIl termine con cui si \u00e8 affermata tale teoria, tuttavia, \u00e8 appunto \"frenologia\".\nSecondo Gall vi erano ben 27 zone del cranio a cui sarebbero corrisposte le regioni della mente, a loro volta corrispondenti alle caratteristiche della personalit\u00e0 del soggetto: diciannove in comune tra uomo e gli altri animali (dieci comuni a tutti i vertebrati, dall'undicesima alla diciannovesima condivise dall'uomo solo con i vertebrati superiori), e solo le ultime 8 facolt\u00e0 esclusivamente umane. Fra le varie attivit\u00e0 di Gall vi era quella di collezionare per i suoi studi crani di persone che in vita si erano particolarmente distinte in svariati modi. \nGrazie all'aiuto ed alla collaborazione di Johann Gaspar Spurzheim la frenologia conobbe un grosso sviluppo tanto che nacquero varie societ\u00e0 frenologiche sparse per l'Europa e negli Stati Uniti. In Italia il pi\u00f9 noto fautore di questa teoria fu Luigi Ferrarese.\nCome accadde in seguito per i test d'intelligenza anche la frenologia per un certo tempo venne vista con interesse dalle direzioni aziendali, tanto che molti imprenditori giudicavano l'onest\u00e0 delle persone da assumere in base alle loro caratteristiche morfologiche.\nFu verso la fine del XIX secolo che questa teoria perse la sua credibilit\u00e0. \nSolo alcuni si ostinarono ancora a considerarla scienza, come ad esempio coloro i quali divulgarono la convinzione che la razza ariana fosse la razza superiore. O, ancora, Lavery e White, due statunitensi che inventarono lo \"psicografo\": una macchina che avrebbe potuto, tramite un casco poggiato sulla testa, stabilire le capacit\u00e0 mentali degli individui.\nIn realt\u00e0, anche se \u00e8 vero che alcune funzioni del nostro cervello possono essere localizzate, le varie parti del nostro cervello non tendono a crescere verso l'esterno e, quindi, non possono modificare la configurazione del cranio. Infine, le funzioni a cui si riferiva Gall non appartenevano alle zone del cervello da lui indicate, tranne quella del linguaggio che l'autore aveva casualmente individuato correttamente.\nNonostante a livello generale la teoria sia stata screditata, alcune intuizioni di Gall lo fanno ritenere il padre della moderna neuropsicologia e delle neuroscienze cognitive per quanto riguarda la localizzazione delle funzioni cognitive sottesa a una particolare area cerebrale, il principio di base \u00e8 quindi corretto, nonostante Gall all'epoca non possedesse gli strumenti tecnologici odierni di imaging."}
{"id": "53899", "revid": "287204", "url": "https://it.wikipedia.org/wiki?curid=53899", "title": "Sclerologia", "text": ""}
{"id": "53901", "revid": "125930875", "url": "https://it.wikipedia.org/wiki?curid=53901", "title": "Paul McCartney", "text": "Ha raggiunto la fama internazionale come bassista nei Beatles insieme a John Lennon, George Harrison e Ringo Starr. Insieme a Lennon form\u00f2 una delle coppie di compositori di maggior successo e influenza di tutti i tempi, scrivendo alcune delle canzoni pi\u00f9 amate nella storia della musica contemporanea.\nDopo lo scioglimento dei Beatles, ha formato i Wings con la sua prima moglie, Linda Louise McCartney, il compositore Denny Laine e altri musicisti. In seguito ha lavorato da solista componendo anche colonne sonore, musica colta e musica sperimentale, pubblicando una grande quantit\u00e0 di singoli e prendendo parte attivamente a progetti di sostegno ad associazioni benefiche internazionali.\nPaul McCartney, padre della stilista britannica Stella McCartney, \u00e8 anche noto per essere un sostenitore del vegetarismo, dei diritti degli animali e dell'educazione musicale nelle scuole; \u00e8 anche un sostenitore delle campagne sulla cancellazione del debito del Terzo Mondo, contro le mine antiuomo e la caccia alla foca.\nCon un patrimonio di 1,2 miliardi di dollari nel 2018 \u00e8, secondo \"Forbes\", il musicista pi\u00f9 ricco del mondo. La nota rivista \"Rolling Stone\" l'ha classificato 11\u00ba nella lista dei 100 migliori cantanti e 3\u00ba in quella dei migliori bassisti.\nBiografia.\nInfanzia e adolescenza (1942-1957).\nJames Paul McCartney nasce al Walton Hospital di Liverpool, dove la madre Mary Mohin aveva lavorato come infermiera nel reparto maternit\u00e0.. Dopo un anno e mezzo nasce suo fratello Michael. McCartney riceve il battesimo nella fede cattolica, ma riceve un'educazione laica: la madre era cattolica e il padre un protestante diventato in seguito agnostico.\nGrazie alla bravura nella scuola primaria, McCartney ottiene l'ammissione al prestigioso Liverpool Institute. Nel 1954, durante un viaggio in autobus dal sobborgo di Speke, dove viveva, all'Istituto, conosce George Harrison, il quale viveva nelle vicinanze.\nNel 1955 la famiglia dei McCartney si trasferisce in Forthlin Road ad Allerton, quartiere di Liverpool.\nLa madre di Paul, Mary, muore il 31 ottobre 1956 dopo una mastectomia eseguita nel tentativo di arrestare un cancro al seno. La perdita prematura della madre (Paul era allora quattordicenne) lo avrebbe in seguito avvicinato a John Lennon, la cui madre Julia era morta quando Lennon aveva solo 17 anni.\nPaul si appassiona alla musica gi\u00e0 da piccolo poich\u00e9 suo padre Jim, che era trombettista e pianista ed era stato negli anni venti a capo della Jim Mac's Jazz Band, una \"big band\" locale, aveva sempre incoraggiato i due figli a diventare musicisti. Jim possedeva un pianoforte verticale che aveva acquistato nel negozio di Harry Epstein, padre di Brian Epstein. Jim ascoltava le canzoni alla radio insieme ai figli indicando loro i suoni dei diversi strumenti e spesso portava Paul ai concerti delle locali bande di ottoni. Dopo la morte della madre di Paul, Jim regala a Paul una tromba, che il figlio per\u00f2 baratta con una chitarra \"Framus Zenith 17\", quando lo \"skiffle\" stava diventando il genere musicale pi\u00f9 apprezzato. Paul McCartney, che \u00e8 mancino, apprende la chitarra rovesciandola e compone in tal modo la sua prima canzone, \"I Lost My Little Girl\". Pi\u00f9 tardi impara anche a suonare il pianoforte del padre e scrive la sua seconda canzone, \"When I'm Sixty-Four\", che molti anni dopo (nel 1967) sar\u00e0 incisa dai Beatles per l'album \"Sgt. Pepper's Lonely Hearts Club Band\". Seguendo le indicazioni di suo padre, prende lezioni di musica, ma poich\u00e9 preferisce imparare a orecchio non vi presta mai molta attenzione.\nI Quarrymen (1957-1959).\nIl quindicenne McCartney conosce John Lennon e i Quarrymen, il gruppo che Lennon e alcuni amici di scuola avevano formato, il 6 luglio 1957, a una festa a Woolton, nella St. Peter's Church Hall.\nLa zia di Lennon, Mimi Stanley, disapprovava la sua amicizia con Paul per via delle sue origini popolari, mentre il padre di Paul riteneva che Lennon lo avrebbe \"messo nei pasticci\", sebbene poi acconsentisse ai Quarrymen di provare in casa sua. \u00c8, appunto, Paul a convincere Lennon ad ammettere anche George Harrison al gruppo, seguito da un amico di Lennon, Stuart Sutcliffe, al basso, e da Pete Best alla batteria.\nI Beatles (1960-1970).\nFormazione del gruppo e periodo amburghese.\nDal 1956 al 1960, scelgono svariati nomi per il gruppo, tra i quali \"The Silver Beetles\", e nella primavera del 1960 intraprendono una tourn\u00e9e in Scozia con il cantante Johnny Gentle. Il nome del gruppo diviene infine \"The Beatles\" mentre si trovavano in tourn\u00e9e ad Amburgo, in Germania.\nA partire dal maggio 1960, il manager dei Beatles \u00e8 Allan Williams, che procura loro un contratto presso un club di Amburgo. Nei due anni seguenti, i Beatles effettuano quattro trasferte nella citt\u00e0 tedesca, esibendosi per un totale di circa nove mesi come gruppo fisso in diversi club della citt\u00e0. Durante il biennio ritornano a Liverpool periodicamente, e suonano al Cavern Club. Prima del ritorno definitivo, Sutcliffe lascia il gruppo e McCartney prende il suo posto come bassista. \u00c8 ad Amburgo che i Beatles registrano il loro primo materiale musicale pubblicato come gruppo di accompagnamento di Tony Sheridan per il suo disco singolo \"My Bonnie\". Questa registrazione in seguito attirer\u00e0 l'attenzione di una figura chiave nella storia dei Beatles soprattutto per il loro successo commerciale: Brian Epstein, che diventer\u00e0 il loro manager. \u00c8 Epstein a ottenere un contratto di registrazione per il gruppo con la Parlophone nel maggio del 1962, dopo che Best \u00e8 sostituito alla batteria da Starr.\nIl successo mondiale e l'evoluzione musicale del gruppo.\nTra il 1963 e il 1964 si afferma la popolarit\u00e0 dei Beatles prima in Gran Bretagna e poi negli Stati Uniti. Nel 1965 sono insigniti dell'onorificenza di Membri dell'Ordine dell'Impero Britannico. Dopo aver eseguito concerti, registrato, ed essere andati in tour quasi ininterrottamente per un periodo di quasi quattro anni, esibendosi pi\u00f9 di 1.400 volte in tutto il mondo, i Beatles tengono il loro ultimo concerto commerciale alla fine del loro tour del 1966 negli Stati Uniti, continuando in seguito a lavorare in studio di registrazione fino al loro scioglimento.\nCome conseguenza dell'evoluzione artistica di ciascun componente del gruppo e della morte di Epstein, alla fine degli anni sessanta il fragile equilibrio all'interno della formazione si sfalda; ne seguono alcune iniziative individuali da parte dei membri della band. Gi\u00e0 nel 1966 McCartney \u00e8 il primo dei quattro a essere coinvolto in progetti al di fuori del gruppo, quando nel 1966 compone la colonna sonora del film \"The Family Way\", che viene in seguito pubblicata in un album omonimo, vincitore dell'Ivor Novello Award per il miglior tema strumentale. McCartney comincia anche a comporre canzoni per altri artisti, tra i quali Mary Hopkin, i Badfinger e la Bonzo Dog Doo-Dah Band e gli viene chiesto di scrivere le canzoni per la produzione di \"As You Like It\" di William Shakespeare, del Royal National Theatre, che per\u00f2 rifiuta. Nel 1968 coproduce la canzone \"I'm the Urban Spaceman\" per la Bonzo Dog Doo-Dah Band, essendo citato come \"Apollo C. Vermouth\" a causa di restrizioni contrattuali.\nMcCartney tenta anche di persuadere Lennon e Harrison a ritornare sul palco, e quando si riuniscono per firmare un nuovo contratto con la Capitol Records suggerisce loro di \"ritornare alle nostre radici\", ma la risposta di Lennon fu: \u00abPenso che tu sia matto!\u00bb.\nNel marzo del 1969 McCartney sposa la fotografa americana Linda Eastman, gi\u00e0 divorziata e con una figlia. Sebbene Lennon lasci il gruppo nel settembre del 1969 e Harrison e Starr facciano lo stesso \u2013 anche se temporaneamente \u2013 in diverse occasioni, \u00e8 McCartney che annuncia pubblicamente, il 10 aprile del 1970, lo scioglimento dei Beatles, appena una settimana prima della pubblicazione del proprio album da solista. I Beatles si sciolgono legalmente il 31 dicembre 1970, quando McCartney intenta una causa agli altri membri della societ\u00e0.\nPaul McCartney ricopre un ruolo fondamentale nell'ascesa e nella fortuna dei Beatles. Grazie alla sua vena melodica \u00e8 di fatto l'autore di molte tra le canzoni pi\u00f9 note e fortunate di tutto il repertorio dei Beatles. Sono sue le famosissime \"Yesterday\" e \"Michelle\" (1965), \"Eleanor Rigby\" e \"Yellow Submarine\" (1966), \"Penny Lane\" e \"She's Leaving Home\" (1967), \"Lady Madonna\" e \"Hey Jude\" (1968), \"Get Back\" (1969), \"Let It Be\" (1970).\nTra il 1962 e il 1970 McCartney pubblica con i Beatles 24 singoli e 13 album, oltre ad altre pubblicazioni per il mercato americano.\nL'esordio da solista (1970).\nL'annuncio della separazione dei Beatles coincide con l'esordio come solista di McCartney, poche settimane prima dell'uscita di \"Let It Be\", ultimo album ufficiale della band. L'album, intitolato semplicemente McCartney, \u00e8 una sorta di LP \"fatto in casa\", che offre diversi brani scritti all'epoca dei Beatles ma mai incisi sugli album del gruppo, tra i quali spiccano \"Maybe I'm Amazed\" e \"Junk\". Il disco, suonato interamente dal solo McCartney coadiuvato per i cori dalla moglie Linda, \u00e8 accolto molto bene dal pubblico ma tiepidamente dalla critica, che apprezzer\u00e0 invece di pi\u00f9 i singoli pubblicati l'anno successivo: \"Another Day\" e \"Uncle Albert/Admiral Halsey\" che arriva in prima posizione nella Billboard Hot 100, ma non l'album \"Ram\", accreditato alla coppia Paul &amp; Linda McCartney e tacciato anch'esso di non essere all'altezza del passato come autore di Paul.\nI Wings (1971-1980).\nGli esordi con il nuovo gruppo.\nDesideroso di tornare a far parte di un gruppo, nell'estate del 1971 McCartney allestisce una prima \"touring band\" con la moglie Linda, il batterista Denny Seiwell (gi\u00e0 sessionman in \"Ram\") e il chitarrista Denny Laine, gi\u00e0 membro dei Moody Blues. Il gruppo \u00e8 battezzato Wings in occasione della pubblicazione di \"Wild Life\" (1971). Il disco di esordio degli Wings delude per\u00f2 la critica.\nAlla fine del 1971, entra in formazione il chitarrista Henry McCullough, gi\u00e0 membro della Grease Band di Joe Cocker, il quale partecipa alle registrazioni del singolo \"Give Ireland Back to the Irish\". La canzone sar\u00e0 per\u00f2 bandita dalla BBC.\nIl difficile esordio dei Wings subisce una svolta decisiva nel corso del 1973, prima con la pubblicazione del fortunato album \"Red Rose Speedway\", che \u00e8 il primo album dei Wings a raggiungere la vetta delle classifiche negli Stati Uniti, e poi con il successo mondiale di \"Live and Let Die\", tema del film \"omonimo\".\n\"Band on the Run\" e gli anni successivi.\nNel corso dell'anno, inoltre, i Wings si esibiscono in una tourn\u00e9e nel Regno Unito. Durante l'estate Seiwell e McCullough lasciano il gruppo. I Wings, ridotti ai soli Paul, Linda e Denny Laine, cominciano le registrazioni di \"Band on the Run\". L'album, uscito nel dicembre del 1973, rimane in classifica per oltre due anni raggiungendo il vertice in Gran Bretagna e Stati Uniti e viene accolto molto positivamente dalla critica.\nNel 1974 i Wings vedono l'ingresso di Jimmy McCulloch e di Geoff Britton, poi sostituito da Joe English durante le registrazioni dell'album \"Venus and Mars\" (1975). Subito dopo il gruppo intraprende un colossale tour mondiale di spettacoli dal vivo, durato oltre un anno e interrotto solo per le registrazioni di un altro top seller, \"Wings at the Speed of Sound\" (1976). Dopo la sua parte americana, \"Wings Over America\", la tourn\u00e9e si conclude verso la fine del 1976 con tre serate londinesi. I momenti migliori degli show saranno poi raccolti sul triplo album dal vivo \"Wings over America\" (1976).\nNel 1977 i Wings hanno una pausa discografica, dopo l'abbandono di Jimmy McCulloch e di Joe English, ma il successivo singolo \"Mull of Kintyre\", ispirato alla tradizione \"folk\" scozzese, diviene il singolo di maggior successo del Regno Unito, arrivando a superare, con oltre due milioni di copie vendute, il record di \"She Loves You\" dei Beatles.\nNella primavera del 1978 segue l'album \"London Town\". L'album, registrato tra il febbraio 1977 e il gennaio 1978 in parte presso gli studi londinesi di Abbey Road e in parte a bordo di alcuni yacht al largo delle Isole Vergini, \u00e8 caratterizzato da sonorit\u00e0 a tinte folk e impiega strumentazione e arrangiamenti particolari.\nAgli inizi del 1979 McCartney firma un contratto per il mercato americano con la casa discografica Columbia. Poi, dopo nuovi arrivi nell'organico dei Wings (Steve Holly e Laurence Juber) il gruppo registra il suo ultimo album: \"Back to the Egg\" (1979). In due brani McCartney schiera una grande formazione di all-star denominata Rockestra.\nGi\u00e0 in tour dal novembre 1979, nel gennaio del 1980, mentre stava per cominciare una serie di concerti in Giappone, McCartney viene arrestato all'aeroporto di Tokyo per possesso di marijuana.\nQuattro mesi dopo, decide di ripresentarsi al pubblico in versione \"solo\" concludendo il ciclo ideale iniziatosi dieci anni prima con \"McCartney\". Nell'album \"McCartney II\" (1980), l'artista suona infatti di nuovo tutti gli strumenti, questa volta dando enfasi ai sintetizzatori invece che alle chitarre. I singoli \"Coming Up\" e \"Waterfalls\" furono hit in Gran Bretagna e negli Stati Uniti.\nDopo la morte di Lennon, McCartney per un certo periodo decide di non tenere concerti. Spiegher\u00e0 in seguito che la causa della sua scelta era la sua paura di essere \"il prossimo\" a essere assassinato. Questo determiner\u00e0 un disaccordo con Denny Laine, il quale, al contrario, desiderava continuare le esibizioni e che nell'aprile 1981 lascer\u00e0 i Wings. Subito dopo McCartney scioglie il gruppo.\nAnni ottanta: collaborazioni, concerti benefici e ritorno alle origini.\n\"Tug of War\" e \"Pipes of Peace\".\nCon gli album \"Tug of War\", del 1982 e \"Pipes of Peace\" del 1983 riprende la collaborazione con Ringo Starr e George Martin raggiungendo di nuovo l'apice delle classifiche, come pure con i singoli dello stesso periodo: \"Ebony and Ivory\" in duetto con Stevie Wonder, \"The Girl Is Mine\", e \"Say Say Say\", con Michael Jackson.\nAltri album e progetti.\nRilanciato al \"top\" delle classifiche mondiali, McCartney nel 1984 esordisce anche come sceneggiatore con il film \"Give My Regards to Broad Street\", di cui fu anche protagonista. La colonna sonora entrer\u00e0 nella top 10 di Gran Bretagna e Stati Uniti, trainata dal successo della ballata \"No More Lonely Nights\", ma il film non avr\u00e0 successo n\u00e9 commerciale n\u00e9 di critica. Sempre nel 1984, McCartney pubblica \"We All Stand Together\", per il film animato \"Rupert and the Frog Song\".\nIl 13 luglio 1985 McCartney partecipa al Live Aid con \"Let It Be\" eseguita da solo al pianoforte e raggiunto al termine del brano da Bob Geldof, David Bowie, Pete Townshend e Alison Moyet. Del 1985 \u00e8 anche la canzone \"Spies Like Us\" colonna sonora del film \"Spie come noi\" con Dan Aykroyd e Chevy Chase.\nNel tentativo di dare alla propria musica un sound pi\u00f9 contemporaneo per l'album \"Press to Play\" (1986) McCartney si affida al produttore Hugh Padgham e alla collaborazione di Eric Stewart, Pete Townshend, Phil Collins e Carlos Alomar. Nonostante ci\u00f2, l'album, pur ricevendo le migliori critiche degli ultimi anni per McCartney, \u00e8 il meno venduto della sua carriera da solista, arrivando all'ottavo posto in Gran Bretagna, ma non oltre il 30\u00ba negli Stati Uniti. Anche i singoli \"Press\", \"Pretty Little Head\" e \"Only Love Remains\" non hanno fortuna nelle vendite.\nNel frattempo, l'artista comincia una serie di nostalgiche sessioni di registrazione che lo vedranno impegnato con Mick Green, Nick Garvey, Henry Spinetti, Chris Whitten e Mickey Gallagher: il materiale, costituito da vecchi standard del rock and roll, viene inizialmente pubblicato in parte su due EP. Alla fine del 1987 pubblica l'antologia \"All the Best!\" contenente il brano inedito \"Once Upon a Long Ago\".\nI vecchi standard registrati a inizio '87 saranno poi recuperati per intero e pubblicati su \"\u0421\u043d\u043e\u0432\u0430 \u0432 \u0421\u0421\u0421\u0420\" (1988), primo album di musica rock occidentale dedicato esclusivamente al mercato sovietico. Al clamore suscitato dall'improvvisa \"svolta a est\", si accompagner\u00e0 in seguito la curiosit\u00e0 per il sodalizio artistico con Elvis Costello, primo partner dell'ex-Beatle dopo John Lennon. I due scrivono insieme sette canzoni, distribuite fra il singolo \"Once Upon a Long Ago\" (McCartney, 1987), l'album \"Spike\" (Costello, 1989) e \"Flowers in the Dirt\" (1989).\nIl 24 febbraio 1988 \u00e8 ospite al Festival di Sanremo.\nNel maggio 1989, qualche settimana prima dell'uscita del disco, McCartney partecipa con Gerry Marsden, Holly Johnson e altri musicisti di Liverpool a un 45 giri benefico per le vittime della strage di Hillsborough. La canzone scelta per il lato A \u00e8 il vecchio inno beat \"Ferry 'Cross The Mersey\", di Gerry and the Pacemakers, che torna cos\u00ec al primo posto della classifica inglese ventiquattro anni dopo la versione originale.\nAnni novanta.\nIl tour mondiale, \"Anthology\" e la morte di Linda.\nMcCartney comincia il nuovo decennio nel pieno del suo primo tour dopo la morte di Lennon: \"The Paul McCartney World Tour\", avviato nell'autunno del 1989 con una formazione comprendente la moglie Linda, Robbie McIntosh, Hamish Stuart, Paul \"Wix\" Wickens e Chris Whitten. Sebbene promuovesse l'album \"Flowers in the Dirt\", nei 104 concerti tenuti in Europa (tra cui alcune date in Italia), America e Giappone, incluse numerose canzoni dei Beatles, per la prima volta dall'avvio della sua carriera solista. Nell'esibizione di Liverpool l'artista esegue tra l'altro un medley dedicato a John Lennon (composto da \"Help!\", \"Strawberry Fields Forever\" e \"Give Peace a Chance\"). Il tour sar\u00e0 documentato da \"Tripping the Live Fantastic\" (1990), doppio album dal vivo composto in gran parte dal repertorio dei Beatles.\nIl 15 gennaio 1991 registra per la seconda stagione di \"MTV Unplugged\" un concerto acustico in cui eseguir\u00e0 cover di vecchi classici (\"Be Bop a Lula\", \"San Francisco Bay Blues\") e brani originali, compresa la sua prima composizione in assoluto, \"I Lost My Little Girl\", scritta all'et\u00e0 di quattordici anni. Il tutto viene poi pubblicato nell'album \"Unplugged - The Official Bootleg\", il cui successo convince altri artisti a fare altrettanto negli anni seguenti.\nIl 5 giugno 1991, durante il corso del tour per l'album \"Unplugged\", si ritrova a Napoli per assistere a un concerto al teatro Tenda Palapartenope; il promoter di quella serata, tal Mimmo D'Alessandro, pensando di fargli cosa gradita gli regala la maglia numero 10 di Diego Armando Maradona, oggetto di culto per i tifosi napoletani ma non tanto per gli inglesi, vista la beffa ricevuta durante i mondiali di calcio di Messico '86 proprio per mano del \"Pibe de Oro\", ma si conferma \"sir\" quando la indossa con malcelato disagio.\nDel 1993 \u00e8 l'album \"Off the Ground\", in cui proseguono alcune collaborazioni prestigiose: Elvis Costello (\"Mistress and Maid\" e \"The Lovers That Never Were\" sono i due frutti della ritrovata intesa), Carl Davis e George Martin. Segue un nuovo tour mondiale (\"The New World Tour\") e l'album \"Paul Is Live\" (1993).\nDopo il Tour del 1993 McCartney si impegna con Harrison e Starr nel progetto \"Anthology\" dei Beatles, che porter\u00e0 a una serie di documentari e a tre album doppi di registrazioni inedite sia di studio sia \"live\". In questa occasione incide con gli altri due Beatles superstiti due pezzi, aggiungendo musica e parti vocali a registrazioni di prova di Lennon risalenti agli anni settanta: \"Free as a Bird\" fu pubblicato in \"Anthology 1\" (1995), e \"Real Love\" in \"Anthology 2\" (1996).\nAll'inizio del 1997 McCartney \u00e8 stato insignito del titolo di Cavaliere (\"Sir\") dalla regina Elisabetta II, quindi ha pubblicato il nuovo album \"Flaming Pie\". L'album ha seguito il canovaccio di \"McCartney\" (1970) e \"McCartney II\" (1980), in quanto \u00e8 stato inciso pressoch\u00e9 in solitudine anche se non sono mancate partecipazioni di amici come Ringo Starr, George Martin, Steve Miller, Jeff Lynne e naturalmente della moglie Linda. Il lavoro \u00e8 una sorta di \"piccola enciclopedia\" dell'intera produzione di McCartney che riesce a passare indifferentemente da ballate \"rock\" (\"Young Boy\", \"Used to Be Bad\") a brani con orchestra (\"Beautiful Night\") fino a escursioni \"folk\" (\"Calico Skies\").\nMcCartney ha poi realizzato \"Rushes\" I e II (1997-1998), due progetti sperimentali sotto lo pseudonimo The Fireman che avrebbe dovuto tenerne nascosta l'identit\u00e0. Questi lavori hanno rivelato il suo lato pi\u00f9 sperimentale, alle prese con musica strumentale in chiave elettronica.\nAlla fine del 1997 \u00e8 stato pubblicato il libro \"Paul McCartney: Many Years from Now\", in cui McCartney confida al giornalista Barry Miles, in cinque anni di interviste, tutti i ricordi della sua vita (come enfatizza il sottotitolo dell'edizione italiana).\nIl 17 aprile 1998 Linda McCartney muore in seguito all'aggravarsi del cancro che le era stato diagnosticato nel 1995. McCartney abbandon\u00f2 momentaneamente ogni attivit\u00e0 musicale.\nNel 1999 McCartney esordisce come pittore, con un'esibizione di suoi quadri a Monaco di Baviera e poi in altri paesi. Nell'autunno del 1999, torna alla musica con l'album \"Run Devil Run\", una raccolta di sue interpretazioni di classici del rock 'n' roll anni cinquanta, alle quali l'autore aggiunge tre nuove canzoni sullo stesso stile, composte per l'occasione. Di grande rilievo i musicisti che lo accompagnano in questa avventura: ancora una volta David Gilmour e Ian Paice. Con la stessa band di \"Run Devil Run\", McCartney torna per una sola data a suonare nel glorioso Cavern Club di Liverpool, che lo aveva visto protagonista nei primi anni dei Beatles: dall'esibizione fu ricavato un DVD, \"Live at the Cavern Club\".\nMusica colta.\nGli anni novanta vedono Paul McCartney muovere i primi passi anche nella musica colta orchestrale, parallelamente alla sua attivit\u00e0 nella musica pop. Nel 1991 la Royal Liverpool Philharmonic Society commissiona a McCartney un pezzo musicale per celebrare il suo 150\u00ba anniversario. McCartney quindi, con la collaborazione del direttore d'orchestra americano Carl Davis scrive la sua prima opera colta: \"Paul McCartney's Liverpool Oratorio\". La prima assoluta dell\"'Oratorio\" \u00e8 tenuta nella Cattedrale di Liverpool (dal cui coro McCartney era stato respinto all'et\u00e0 di undici anni) e in seguito \u00e8 eseguita alla Carnegie Hall di New York.\nIl 14 ottobre 1997, l'ex-Beatle ripete l'esperimento di \"Liverpool Oratorio\" presentando alla Royal Albert Hall di Londra con grande successo l'opera \"Standing Stone\", \"pi\u00e8ce\" colta commissionatagli dalla EMI per celebrare i 100 anni dell'etichetta.\nIl decennio si conclude con un'altra escursione nella musica colta, \"Working Classical\" (1999), divisa tra brevi composizioni eseguite da un quartetto d'archi e brani di pi\u00f9 ampio respiro registrati con la London Symphony Orchestra.\nNell'ottobre del 2006, McCartney pubblica un nuovo lavoro classico, intitolato \"Ecce Cor Meum\", la cui composizione ha richiesto quasi dieci anni; l'opera \u00e8 stata dedicata alla memoria della prima moglie Linda.\nAnni duemila.\nNel 2001, McCartney \u00e8 tra i promotori del concerto-evento \"The Concert for New York City\", in memoria delle vittime dell'attacco terroristico dell'11 settembre. Per l'occasione, compone una nuova canzone, \"Freedom\", pubblicata qualche mese dopo sul nuovo album pop di inediti (il primo dopo \"Flaming Pie\") intitolato \"Driving Rain\". Registrato in America e condotto su buoni livelli compositivi, l'album sembra richiamare, per alcuni aspetti, l'album \"Ram\" e il primo periodo con i Wings.Nell'aprile del 2002, McCartney inizia, a quasi dieci anni di distanza dall'ultima tourn\u00e9e, un tour mondiale di grande successo: partito in America (\"Driving USA\" e \"Back in the US\"), il tour ha toccato il Messico, il Giappone, l'Europa (2003, \"Back in the World\", 2004, \"04 Summer tour\"), per poi concludersi nuovamente negli Stati Uniti nell'inverno del 2005 (\"US Tour\"). McCartney ha riproposto buona parte del repertorio dei Beatles e degli Wings, nonch\u00e9 della sua carriera da solista. La lunga tourn\u00e9e ha portato alla pubblicazione di un album live (pubblicato come \"Back in the US\" negli Stati Uniti, e come \"Back in the World\" nel resto del mondo) e di un DVD live (\"Back in the US (DVD)\"). La band che lo ha accompagnato negli spettacoli dal vivo era composta da Abe Laboriel Jr. (batteria, gi\u00e0 con Sting), Paul \"Wix\" Wickens (tastiere, gi\u00e0 con McCartney nei tour del 1989 e 1993), Rusty Anderson (chitarra solista) e Brian Ray (chitarra ritmica/basso).\nSempre nel 2002, Paul McCartney sposa l'ex modella Heather Mills, dalla quale ha avuto una figlia (Beatrice), e da cui ha annunciato la sua separazione nel maggio del 2006. Al termine di una feroce battaglia legale tra McCartney e la Mills per la divisione dell'enorme patrimonio del cantante, stimato in oltre 850 milioni di sterline, e per l'affidamento della figlia, il 17 febbraio 2008 il suo legale ha annunciato che McCartney ha deciso di accordare all'ex moglie il pagamento di 65 milioni di sterline.\nNel 2003, nel corso del Tour \"Back in the World\", McCartney si esibisce il 10 e l'11 maggio a Roma per il Telecomcerto. Il primo dei concerti viene realizzato all'interno del Colosseo davanti a soli 300 fortunati spettatori. Il secondo dei concerti, gratuito, ebbe invece 500.000 spettatori.\nSempre nel maggio del 2003, McCartney si esibisce a Mosca ponendo fine a un embargo musicale instaurato nei confronti dei Beatles negli anni sessanta dal regime comunista, timoroso dei possibili effetti dello sbarco in terra russa dei \"fab four\". Un anno dopo, nel maggio del 2004, McCartney torna in Russia, in occasione di un concerto a San Pietroburgo.\nNel settembre del 2005, McCartney pubblica un nuovo album di inediti \"Chaos and Creation in the Backyard\", le cui sonorit\u00e0 richiamo fortemente lo stile dei Beatles. Come gi\u00e0 avvenuto in \"Flaming Pie\", anche in \"Chaos and Creation\" McCartney suona praticamente tutti gli strumenti presenti nella registrazione. Il produttore dell'album \u00e8 Nigel Godrich (gi\u00e0 con i Radiohead).\nIl 22 marzo 2007, McCartney annuncia il passaggio alla neonata casa discografica Hear Music Starbucks Entertainment- Starbucks Entertainment, abbandonando cos\u00ec la casa discografica EMI dopo 45 anni di sodalizio e collaborazione. Il 4 giugno viene pubblicato il suo nuovo album, \"Memory Almost Full\", anticipato dal singolo \"Dance Tonight\". Il videoclip di quest'ultimo, diretto da Michel Gondry, e in cui appare l'attrice Natalie Portman, \u00e8 utilizzato dalla Apple nello spot del nuovo iPod, che vede lo stesso McCartney protagonista.\nIl 6 novembre 2008 Paul McCartney partecipa alla consegna dei premi musicali Mtv Europe, ove \u00e8 premiato nella sua citt\u00e0 natale, Liverpool, tra le acclamazioni dei migliaia di fan presenti.\nL'ex beatle \u00e8 stato nominato e premiato come Ultimate Legend (\"leggenda definitiva\") alla quindicesima edizione del premio Mtv, uno degli eventi pi\u00f9 importanti per la musica pop. \u00abQuesto \u00e8 l'uomo che ha inventato il mio lavoro\u00bb, ha detto Bono, leader degli U2, presentando McCartney e dando risalto al suo fondamentale apporto alla musica contemporanea.\nNel novembre del 2008, tornando a rivestire dopo circa dieci anni i panni di The Fireman, McCartney pubblica l'album \"Electric Arguments\". Il lavoro ha ripreso alcune delle atmosfere gi\u00e0 sperimentate nei precedenti lavori dei Fireman, elaborate per\u00f2 con una vena maggiormente melodica e con l'aggiunta di parole alla musica. L'album \u00e8 stato composto e realizzato in tredici giorni (uno per canzone) e registrato nello studio di registrazione personale di McCartney nel Sussex.\nIl 27 giugno 2009 Paul McCartney \u00e8 stato ospite al concerto di Neil Young all'Hyde Park di Londra duettando con Neil nella canzone \"A Day in the Life\" dei Beatles.\nAnni duemiladieci.\nNel 2010 scrive la canzone \"I Want to Come Home\" insieme con Dario Marianelli, il quale ha scritto l'arrangiamento per orchestra, per il film \"Stanno tutti bene\".\nIl 1\u00ba giugno 2010 Paul McCartney ha ricevuto il \"Gershwin Award\" dalla Biblioteca del Congresso di Washington. Il riconoscimento \u00e8 per l'insieme delle sue opere sia da autore sia da scrittore e interprete di canzoni popolari. Il premio, consegnatogli da Barack Obama, \u00e8 stato attribuito in precedenza a nomi come Paul Simon e Stevie Wonder. \u00c8 la prima volta che viene assegnato a un artista non americano.Il 27 giugno dello stesso anno McCartney ha preso parte al concerto Hard Rock Calling presso l'Hyde Park di Londra come artista principale del Main Stage del festival. Durante la serata, l'ex-Beatle ha eseguito buona parte dei suoi successi solisti dell'epoca beatlesiana e dell'epoca dei Wings.\nIl 26 e il 27 novembre 2011 si \u00e8 esibito all'Unipol Arena di Casalecchio di Reno, nelle vicinanze di Bologna; e al \"Palaforum\" di Assago, a Milano, come date italiane del suo \"On the Run Tour\".\nIl 6 febbraio 2012 Paul McCartney pubblica \"Kisses on the Bottom\", album di cover e con due inediti di sapore jazzistico anni venti e trenta. L'album vede le grandi collaborazioni di Paul con Stevie Wonder, che replica il successo avuto 30 anni prima con Ebony and Ivory (1982), nell'inedito \"Only Our Hearts\", e Eric Clapton nell'inedito \"My Valentine\" e in \"Get Yourself Another Fool\". Il brano \"My Valentine\", scritto da Paul, \u00e8 il brano pi\u00f9 pubblicizzato e che ha ricevuto il maggior successo dell'intero album; si tratta di una ballata dedicata all'attuale moglie Nancy, riproposta spesso nei live successivi all'uscita dell'album. Il videoclip del brano vede protagonisti due importanti attori come Natalie Portman, come in \"Dance Tonight\" del 2007, e Johnny Depp.\nLa sera del 4 giugno 2012 si \u00e8 esibito come ultimo artista in un grande concerto organizzato davanti a Buckingham Palace, durante le celebrazioni del giubileo di diamante della regina Elisabetta II, in occasione del suo 60\u00ba anno di regno.\nIl 28 luglio 2012 si \u00e8 esibito allo Stadio Olimpico di Londra chiudendo la cerimonia di apertura dei Giochi della XXX Olimpiade, suonando \"Hey Jude\".\nIl 12 dicembre 2012 si \u00e8 esibito in una inedita e molto curiosa performance come front-man dei membri superstiti dei Nirvana durante il concerto dedicato alle vittime dell'uragano Sandy a New York, con un pezzo inedito intitolato \"Cut Me Some Slack\", successivamente inserita in \"\", colonna sonora del film diretto da Grohl, \"Sound City\". A sua detta, fino a poche ore prima del concerto non si era nemmeno reso conto che stesse andando a ricoprire di fatto, anche se solo per una volta, il ruolo che fu fino a 18 anni prima di Kurt Cobain, poich\u00e9 Dave Grohl si era limitato a dirgli che doveva suonare con alcuni suoi vecchi amici.\nIl 2013 \u00e8 un anno che vede il baronetto girare nuovamente il mondo insieme con la sua collaudata band, con una nuova tourn\u00e9e: l\"'Out There! Tour\". Questo nuovo tour ha previsto anche una data italiana, all'Arena di Verona il 25 giugno 2013.\nIl 14 ottobre 2013 Paul pubblica un nuovo album di inediti, New, di genere pop-rock e ben 6 anni dopo Memory Almost Full. L'uscita dell'album viene anticipata da varie improvvisazioni live, soprattutto a Londra e New York, e dall'uscita, il 29 agosto 2013, del primo singolo estratto, l'omonima New. Dal medesimo album \u00e8 uscito il 24 ottobre 2013 il secondo singolo, \"Queenie Eye\". L'album, che ha visto la collaborazione di ben quattro produttori discografici diversi, Giles Martin (figlio di George Martin, storico produttore dei Beatles), Mark Ronson, Ethan Johns e Paul Epworth, ha ricevuto opinioni molto positive sia dalla critica sia da molti colleghi musicisti.\nIl 26 gennaio 2014 ha vinto un \"Grammy Award\" per la \"miglior canzone rock\" con il pezzo \"Cut Me Some Slack\", suonato con i membri rimanenti dei Nirvana. Per l'occasione \u00e8 stato coinvolto nella celebrazione del 50\u00ba anniversario dello sbarco dei Beatles in America: si \u00e8 consumata infatti in quell'occasione la riunione tra i due membri superstiti della storica band di Liverpool, Paul McCartney e Ringo Starr; i due hanno duettato in \"Queenie Eye\", ultimo singolo di Paul. I due ex Beatles si sono nuovamente esibiti insieme il giorno successivo, in occasione del \"The Night That Changed America: A Grammy Salute to The Beatles\", programma mandato in onda il 7 febbraio 2014 dalla CBS per celebrare il 50\u00ba anniversario del primo spettacolo dei Beatles all\"'Ed Sullivan Show\". In quella serata, in cui si sono esibiti tra gli altri i Maroon 5, Stevie Wonder, Jeff Lynne, Joe Walsh, Katy Perry, Eurythmics, Alicia Keys, John Legend e Dave Grohl, interpretando alcuni brani della band inglese, Paul e Ringo hanno suonato insieme \"With a Little Help from My Friends\" e \"Hey Jude\".\nIl 9 marzo 2014 Paul annuncia l'intenzione di tornare in tourn\u00e9e nel corso dell'anno, ufficializzando la prima data il 21 aprile 2014 a Santiago in Cile come prosecuzione del suo \"Out There! Tour\" dell'anno precedente. Il 13 marzo successivo aggiunge tre date, sempre in Sud America: il 25 aprile a Lima (Per\u00f9, il 28 aprile a Quito (Ecuador) e 1\u00ba maggio a San Jos\u00e9 (Costa Rica).\nNel 2014 Paul collabora con la Bungie e l'Activision componendo gran parte della colonna sonora del videogioco \"Destiny\", per la quale scrive e incide il brano inedito \"Hope for the Future\", inserito nei titoli di coda del videogioco. Nello stesso anno collabora con Kanye West al singolo \"Only One\", pubblicato il 31 dicembre.\nIl 23 gennaio 2015 esce il nuovo singolo di Rihanna, \"FourFiveSeconds\", che vede la collaborazione di Paul McCartney e Kanye West, i quali poi si esibiscono l'8 febbraio con quest'ultima canzone durante i Grammy Awards.\nil 4 maggio 2018 viene nominato \"compagno d'onore\" (\"Companion of Honour\") dalla regina Elisabetta II.\nIl 7 settembre 2018 \u00e8 uscito l'album \"Egypt Station\", pubblicizzato nei mesi precedenti da piccoli spettacoli a sorpresa in varie citt\u00e0 britanniche e non. L'ultimo tra questi spettacoli si \u00e8 tenuto alla Grand Central Station di New York proprio il 7 settembre.\nStrumentazione.\nPaul McCartney \u00e8 un musicista polistrumentista: predilige il basso e il pianoforte, ma suona anche la chitarra, l'organo, il mellotron, il contrabbasso, \u00e8 un abile batterista, flautista, trombettista e, principalmente durante le esibizioni live, suona anche l'ukulele e il mandolino.\nSegue una lista degli strumenti suonati nel corso degli anni da Paul McCartney:\nSuccessi artistici.\nEx membro dei Beatles (1960-1970) e dei Wings (1971-1979), McCartney ha in seguito avuto una brillante carriera sia da solista sia partecipando a varie collaborazioni artistiche (ad esempio con Stevie Wonder, Michael Jackson, Elvis Costello e Youth per il duo The Fireman) ed \u00e8 considerato uno dei compositori di maggior successo nella storia della musica pop e rock.\nMcCartney compare nel Guinness dei primati come uno tra i musicisti e compositori di maggior successo nella storia della musica pop, con 60 dischi d'oro e 100 milioni di singoli venduti. La canzone \"Yesterday\" \u00e8 anch'essa nel Guinness come la canzone pi\u00f9 eseguita della storia: pi\u00f9 di sette milioni di volte solo nelle TV e nelle radio degli Stati Uniti. Il singolo degli Wings del 1977, \"Mull of Kintyre\", \u00e8 stato il primo singolo a superare due milioni di copie vendute nel Regno Unito e rimase il singolo pi\u00f9 venduto in Inghilterra, esclusi quelli di beneficenza, fino al 1984 quando il record fu superato da \"Do They Know It's Christmas?\", eseguito dalla Band Aid, alla quale partecipava comunque anche McCartney.\nLa sua compagnia, \"MPL Communications\", possiede i diritti d'autore di pi\u00f9 di tremila canzoni, tra cui l'intero catalogo di Buddy Holly, insieme ai diritti cinematografici di musical come \"Guys and Dolls\", \"Grease\" e \"A Chorus Line\". I diritti delle canzoni che McCartney aveva scritto con John Lennon per i Beatles furono acquistati per il 25% del totale da Michael Jackson nel 1985. Successivamente il catalogo del gruppo venne fuso al catalogo della Sony, dando vita a uno dei cataloghi musicali pi\u00f9 corposi del mondo, l\"'ATV Music Publishing\". McCartney risulta inoltre il musicista pi\u00f9 ricco: nel 2002 il suo patrimonio venne valutato in 2 miliardi di euro.\nA met\u00e0 degli anni novanta, McCartney intervenne per salvare la sua vecchia scuola superiore dalla condizione di abbandono in cui versava, convertendola nel \"Liverpool Institute for Performing Arts\" (LIPA), un istituto con scopi di formazione artistica e teatrale.\nL'11 marzo 1997 McCartney \u00e8 insignito dell'onorificenza del Cavalierato dalla Regina Elisabetta II per i suoi meriti discografici. I 60 dischi d'oro e gli oltre 100 milioni di copie vendute hanno portato un importantissimo contributo all'industria discografica inglese.\nL'8 settembre 2012 \u00e8 stato decorato con la \"Legion d'Onore\" nel salone dell'Eliseo, a Parigi, dal Capo dello Stato francese Fran\u00e7ois Hollande \u00abper l'intera sua opera\u00bb, ha dichiarato l\"'Eliseo\" in una breve nota.\nIl 26 febbraio 2014, presso la 02 Academy Brixton di Londra, McCartney \u00e8 stato nominato \"Songwriter's Songwriter\", premio speciale istituito dall'NME. Il nome di Macca \u00e8 stato menzionato \"dai suoi colleghi\" e Mike Williams, il direttore del settimanale musicale britannico, ha affermato: \"Abbiamo parlato con i maggiori musicisti e ci hanno detto tutti: datelo a Paul McCartney, \u00e8 il pi\u00f9 grande compositore del mondo. \u00c8 giusto festeggiare lo straordinario talento di Paul, e sono onoratissimo che l'NME gli stia per dare questo speciale premio Songwriter's Songwriter\".\nVita privata, interessi e relazioni personali.\nRelazioni personali.\nJane Asher (1963-1968).\nMcCartney conobbe l'attrice britannica Jane Asher il 18 aprile 1963, quando un fotografo le chiese di posare con lui a un'esibizione dei Beatles alla Royal Albert Hall di Londra. I due ebbero una relazione e Paul convisse con la Asher nella casa dei genitori di lei in \"Wimpole Street\" a Londra, dove visse per circa tre anni prima che la coppia si trasferisse in una casa di propriet\u00e0 di McCartney a St John's Wood. Compose anche diverse canzoni durante la sua permanenza dagli Asher, compresa \"Yesterday\", e diverse furono ispirate dalla stessa Jane, come \"And I Love Her\", \"You Won't See Me, We Can Work It Out,\" \"I'm Looking Through You\". In questo periodo aiut\u00f2 anche il fratello di Jane, Peter, a lanciare il suo duo folk Peter &amp; Gordon scrivendo alcune canzoni per loro di grande successo. La relazione dur\u00f2 cinque anni ed era in previsione il matrimonio, ma la Asher ruppe il fidanzamento per le continue infedelt\u00e0 di Paul, in particolare quando scopr\u00ec McCartney a letto con un'altra donna, Francie Schwartz.\nLinda Eastman (1969-1998).\nNel 1969, McCartney spos\u00f2 la fotografa americana Linda Eastman (24 settembre 1941 - 17 aprile 1998), che \"gli diede la forza e il coraggio di riprendere a lavorare\" dopo la rottura dei Beatles. I due si erano conosciuti nel 1967 a un concerto di Georgie Fame, mentre Linda era impegnata in Gran Bretagna in un servizio fotografico sui musicisti della \"Swinging London\". Entrambi vegetariani, sostennero l'organizzazione per i diritti degli animali People for the Ethical Treatment of Animals (PETA). Oltre alla figlia di Linda, Heather (31 dicembre 1962), che venne adottata da Paul, ebbero durante il matrimonio tre figli: Mary (28 agosto 1969), Stella (13 settembre 1971) e James (12 settembre 1977). Il matrimonio dur\u00f2 fino alla morte di Linda.\nHeather Mills (2002-2006).\nNel 2002, McCartney ha sposato Heather Mills, ex-modella e attivista umanitaria. Nel 2003 la coppia ebbe una figlia, Beatrice. Segu\u00ec la separazione nel 2006 e nel 2008 il divorzio. Il divorzio ebbe grande risalto mediatico, oltre che per la popolarit\u00e0 di McCartney, per le richieste economiche di Mills (125 milioni di sterline), per le gravi accuse rivolte contro McCartney e per lo svolgimento delle udienze (nell'ultima udienza Mills rovesci\u00f2 una caraffa d'acqua sull'avvocato di McCartney).\nAl termine, il giudice, accordando 24.3 milioni di sterline a Mills, defin\u00ec la testimonianza di McCartney \"coerente, accurata e onesta\", mentre quella della Mills per gran parte \"incoerente, inaccurata\" e \"meno che candida\".\nNancy Shevell (2007-presente).\nDal 2007 i giornali hanno reso pubblica la relazione tra McCartney e Nancy Shevell, membro del consiglio di amministrazione della \"New York Metropolitan Transportation Authority\".\nIl 6 maggio 2011 Paul ha dichiarato l'intenzione di sposare Nancy Shevell e il successivo 9 ottobre\u00a0\u2013 data in cui ricorre il 71\u00ba compleanno di John Lennon\u00a0\u2013 il matrimonio \u00e8 stato celebrato al \"Westminster Register Office\" di Londra, lo stesso dove nel 1969 Paul spos\u00f2 Linda, morta nel 1998 per un cancro. Alla sobria cerimonia hanno partecipato pochi ospiti tra amici e familiari, fra i quali Ringo Starr e i figli di Paul, la cui secondogenita Stella ha disegnato l'abito della sposa.\nRapporti con gli altri ex membri.\nJohn Lennon.\nCon John Lennon, Paul instaur\u00f2 tra la fine degli anni cinquanta, cio\u00e8 dai tempi dei Quarrymen, alla fine degli anni sessanta, una delle pi\u00f9 floride e prolifiche collaborazioni di compositori della storia: Lennon-McCartney. Il loro rapporto fu molto stretto e intimo, soprattutto nei primi anni, il che port\u00f2 i due a lavorare fianco a fianco anche nella composizione delle canzoni. Componevano infatti scambiandosi proposte e idee, finch\u00e9 la canzone non veniva fuori. Alla fine degli anni sessanta, le continue liti e tensioni all'interno del gruppo, che portarono inevitabilmente allo scioglimento dello stesso, allontanarono sempre di pi\u00f9 i due. Fino alla separazione, avvenuta pubblicamente nell'aprile 1970, in coincidenza con lo scioglimento dei Beatles.\nL'ultima volta che suon\u00f2 con Lennon fu nel 1974 (quattro anni dopo lo scioglimento dei Beatles) in una sessione in uno studio di Los Angeles. Le registrazioni di questa session sono state raccolte in un bootleg album: \"A Toot and a Snore in '74\".\nSecondo quanto affermato da Lennon in un'intervista del 1980, l'ultima volta che i due si videro fu nel 1976, quando Paul si present\u00f2 improvvisamente a casa sua. In quell'occasione, mentre guardavano il Saturday Night Live alla televisione, il presentatore della trasmissione invit\u00f2 in studio gli ex componenti dei Beatles in cambio di una somma di denaro. I due furono tentati di presentarsi allo studio, posto nelle vicinanze della casa di Lennon, ma desistettero per la stanchezza. Da quell'episodio \u00e8 tratto il film \"Two of Us\" di Michael Lindsay-Hogg, gi\u00e0 regista di \"Let It Be\".\nMcCartney durante i suoi concerti ancora oggi dedica sempre un momento al ricordo del suo vecchio amico John, durante il quale canta una sua canzone o gliene dedica una, ed \u00e8 spesso visibilmente commosso (fra tutte, \"Here Today\").\nGeorge Harrison.\nIl rapporto con George \u00e8 stato, per certi versi, come quello che un fratello maggiore ha nei confronti del pi\u00f9 giovane della famiglia. Paul, infatti, si \u00e8 spesso rivelato molto protettivo nei confronti dell'amico Harrison e allo stesso tempo poco attento a considerarne l'alta cifra stilistica, come quest'ultimo avrebbe giustamente meritato. Nel corso delle tante sessioni di registrazione in studio, George \u00e8 sempre apparso come l'autore solitario, spesso slegato dallo stile compositivo dei Beatles; Lennon/McCartney rappresentavano una coppia formidabile di autori che scrivevano canzoni insieme, sin dalle origini della band, mentre Harrison esordiva timidamente come tale, in poche occasioni e, almeno agli inizi, mai con gli stessi risultati dei suoi pi\u00f9 gettonati compagni. Solo nella fase matura dei Beatles, la figura di Harrison, di compositore a tuttotondo, emerger\u00e0 con prepotenza e originalit\u00e0 all'interno del gruppo e far\u00e0 ricredere l'amico Paul sulle sue reali qualit\u00e0 di musicista.\nDopo lo scioglimento dei Beatles, i due continueranno a collaborare, soprattutto nei primi anni ottanta e dopo la morte di Lennon, alla realizzazione del singolo \"All Those Years Ago\". George e Paul si incontreranno successivamente negli anni novanta, nell'ambito del progetto \"Anthology\".\nPaul ha contribuito anche alla realizzazione del film biografico, sulla vita di George, Living in the Material World di Martin Scorsese, uscito nel 2011.\nMcCartney, come accade per Lennon, nei suoi concerti dedica sempre un momento molto commovente al ricordo del suo vecchio compagno George, nel quale gli dedica \"Something\".\nRingo Starr.\nPaul e Ringo sono sempre stati in buoni rapporti, sia ai tempi dei Beatles sia dopo lo scioglimento del gruppo. Diverse sono state, nel corso degli anni, le collaborazioni dei due ex Beatles; da ricordare sono la presenza di Ringo negli album di Paul come Tug of War o Flaming Pie, oppure nel film Give My Regards to Broad Street e molte altre ancora.\nPaul rimane tutt'oggi in ottimi rapporti con l'ex Beatle Ringo, anche perch\u00e9 le mogli di entrambi i musicisti sono diventate molto amiche.\nIn occasione dell'uscita del gioco \"The Beatles Rock Band\", i due hanno partecipato alla presentazione al convegno E3 tenutosi nel 2009 a Los Angeles.\nIl 9 ottobre del 2011 Starr venne invitato all'ultimo matrimonio di McCartney.\nIl 26 e 27 gennaio 2014 i due si ritrovano di nuovo fianco a fianco su un palcoscenico per festeggiare il 50\u00ba anniversario dello sbarco dei Beatles in America.\nIl 16 dicembre 2018 durante la tappa londinese del suo tour alla O2 Arena chiama a sorpresa sul palco Ronnie Wood e Ringo Starr per suonare \"Get Back\"\nIl 15 luglio 2019 al Dodger Stadium di Los Angeles (ultima tappa del tour), Paul chiama a sorpresa Ringo Starr sul palco per suonare \"Sgt. Pepper (reprise) e Helter Skelter\".\nTour e concerti.\nWings\nSolista\nRappresentazioni classiche\nPID - Paul is dead.\nSecondo una famosissima leggenda metropolitana, McCartney sarebbe morto in un incidente stradale la sera del 9 novembre 1966 e sostituito da un suo sosia reclutato dai Beatles all'epoca. Molti indizi sull'eventuale morte di Paul sarebbero presenti in alcune canzoni sotto forma di messaggi subliminali, udibili ascoltando alcune loro canzoni al contrario, mentre altre allusioni si troverebbero nelle copertine dei dischi.\nDoppiatori italiani.\nNelle sue apparizioni cinematografiche come attore, McCartney \u00e8 sempre stato doppiato (anche nel film d'animazione) dal doppiatore italiano Massimo Turci, altri doppiatori sono:"}
{"id": "53904", "revid": "124972251", "url": "https://it.wikipedia.org/wiki?curid=53904", "title": "Golden Globe per il miglior film drammatico", "text": "Il Golden Globe per il miglior film drammatico viene assegnato al miglior film drammatico dalla HFPA (\"Hollywood Foreign Press Association\").\nVincitori e candidati.\nL'elenco mostra il vincitore di ogni anno, seguito dai film che hanno ricevuto una candidatura. Per ogni film viene indicato il titolo italiano e titolo originale tra parentesi e il regista."}
{"id": "53908", "revid": "640277", "url": "https://it.wikipedia.org/wiki?curid=53908", "title": "Variabile W Virginis", "text": "Una variabile W Virginis \u00e8 un tipo di stella variabile. Storicamente quello di \"variabile W Virginis\" era un altro nome per le cefeidi di tipo II, ma oggi si ritiene che esse siano solo una delle tre sottoclassi in cui le cefeidi di tipo II si dividono, essendo le altre due le variabili BL Herculis e le variabili RV Tauri. Come le altre cefeidi di tipo II, le variabili W Vir esibiscono una relazione fra la luminosit\u00e0 assoluta della stella e la durata del suo periodo di pulsazione. Tuttavia, dato un certo periodo, le variabili W Vir e le altre cefeidi di tipo II, sono meno luminose delle loro cugine, cefeidi classiche, di 1,6\u00a0magnitudini. Come le altre cefeidi di tipo II, inoltre, le W Vir si distinguono dalle cefeidi classiche per essere stelle di popolazione II, pertanto stelle molto vecchie, povere di metalli e presenti soprattutto nell'alone galattico e negli ammassi globulari.\nLe variabili W Vir si distinguono dalle altre cefeidi di tipo II soprattutto per il loro periodo di variazione, che \u00e8 compreso fra i 10 e i 20 giorni. Le BL Her hanno, invece, un periodo pi\u00f9 breve, compreso fra 1 e 7 giorni, mentre le RV Tau hanno un periodo pi\u00f9 lungo, maggiore di 20 giorni. Queste sottoclassi rappresentano anche tre diversi periodi dell'evoluzione di questo tipo di stelle: le variabili BL Her sono stelle recentemente fuoriuscite dal ramo orizzontale. Le variabili W Vir sono stelle appartenenti al ramo asintotico delle giganti (AGB). Infine, le variabili RV Tau sono stelle in uno stato di evoluzione pi\u00f9 avanzato, ossia nella fase post-AGB. Le variabili W Vir sono quindi stelle giganti, di massa medio-piccola (0,5 \u2013 0,6\u00a0M\u2609), che hanno pienamente sviluppato un nucleo degenere di carbonio e ossigeno e in cui le reazioni nucleari avvengono in due gusci sovrastanti il nucleo, quello pi\u00f9 interno composto da elio, quello pi\u00f9 esterno da idrogeno. Le pulsazioni a cui la stella va incontro sono probabilmente dovute a instabilit\u00e0 termiche che interessano i due gusci nei quali avvengono le reazioni di fusione."}
{"id": "53921", "revid": "724648", "url": "https://it.wikipedia.org/wiki?curid=53921", "title": "Bash", "text": "Bash (acronimo per bourne again shell) \u00e8 una shell testuale del progetto GNU usata nei sistemi operativi Unix e Unix-like, come GNU/Linux. In macOS era la shell di default fino a macOS Mojave, mentre da macOS Catalina in poi \u00e8 ancora presente ma non pi\u00f9 come predefinita. Bash \u00e8 disponibile anche per sistemi Microsoft Windows (vedi ad esempio Cygwin e msys/msys2 bash).\nChiamata anche Bourne shell dal nome del suo autore originario Stephen Bourne, l'espansione dell'acronimo \"bash\", \"Bourne again shell\", letteralmente significa \"un'altra shell Bourne\", ma \"Bourne again\" ha la stessa pronuncia di \"born again\", cio\u00e8 \"rinata\" creando la definizione finale \"shell rinata\".\nDescrizione.\nCaratteristiche.\nTecnicamente \"bash\" \u00e8 un clone evoluto della shell standard di Unix (\"/bin/sh\"). Altre shell alternative a \"bash\" e piuttosto diffuse sono la Korn shell, la C shell, Zsh e tcsh.\nSi tratta di un interprete di comandi che permette all'utente di comunicare col sistema operativo attraverso una serie di funzioni predefinite, o di eseguire programmi e script.\n\"Bash\" \u00e8 in grado di eseguire i comandi che le vengono passati, utilizzando la redirezione dell'input e dell'output per eseguire pi\u00f9 programmi in cascata in una pipeline software, passando l'output del comando precedente come input del comando successivo.\nOltre a questo, essa mette a disposizione un semplice linguaggio di scripting nativo che permette di svolgere compiti pi\u00f9 complessi, non solo raccogliendo in uno script una serie di comandi, ma anche utilizzando variabili, funzioni e strutture di controllo di flusso.\nBash e lo standard POSIX.\nIl comportamento predefinito di \"bash\" diverge da quello dello standard POSIX, ma esso si pu\u00f2 ottenere in quattro modi:\nFile letti all'avvio.\nAlla partenza, \"bash\" tenta di caricare automaticamente una serie di file:\nAll'uscita di una shell interattiva di login, bash carica il file codice_13 collocato nella home dell'utente (se disponibile).\nL'utente pu\u00f2 modificare i file nella propria \"home directory\" per personalizzare il proprio ambiente di lavoro.\nQuando \"bash\" \u00e8 avviata non interattivamente (ad esempio per eseguire uno script di shell) essa controlla se esiste la variabile d'ambiente codice_15 o codice_16 ed in caso positivo carica il file specificato dal valore della variabile (se \"bash\" \u00e8 avviata in modalit\u00e0 POSIX controlla solo codice_16). Procede quindi ad eseguire il resto (script o altro).\nEsempi esplicativi.\nIl seguente script permette di creare un archivio in \"codice_18\" contenente l'intera propria cartella personale (tenendo conto che \"codice_19\" rappresenta \"codice_20\"):\ntar -vzcf /tmp/home.tgz ~\nUn altro esempio per i sistemi basati su Debian \u00e8 quello di poter aggiornare e pulire il sistema con il seguente script:\nsudo apt-get update\nsudo apt-get upgrade\nsudo apt-get dist-upgrade\nsudo apt-get autoclean\nsudo apt-get clean\nCreando in una delle directory elencate dalla variabile d'ambiente codice_21 un file con il contenuto sopra esposto ed assegnandoli i permessi di esecuzione si pu\u00f2 ottenere una comoda e semplice utility che pu\u00f2 essere usata esattamente come qualunque altro file eseguibile.\nStrutture condizionali.\nConfronta se i file \"codice_22\" e \"codice_23\" sono identici tramite il comando cmp (effettuando la redirezione dello standard output e dello standard error a /dev/null in modo da nascondere i suoi messaggi), e scrive a video il risultato:\nif cmp file_a file_b &amp;&gt;/dev/null; then \n echo \"I File a e b sono identici.\"\nelse \n echo \"I File a e b sono diversi.\"\nfi\nControlla se il file \"codice_24\" esiste e scrive un messaggio al riguardo:\nif [ -f prova.txt ]; then \n echo \"Il file prova.txt esiste.\"\nelse \n echo \"Il file prova.txt non esiste o non \u00e8 un file\"\nfi\nChiede una riga in input e mostra un messaggio in base al contenuto:\necho \"Scrivi qualcosa e premi Invio:\"\nread linea\ncase \"$linea\" in\n uno)\n echo \"Hai digitato 'uno'\"\n due|tre) \n echo \"Hai digitato 'due' oppure 'tre'\"\n q*)\n echo \"Hai digitato qualcosa che inizia con 'q'\"\n *)\n echo \"Hai digitato qualcosa che non conosco\"\nesac"}
{"id": "53924", "revid": "79082858", "url": "https://it.wikipedia.org/wiki?curid=53924", "title": "Test di Kuiper", "text": "Usato nell'ambito della statistica non parametrica, il test di Kuiper (1962)\n\u00e8 strettamente legato al pi\u00f9 noto test di Kolmogorov-Smirnov.\nCome questo, vengono calcolate le quantit\u00e0 D+ and D-\nche rappresentano la deviazione massima sopra e sotto due distribuzioni da comparare.\nIl trucco nel test di Kuiper \u00e8 di usare la quantit\u00e0 (D+ + D-)\ncome valore da testare.\nQuesta piccola modifica rende il test sensibili sia nelle code che nella mediana\ne lo rende invariante alla trasformazioni cicliche della variabile indipendente.\nAnche il test di Anderson-Darling \u00e8 sensibile alle code e alla mediana, ma non\nha l'invarianza ciclica.\nQuesta invarianza rende il test di Kuiper inutilizzabile\nse si testano variazioni p.es. per giorni della settimana.\nUn esempio \u00e8 quello di testare l'ipotesi che i computer si guastano \npi\u00f9 frequentemente in un periodo dell'anno piuttosto che in un altro.\nPer testare questo bisogna raccogliere le date in cui si sono verificati i guasti\ne costruire una distribuzione cumulativa. \nL'ipotesi nulla \u00e8 che i guasti sono distribuiti uniformemente.\nLa statistica di Kuiper non cambia se cambiamo il momento in cui facciamo iniziare l'anno\n(p.es. \"anno scolastico\" invece di \"anno solare\").\nUn test come questo tende a non valutare il fatto che i guasti si verificano durante i fine settimana\nvisto che i fine settimana si distribuiscono durante tutto l'anno,\nma questo \u00e8 un problema che hanno tutti i test che si basano su una variante del \ntest di Kolmogorov-Smirnov."}
{"id": "53925", "revid": "339392", "url": "https://it.wikipedia.org/wiki?curid=53925", "title": "Mikhail Gorbachev", "text": ""}
{"id": "53932", "revid": "1418004", "url": "https://it.wikipedia.org/wiki?curid=53932", "title": "Premio Urania", "text": "Il premio Urania \u00e8 un concorso letterario annuale di fantascienza assegnato ad un romanzo italiano inedito. \u00c8 stato bandito da \"Urania\" (nota collana specializzata pubblicata da Mondadori) a partire dal 1989. La vincita consiste nella pubblicazione dell'opera nella collana.\nFormato.\nLa giuria \u00e8 costituita da Giuseppe Lippi e Franco Forte che in passato erano stati, rispettivamente, il curatore e l'editor del Millemondi numero 14 della primavera 1998, un'antologia di 22 racconti di fantascienza di autori italiani intitolata \"Strani giorni\". L'iniziativa era stata preceduta dal numero 1322 di \"Urania\" del novembre 1997, dedicato ai 45 anni di Urania, dal titolo \"Tutti i denti del mostro sono perfetti\", di cui Valerio Evangelisti era stato il curatore assieme a Giuseppe Lippi, con 14 racconti di fantascienza di autori italiani.\nVincitori.\nNota: Dal 1996 la casa editrice ha cominciato ad indicare l'anno di assegnazione anzich\u00e9 quello del bando; di conseguenza il premio nel 1996 risulta non assegnato. Nel 2009 si \u00e8 tornati al sistema precedente; conseguentemente, risultano due vincitori del Premio Urania 2008, anche se in realt\u00e0 si tratta di due edizioni diverse.\nSei autori hanno vinto il premio due volte: Grasso, Fabriani, Altomare, Costantini, Verso e Schiavo Campo. Dalla ventesima alla ventiquattresima edizione il bando specifica che non possono partecipare autori vincitori di edizioni precedenti. La 26\u00aa edizione ha visto per la prima volta due vincitori \"ex aequo\".\nFinalisti pubblicati.\nIl bando prevede che solo il vincitore venga pubblicato, tuttavia alcuni romanzi finalisti sono stati in seguito pubblicati:\nPremio Urania Short.\nIl 21 marzo 2017 \u00e8 stato pubblicato sul blog di Urania il bando per la prima edizione del premio letterario \"Urania SHORT\" per il miglior racconto italiano inedito di fantascienza. In occasione della prima edizione il bando prevedeva che finalisti e vincitore venissero scelti dalla redazione ma nel bando per il 2018 la formula \u00e8 cambiata, e prevede il voto dei lettori con la pubblicazione nel mese di novembre 2018 dei tre finalisti. Dopo lo spoglio delle schede di voto terminato il 15 gennaio 2019, \u00e8 stato proclamato il vincitore dell'edizione 2018."}
{"id": "53944", "revid": "92105", "url": "https://it.wikipedia.org/wiki?curid=53944", "title": "George Weah", "text": "Nel 1999 fu scelto dall'IFFHS come calciatore africano del secolo. Nel 1995 vinse il Pallone d'oro , il FIFA World Player e il premio di Calciatore africano dell'anno, riconoscimento che aveva ricevuto gi\u00e0 nel 1989. \u00c8 l'unico giocatore africano ad essersi aggiudicato Pallone d'oro e FIFA World Player pur non avendo vinto nessuna competizione UEFA per club. Figura alla 43\u00aa posizione della speciale classifica dei migliori calciatori del XX secolo diramata dalla rivista World Soccer. Nel 2004 fu inserito nella FIFA 100, lista dei 125 pi\u00f9 grandi giocatori viventi, stilata da Pel\u00e9 e dalla FIFA in occasione del centenario della federazione. Nel 2013 il difensore Franco Baresi, suo compagno al Milan, lo inser\u00ec nell\"'undici\" dei pi\u00f9 forti calciatori con cui aveva giocato in carriera.\nIn Europa ha vestito le maglie di , , , , e . A livello internazionale ha rappresentato la nazionale liberiana. Si ritir\u00f2 dall'attivit\u00e0 agonistica a 36 anni, nel 2002.\nIntrapresa la carriera politica, si candid\u00f2 alla carica di Presidente della Repubblica in occasione delle elezioni presidenziali liberiane del 2005, venendo sconfitto al ballottaggio da Ellen Johnson Sirleaf; successivamente prese parte alle presidenziali del 2011 in qualit\u00e0 di candidato vicepresidente di Winston Tubman, risultato poi sconfitto dalla stessa Sirleaf. In occasione delle elezioni presidenziali del 2017 \u00e8 stato eletto presidente della Liberia, sconfiggendo al ballottaggio il vicepresidente uscente Joseph Boakai.\nBiografia.\nGeorge Weah \u00e8 nato e cresciuto nella baraccopoli di Clara Town, a Monrovia.\nAppartiene al gruppo etnico Kru, proveniente dalla Contea di Grand Kru della Liberia sud-orientale, una delle zone pi\u00f9 povere del paese. Nato da William T. Weah e Anna Quayeweah, fu cresciuto perlopi\u00f9 dalla nonna paterna, Emma Klonjlaleh Brown. Frequent\u00f2 la scuola media presso il Congresso musulmano e la scuola superiore presso la Wells Hairston High School. Prima che la carriera calcistica gli consentisse di spostarsi all'estero, lavor\u00f2 per la Liberia Telecommunications Corporation come centralinista.\nSi laure\u00f2 in arte e amministrazione sportiva alla Parkwood University di Londra. Questa scuola fu poi chiusa dalla Commissione per gli Affari Federali degli Stati Uniti in collaborazione con il governo britannico e la laurea perse cos\u00ec di valore. Nel 1999 Weah ricevette un Dottorato Onorario in Scienze Umanistiche dal A.M.E. Zion University College della Liberia.\nA met\u00e0 degli anni '90 si convert\u00ec all'Islam, aggiunse \"Ousmane \"al suo nome e prese l'abitudine di raccogliersi in preghiera in mezzo al campo di gioco prima di ogni partita. Nel 1995, dopo la morte della nonna, riabbracci\u00f2 la fede cristiana. \u00c8 sposato con Clar Weah, statunitense di discendenza giamaicana con cui ha avuto tre figli: George Jr. (anch'egli calciatore), Martha e Timothy (anch'egli calciatore). Anche suo cugino Christopher Wreh \u00e8 stato un calciatore.\nNel 1998 realizz\u00f2 un disco dal titolo \"Lively Up Africa\" (Frisbie And The African Football Stars) i cui proventi sono stati devoluti in favore dell'UNICEF. Tale disco fu realizzato insieme con il cantante nigeriano Frisbie e dai calciatori africani Ibrahim Ba, Fran\u00e7ois Omam-Biyik, Dimas Teixeira, Oumar Dieng, Joachim Fernandez, Mohamed Kallon, Phil Masinga e Taribo West.\nCaratteristiche tecniche.\nNei primi anni '90 George Weah era gi\u00e0 considerato uno dei migliori attaccanti del panorama calcistico mondiale, malgrado non vantasse ancora una capacit\u00e0 realizzativa pari a quelle di altri prolifici attaccanti della sua epoca. Elogiato per la sua propensione al lavoro di squadra, la sua grande classe e l'istinto per l'attacco, oltre che per le notevoli doti fisiche e atletiche, cui abbinava una tecnica sopraffina e una creativit\u00e0 innata, era un attaccante possente e a tratti inarrestabile, tanto che molti osservatori videro in lui il calciatore capace di colmare il vuoto lasciato nell'attacco del Milan dal precoce ritiro di Marco van Basten dall'attivit\u00e0 agonistica.\nOltre a possedere velocit\u00e0 e abilit\u00e0 nel dribbling e a poter vantare, con il trascorrere del tempo, numeri realizzativi di prim'ordine, Weah era anche un calciatore incline al sacrificio e al gioco corale, in grado di creare sovente occasioni e assist per i compagni.\nInsieme a Ronaldo e Rom\u00e1rio, Weah era considerato il prototipo del centravanti moderno negli anni 1990, in grado di operare efficacemente anche al di fuori dell'area di rigore e di correre verso la porta con la palla al piede, dopo decenni in cui l'attaccante era solito agire nell'area di rigore, dove attendeva di ricevere il pallone dai compagni.\nNel corso della sua carriera Weah si distinse anche per la simpatia, la sua carica umana e per le iniziative di sostegno alla lotta contro il razzismo nel calcio. \nDurante la sua carriera la stampa italiana gli attribu\u00ec diversi soprannomi tra cui: \"Diavolo Nero, Il Re Leone, Big George, King George\" e \"La Pantera.\"\nCarriera calcistica.\nClub.\nMonaco.\nWeah comincia a giocare a calcio in patria, nelle file del , con cui vince campionato liberiano e Coppa di Liberia nel 1985-1986, segnando 7 gol in 10 presenze in campionato. L'anno dopo \u00e8 all'Invincible Eleven, con cui centra nuovamente il \"double\" campionato-coppa nazionale, con un bilancio di 24 gol in 23 partite di campionato. Trasferitosi in Camerun, al , realizza 14 gol in 18 presenze, vincendo il campionato.\nNel 1988 \u00e8 acquistato dal , club della Division 1 francese con cui esordisce il 17 agosto 1988 nella sfida di campionato contro l'. Nella prima stagione al Monaco Weah colleziona 24 presenze e 14 reti in campionato. Il Monaco chiude al terzo posto il campionato vinto dall'.\nNella stagione successiva Weah, a causa di vari infortuni, realizza solamente 5 reti nelle 16 partite disputate, non riuscendo ad incidere. Nella stagione 1990-1991 Weah realizza 13 reti, contribuendo alla vittoria in Coppa di Francia, ottenendo cos\u00ec il primo trofeo in terra francese.\nNella stagione 1991-1992 Weah realizza 18 gol in campionato (record in tutta la carriera), concludendo la stagione al terzo posto tra i marcatori del campionato francese. Nonostante il buon bottino personale, il Monaco si classifica secondo in campionato alle spalle del Marsiglia ed \u00e8 sconfitto per 2-0 nella finale di Coppa delle Coppe dal . Con la sconfitta in Coppa delle Coppe si chiude il ciclo di Weah al Monaco.\nParis Saint-Germain.\nNell'estate del 1992 Weah si trasferisce al . Nella prima stagione realizza 21 reti, di cui 14 nel campionato francese 1992-1993, che si conclude con l'ennesimo titolo del Marsiglia. Il club marsigliese viene, per\u00f2, squalificato: iniziano i guai giudiziari per la vicenda VA-OM. Lo scandalo fa s\u00ec che il Monaco, secondo classificato, sia ammesso alla UEFA Champions League della stagione successiva in luogo dei marsigliesi. In Coppa UEFA il Paris Saint Germain arriva in semifinale (grazie anche ai 7 gol messi a segno da Weah), dove viene eliminato dalla di Roberto Baggio a causa di due sconfitte, a Torino e a Parigi.\nNella stagione 1993-1994 il PSG si aggiudica per la seconda volta il titolo di campione di Francia, dopo aver dominato per l'intero campionato. Il liberiano, con 11 reti in campionato, \u00e8 il secondo cannoniere della squadra dietro a David Ginola. In Coppa delle Coppe il Paris Saint Germain ricalca il percorso europeo dell'anno precedente, arrivando in semifinale contro l' e venendo eliminato dagli inglesi.\nLa terza e ultima stagione dell'attaccante liberiano al Paris Saint Germain, il 1994-1995, si conclude con sole 7 reti in 34 presenze e il terzo posto della squadra in campionato alle spalle del guidato dal capocannoniere Patrice Loko. In Champions League il Paris Saint Germain, nonostante le 8 reti di Weah (capocannoniere della manifestazione), viene eliminato in semifinale dal campione in carica. Dopo sette stagioni in Ligue 1, si conclude cos\u00ec la prima esperienza di Weah in Francia.\nMilan.\nWeah \u00e8 acquistato dal Milan nel maggio 1995 per 11 miliardi di lire. Esordisce in Serie A contro il nella partita vinta per 2-1 il 27 agosto 1995, segnando il suo primo gol dopo soli 6 minuti di gioco e fornendo l'assist per il gol di Baresi. A dicembre gli viene conferito il Pallone d'oro nel primo anno in cui il premio \u00e8 assegnato con l'allargamento delle barriere europee: Weah \u00e8 quindi il primo calciatore non europeo a vincere il trofeo. Con 11 gol in 26 partite contribuisce alla conquista del 15\u00ba scudetto da parte del Milan, mentre in Europa raggiunge con i rossoneri i quarti di finale di Coppa UEFA.\nLa stagione seguente \u00e8 avara di soddisfazioni, con la squadra rossonera alle prese con una crisi di risultati e la fine di un ciclo vincente. Al termine dell'incontro -, valevole per il girone preliminare della UEFA Champions League 1996-1997, Weah colpisce il difensore lusitano Jorge Costa con una testata al volto, procurandogli la frattura del setto nasale. Per questo gesto, verificatosi nel tunnel degli spogliatoi e dal quale scaturisce una rissa, viene squalificato dalla UEFA per sei giornate. In seguito il giocatore motiva il proprio gesto riferendo di essere stato oggetto, da parte del capitano del Porto, di sputi e continui insulti razzisti. Al 1996 risale anche quello che \u00e8 ritenuto, da molti, il gol pi\u00f9 bello della sua carriera \u2014 nonch\u00e9 tra i pi\u00f9 memorabili nella storia del campionato italiano \u2014: alla prima giornata della stagione 1996-1997, a San Siro contro il , Weah stoppa con l'esterno destro il pallone, proveniente da un calcio d'angolo, nella propria area, si invola con la palla al piede verso l'area avversaria, e, dopo aver superato tre avversari percorrendo 90 metri di campo, segna battendo il portiere in uscita; il gesto tecnico fu definito \"coast to coast\", per il fatto di aver percorso da solo tutta la lunghezza del campo, o \"gol totale\", per avere coniugato tutte le abilit\u00e0 proprie di un fuoriclasse. La stagione 1997-1998 del Milan si svolge sulla falsariga della precedente, con la squadra che fatica in campionato, sebbene in Coppa Italia riesca a raggiungere l'atto conclusivo del torneo: Weah realizza il gol della vittoria casalinga per 1-0 contro la , vanificata dalla sconfitta per 3-1 subita nella finale di ritorno. \nNel campionato 1998-1999 il Milan \u00e8 allenato da Alberto Zaccheroni, che riesce a condurre i suoi alla vittoria dello scudetto grazie a un eccellente girone di ritorno, con Weah tra i protagonisti della stagione. Spicca la doppietta segnata a Torino contro la in Juventus-Milan 0-2 del 9 maggio 1999. Proprio in quella stagione il liberiano celebra le 100 partite con la maglia rossonera, mettendo a segno un gol nella vittoria per 1-5 nella trasferta contro l' ed esponendo subito dopo una maglia celebrativa.\nNel gennaio del 2000, a met\u00e0 della stagione 1999-2000, Weah chiude l'esperienza in rossonero con un bilancio complessivo di 147 partite e 58 gol cos\u00ec distribuiti: 114 partite e 46 gol in Serie A, 19 partite e 5 gol in Coppa Italia, 12 partite e 7 gol nelle coppe europee e due partite senza gol in Supercoppa di Lega.\nUltimi anni.\nL'11 gennaio 2000 lascia Milano all'et\u00e0 di 34 anni per trasferirsi al in prestito gratuito. Qui gioca per soli sei mesi realizzando 5 reti in 15 presenze e vincendo la Coppa d'Inghilterra. Nella stagione seguente l'attaccante passa al , dove realizza altre 4 reti in 9 presenze.\nDopo la parentesi in Premier League, Weah fa ritorno in Francia, questa volta al Marsiglia. Nonostante l'et\u00e0 avanzata, Weah realizza 5 reti nei sei mesi trascorsi nelle file del club.\nIn estate, allettato dall'offerta dell', migra negli Emirati Arabi Uniti, dove segna ben 13 reti in sole 8 presenze. Alla fine della stagione 2001-2002 George Weah si ritira definitivamente dal calcio professionistico.\nNazionale.\nMalgrado avesse la possibilit\u00e0 di giocare con la nazionale francese, scelse la nazionale liberiana, con cui collezion\u00f2 59 presenze e 16 gol, e che arriv\u00f2 anche ad allenare e a finanziare. In nazionale preferiva giocare nel ruolo di libero, essendo il giocatore tecnicamente pi\u00f9 dotato e con pi\u00f9 esperienza internazionale. Grazie ai suoi gol la Liberia ha potuto qualificarsi a due edizioni della Coppa d'Africa (1996 e 2002), sebbene non riusc\u00ec mai a qualificarsi per la Coppa del mondo, mancando l'ingresso alla fase finale dell'edizione del 2002 per un solo punto.\nL'11 settembre 2018 ha giocato, all'et\u00e0 di 51 anni e a 15 anni dal suo ritiro, un'amichevole contro la Nigeria, scendendo in campo dal primo minuto con la fascia di capitano prima di essere sostituito al 79' di gioco: la partita \u00e8 stata l'occasione per ritirare la maglia numero 14, la preferita di Weah.. Rimane tuttora il miglior marcatore della Liberia in Coppa d'Africa, insieme ad altri 4 giocatori, con un gol segnato.\nCarriera politica.\nDopo l'abbandono dell'attivit\u00e0 agonistica, Weah \u00e8 diventato una figura umanitaria e politica nel proprio paese, impegnandosi a fondo nella lotta contro i problemi che attanagliano la Liberia. Nel novembre 2004 annunci\u00f2 una possibile candidatura alle elezioni presidenziali liberiane dell'11 ottobre 2005. Il 13 agosto 2005 fu confermata la sua candidatura con il CDC, Congresso per la Democrazia e il Cambiamento (\"Congress for Democracy and Change\").\nAl primo turno risult\u00f2 il candidato pi\u00f9 votato con il 28,3% dei voti, ma al ballottaggio fu sconfitto dall'economista Ellen Johnson Sirleaf, che ottenne il 59,4% dei consensi. Al ritorno di Weah da un viaggio in Europa, il celebre cantante liberiano Michael B.Clock gli dedic\u00f2 la canzone \"Run African Star\" a supporto della sua campagna elettorale.\nDopo un periodo negli Stati Uniti d'America durante il quale consegu\u00ec una laurea in business administration alla DeVry University di Miami, nel 2009 fece ritorno in patria per sostenere il candidato del CDC al Senato in un'elezione suppletiva nella contea di Montserrado; annunci\u00f2 poi di volersi candidare nuovamente alle presidenziali del 2011, ma alla fine venne scelto come candidato vicepresidente di Winston Tubman. Il ticket usc\u00ec nuovamente sconfitto.\nNel 2014 fu eletto al Senato proprio nel seggio della contea di Montserrado, battendo largamente Robert Sirleaf, figlio della presidente Ellen Johnson Sirleaf, con il 78% dei voti.\nNel 2016 annunci\u00f2 di volersi ricandidare alla presidenza in occasione delle presidenziali del 2017. Al primo turno tenutosi nell'ottobre 2017 fu il pi\u00f9 suffragato con il 38,4% di voti, ma il ballottaggio contro il vicepresidente Joseph Boakai (vicepresidente della Liberia dal 2005), che si doveva tenere a novembre, fu in seguito sospeso per brogli dalla Corte Suprema liberiana e rimandato. Nel dicembre dello stesso anno il voto si svolse regolarmente e Weah fu eletto con il 61,5% dei consensi.\nPresidente della Repubblica.\nWeah \u00e8 entrato in carica come Presidente della Liberia il 22 gennaio 2018.\nPolitica estera.\nDopo la sua elezione, Weah si \u00e8 recato per la prima volta in Senegal in visita ufficiale per incontrare il presidente Macky Sall, per \"rafforzare il legame tra i due paesi\". Il 21 febbraio 2018 ha effettuato la sua prima visita ufficiale fuori dall'Africa, in Francia, incontrando il presidente francese, Emmanuel Macron. Nell'incontro, incentrato sul miglioramento dei rapporti tra Francia e Liberia, ha cercato l'aiuto francese per un progetto di sviluppo sportivo in Africa. Al vertice hanno partecipato anche Didier Drogba, Kylian Mbapp\u00e9 e il presidente della FIFA, Gianni Infantino. Il 25 maggio 2018, a seguito di un incontro con il presidente Weah, il presidente della federcalcio liberiana, Musa Bility, ha annunciato che la Liberia avrebbe votato per la candidatura di Canada, Messico e Stati Uniti per il campionato mondiale di calcio del 2026, creando una spaccatura con il resto dell'Africa, che votava per la candidatura del Marocco.\nStatistiche.\nTra club e nazionale maggiore, Weah ha giocato globalmente 566 partite segnando 260 reti, alla media di 0,46 gol a partita."}
{"id": "53945", "revid": "339392", "url": "https://it.wikipedia.org/wiki?curid=53945", "title": "Mikhail Sergeyevich Gorbachev", "text": ""}
{"id": "53951", "revid": "2175", "url": "https://it.wikipedia.org/wiki?curid=53951", "title": "Gaio Mecenate", "text": ""}
{"id": "53957", "revid": "111719703", "url": "https://it.wikipedia.org/wiki?curid=53957", "title": "Journaling", "text": "In informatica il journaling \u00e8 una tecnica utilizzata da molti file system moderni per preservare l'integrit\u00e0 dei dati da eventuali cadute di tensione. Derivata dal mondo dei database, il journaling si basa infatti sul concetto di transazione dove ogni scrittura su disco \u00e8 interpretata dal file system come tale.\nDescrizione.\nQuando un applicativo invia dei dati al file system per memorizzarli su disco, questo prima memorizza le operazioni che intende fare su un file di log e in seguito provvede a effettuare le scritture sul disco rigido, quindi registra sul file di log le operazioni che sono state effettuate.\nIn caso di caduta di tensione durante la scrittura del disco rigido, al riavvio del sistema operativo il file system non dovr\u00e0 far altro che analizzare il file di log per determinare quali sono le operazioni che non sono state terminate e quindi sar\u00e0 in grado di correggere gli errori presenti nella struttura del file system. Poich\u00e9 nel file di log vengono memorizzate solo le informazioni che riguardano la struttura del disco (metadati), un'eventuale caduta di tensione elimina i dati che si stavano salvando, ma non rende incoerente il file system.\nI pi\u00f9 diffusi file system dotati di journaling sono: NTFS, ext3, ext4, ReiserFS, XFS, Journaled File System (JFS), VxFS, HFS+, ZFS. "}
{"id": "53958", "revid": "287204", "url": "https://it.wikipedia.org/wiki?curid=53958", "title": "Paperino e il calumet della pace", "text": "Paperino e il calumet della pace \u00e8 una storia a fumetti Disney, scritta e disegnata da Luciano Bottaro ed edita per la prima volta sui nn. 290 e 291 di \"Topolino\" (giugno 1961).\nTrama.\nLa casa di campagna.\nOgni domenica Zio Paperone, per raggranellare qualche spicciolo, apre, a pagamento, le porte della sua residenza di campagna per far ammirare a gruppi di turisti, guidati da lui stesso, le meraviglie contenute tra le sue sale. Finito il giro, Paperone torna in citt\u00e0, pensando all'enorme affare fatto acquistando quelle vecchie cianfrusaglie comprate in blocco da un rigattiere al modico prezzo di mezzo dollaro. Assorto in tali pensieri, Paperone incrocia Giuseppe Tubi che si avvia tranquillo verso la villa di Paperone per effettuare una riparazione.\nGiunto in citt\u00e0 Paperone prende un giornale dalle mani di uno strillone, senza per\u00f2 pagarlo. Leggendo sul giornale apprende di come Giuseppe Tubi e la sua banda siano usciti per aver infine scontato la pena loro inflittagli. Un terribile presentimento attanaglia Paperone che si precipita alla villa, dove affronta con severo cipiglio il suo maggiordomo, Firminio, dalle fattezze decisamente barksiane. Il povero Firminio riassume brevemente che il signor Tubi si \u00e8 presentato per montare un rubinetto e si \u00e8 fatto pagare ben 100 $ per l'oggetto, montato al posto della serratura della cassaforte contenente un preziosissimo cimelio: ma il rubinetto era gi\u00e0 funzionante.\nIl calumet della pace.\nPaperone non trova conforto tra le sue monete e allora decide di uscire fuori; giunge, cos\u00ec, a casa di Paperino, al quale racconta il motivo della sua afflizione.\nSi viene a sapere che molti anni prima, al tempo in cui faceva il cercatore d'oro, Paperone si imbatt\u00e9 nel cugino Mac Paperon (che ha le fattezze di Jake de Paperoni, zio di Paperone), col quale inizi\u00f2 subito una accesa discussione a suon di pistolettate. Al culmine del loro diverbio, pass\u00f2 di l\u00ec uno stregone indiano che stava per essere assalito da un famelico puma. A quel punto i due iniziarono a litigare su chi deve salvare il pover'uomo: nonostante il litigio, i colpi per salvarlo partirono lo stesso, senza che per\u00f2 nessuno riesca a capire chi abbia sparato il colpo letale. L'indiano, per\u00f2, riconoscente per il salvataggio, regala a Paperone un calumet, simbolo di pace, e a Mac Paperon il segreto per interpretare i simboli magici incisi sul calumet e quindi raggiungere un prezioso tesoro.\nFinito il \"flashback\", inizia, una caccia al tesoro: prima Paperone e Paperino seguono le tracce di Tubi e della sua banda fino al carcere, dove scoprono che sono stati compagni di cella proprio con il cugino di Paperone, quindi vanno alla caccia di Mac Paperon nel quartiere pi\u00f9 malfamato di Paperopoli.\nCaccia al tesoro.\nDopo una violenta lotta contro Mac Paperon, che, impazzito, ha iniziato a vedere indiani da tutte le parti, i due paperi, girovagando sull'auto di Paperino per la citt\u00e0, incrociano il furgone di Tubi e soci che si stanno avviando nel vecchio west. Paperone si impossessa del volante, creando per\u00f2 un disastro. Poi costringe Paperino a mettere la sua 313 subito dietro al furgone di Tubi, il quale risponde facendo gettare da Rosolio una scatola di chiodi sulla carreggiata. Rimessi a posto gli penumatici e pagata una multa per intralcio al traffico, i paperi seguono le tracce lasciate da Tubi e compagnia, fino a cadere in un precipizio dove, alcune ore prima si era distrutto anche il furgone degli idraulici.\nPaperone costringe il nipote ad inoltrarsi nella foresta per cercare i tre ladri: il povero Paperino, per\u00f2, si imbatte in un orso e lo malmena, credendolo Tubi. Questo fatto non \u00e8 troppo gradito dal plantigrado, che cos\u00ec picchia selvaggiamente il povero papero fino a che non torna dallo zio tutto contuso e ferito. Questi, dopo averlo fasciato, lo invia all'accampamento di Tubi e soci, che nel frattempo il vecchio papero era riuscito a scoprire, dove, spacciandosi per mummia egizia si far\u00e0 dare il calumet. Il suo segreto, per\u00f2, sta nascosto non gi\u00e0 nei segni, quanto nel fumo prodotto dal calumet stesso, che concede per pochi attimi la facolt\u00e0 di interpretarli ed andare, cos\u00ec, a recuperare il tesoro.\nDopo tante ricerche, arriva, per Paperone, una terribile delusione: il tesoro, infatti, si rivela essere un vaso contenente semi di granturco, che sono gi\u00e0 stati piantati dalla banda di Tubi. Essi iniziano ad interpretare il ruolo dei contadini. Oltre al danno, per\u00f2, c'\u00e8 anche la beffa finale per Paperone. Infatti sar\u00e0 costretto dal nipote a portarlo in spalla per risarcirlo, in parte, della distruzione dell'auto."}
{"id": "53959", "revid": "475262", "url": "https://it.wikipedia.org/wiki?curid=53959", "title": "Legge di Benford", "text": "La distribuzione di Benford, meglio nota come legge di Benford, o come legge della prima cifra, descrive la distribuzione di probabilit\u00e0 con cui compare la prima cifra dei numeri in molti esempi di raccolte di dati reali (p.es. popolazione dei comuni, quotazioni di azioni, costanti fisiche o matematiche, numero di strade esistenti nelle localit\u00e0). Nel caso della cifra \"1\", per esempio, questa variabile casuale discreta dovrebbe essere nel 30,1% dei casi la prima cifra. La funzione di probabilit\u00e0 \u00e8 data da\nUna delle estensioni della legge di Benford prende in considerazione la coppia delle prime due cifre (da 10 a 99 dunque), lasciando invariata la formula, ma modificandone solo l'intervallo di validit\u00e0, da [1,9] a [10,99].\nIntuizione.\nUna breve spiegazione intuitiva del perch\u00e9 una tale disparit\u00e0 di distribuzione accada in \"natura\" (con la cifra \"1\" che si presenta con maggior frequenza, poi, a seguire, la cifra 2 e cos\u00ec via) tiene conto del fatto che nel contare si inizia dal numero 1 in avanti fino al 9. Se si restringe il campo ai soli numeri da 1 a 9 \u00e8 chiaro che la probabilit\u00e0 che una cifra inizi con 1 o 2 o 3 o 9 debba essere sempre uguale. Laddove, per\u00f2, gi\u00e0 si inizino a prendere in considerazione i numeri da 1 a 20, vi saranno molti pi\u00f9 numeri che iniziano con la cifra 1 (da 10 a 19). Se si prendono quelli da 1 a 30, si avranno molti che iniziano con 1 ma anche con 2. Come si pu\u00f2 facilmente notare, per avere, ad esempio, numeri che inizino con 9, occorre andare molto in l\u00e0 con i numeri. Lo stesso discorso si pu\u00f2 fare con insiemi di numeri di pi\u00f9 cifre, per cui in una distribuzione di numeri legati a superfici, popolazioni, sar\u00e0 pi\u00f9 alta la probabilit\u00e0 di averne che inizino con 1 piuttosto che con 9. La cosa comunque singolare \u00e8 che Benford riusc\u00ec a far vedere che, per molte distribuzioni, la probabilit\u00e0 che un numero inizi con una certa cifra tra 1 e 9 \u00e8 sempre la stessa (30,1% per la cifra 1, 17,6% per la cifra 2, 4,6% per la cifra 9).\nStoria.\nScoperte, riscoperte e approfondimenti.\nLa \"legge di Benford\" pare sia stata scoperta dal matematico e astronomo Simon Newcomb e descritta nell'\"American Journal of Mathematics\" nel 1881. Secondo quello che forse \u00e8 solo un aneddoto, Newcomb not\u00f2 come, nei libri con le tavole dei logaritmi, le pagine con le tabelle aventi \"1\" quale prima cifra fossero molto pi\u00f9 sporche delle altre, forse perch\u00e9 usate pi\u00f9 spesso. Venne controargomentato che in qualsiasi libro al quale si accede alle pagine in modo sequenziale le prime sarebbero state pi\u00f9 usate delle ultime.\nIn seguito, nel 1938, fu il fisico Frank Benford ad analizzare raccolte di numeri provenienti da molti altri ambiti di applicazione e questo fece s\u00ec che la legge venisse attribuita al suo nome.\nNel 1996, Ted Hill dimostr\u00f2 il teorema sulle distribuzioni miste.\nAmbiti di applicazioni e limiti.\nNel 1972, Hal Varian sugger\u00ec la possibilit\u00e0 di utilizzare questa \"legge\" per individuare eventuali falsificazioni nelle raccolte di dati usate per sostenere decisioni politiche, basandosi sul presupposto che chi vuole \"addomesticare\" dei dati ha una preferenza a usare numeri con cifre distribuite in modo non \"naturale\".\nConfrontando la frequenza relativa delle prime cifre dei numeri usati con la v.c. di Benford si potrebbero cos\u00ec evidenziare risultati anomali. Alla stessa maniera, si pu\u00f2 usare questa variabile casuale per cercare falsificazioni in raccolte di dati riguardanti assicurazioni, costi, entrate, scritture contabili di aziende, ecc.\nNel 1992 Mark Nigrini propose l'utilizzo di questa variabile casuale per mettere alla prova la credibilit\u00e0 delle scritture contabili, dopo averla sperimentata con successo su casi reali in cui vi era frode accertata.\nTuttavia, \u00e8 necessaria una certa prudenza prima di applicare la legge di Benford, in quanto solo un insieme di numeri scelti a caso da una data variabile casuale obbedisce a tale legge, mentre in un insieme di dati \"reali\" in cui siano stati imposti dei limiti (anche in modo inconsapevole), essa pu\u00f2, ma non deve, seguire tale \"legge\".\nPer esempio, mentre la distribuzione della prima cifra di statistiche quali \"popolazione dei comuni italiani che cominciano con la lettera F\" oppure \"quotazione delle azioni che hanno subito una perdita nella giornata di borsa\" si suppone segua la v.c. di Benford, ci\u00f2 non \u00e8 presumibilmente pi\u00f9 valido se la statistica viene definita in modi come \"popolazione dei comuni italiani con 1000 fino 9999 abitanti\".\nMetodologia.\nFunzione di probabilit\u00e0.\nLa funzione di probabilit\u00e0 \u00e8\nIl valore atteso \u00e8 E(X)=\u03bc=3,44, la varianza pari a \u03c3\u00b2=6,06 e l'asimmetria =0,79, nel caso che x debba essere compreso tra 1 e 9 (inclusi).\nAl di l\u00e0 delle spiegazioni \"comuni\", la v.c. di Benford pu\u00f2 essere costruita facendo ricorso a \u03b6 la funzione zeta di Riemann (vedasi pure variabile casuale Zeta).\nTeoremi e corollari.\nInvarianza di scala.\nSe un fenomeno segue la legge di Benford, allora moltiplicando tutti i valori per un numero prefissato, si ottiene una nuova raccolta di valori che seguono a loro volta la legge di Benford.\nEsempio: se le quotazioni espresse in Lire delle azioni quotate in borsa seguono la legge di Benford, allora le stesse quotazioni espresse in Euro seguono anch'esse la legge di Benford.\nL'invarianza di scala richiede che\nEssendo richiesto che formula_4 e che anche formula_5\nsi ricava che la forma dev'essere del tipo 1/x. Effettivamente\n\u00e8 una distribuzione continua di probabilit\u00e0 che produce valori casuali le cui prime cifre rispettano la legge di Benford.\nProbabilit\u00e0 della seconda cifra.\nLa probabilit\u00e0 che la \"seconda\" cifra sia \"n\" \u00e8 pari a\nTale formula pu\u00f2 essere generalizzata per determinare la probabilit\u00e0 della terza, quarta cifra,\nle quali sono sempre pi\u00f9 \"equamente\" distribuite (ovvero la differenza tra la prima e l'ultima tende a ridursi).\nGeneralizzazione a sistemi non decimali.\nPer un qualsiasi sistema numerico a base B, la probabilit\u00e0 della prima \"cifra\" diventa\ndove \"d\" indica la prima \"cifra\" e \"ln\" il logaritmo naturale di base \"e\" (vale a dire ln=loge)"}
{"id": "53960", "revid": "1950057", "url": "https://it.wikipedia.org/wiki?curid=53960", "title": "Modello atomico di Bohr", "text": "Il modello atomico proposto da Niels Bohr nel 1913, successivamente ampliato da Arnold Sommerfeld nel 1916, \u00e8 la pi\u00f9 famosa applicazione della quantizzazione dell'energia che, insieme alle spiegazioni teoriche sulla radiazione del corpo nero, sull'effetto fotoelettrico e sullo scattering Compton, e all'equazione di Schr\u00f6dinger, costituiscono la base della meccanica quantistica.\nIl modello, proposto inizialmente per l'atomo di idrogeno, riusciva anche a spiegare, entro il margine di errore statistico, l'esistenza dello spettro sperimentale.\nBohr presenta cos\u00ec un modello dell'atomo, facendo intuire che gli elettroni si muovono su delle orbite.\nDescrizione.\nAll'inizio del XX secolo lo studio dell'atomo era giunto a un buon livello. Erano noti, infatti, moltissimi spettri di emissione di luce provenienti da vari atomi: si trattava di linee discrete e ben distinte poste a distanze particolari.\nUna delle prime osservazioni interessanti avvenne nel 1884 quando Johann Balmer, insegnante svizzero, fece notare che alcune righe dello spettro di emissione dell'idrogeno potevano essere calcolate utilizzando la formula:\nBalmer suppose che tale formula fosse, in realt\u00e0, un caso particolare di una legge pi\u00f9 generale. Questa venne trovata da Johannes Rydberg e Walther Ritz ed \u00e8 nota come legge di Rydberg-Ritz:\ncon formula_3 ed formula_4 costante di Rydberg.\nCon questa legge \u00e8 stato possibile completare lo spettro osservato da Balmer e si riescono ad ottenere anche le serie di Lyman (per formula_5) e Paschen (per formula_6).\nIn precedenza si era tentato di spiegare teoricamente tali osservazioni sperimentali con i modelli proposti da Thomson e da Nagaoka. Thomson, lo scopritore dell'elettrone, immagin\u00f2 l'atomo come un corpo compatto (panettone) con carica positiva diffusa, contenente al suo interno gli elettroni (uvetta) con carica negativa. Questo modello che si basava solo sulla presenza di forze elettrostatiche non era in grado di spiegare come mai il sistema fosse all'equilibrio. Nagaoka invece suppose che la carica positiva fosse concentrata in una grande e massiccia sfera centrale, il nucleo, circondata dagli elettroni disposti in anelli. N\u00e9 l'uno n\u00e9 l'altro modello, per\u00f2, riusc\u00ec mai a determinare una frequenza spettrale tra quelle osservate.\nNel 1911 Hans Wilhelm Geiger e Ernest Marsden, sotto la supervisione di Ernest Rutherford, realizzarono un esperimento importantissimo per la comprensione della struttura dell'atomo: bombardando una sottile lamina d'oro con particelle alfa, notarono che, mentre la maggior parte di esse subiva deviazioni minime dalla traiettoria iniziale, altre venivano deviate in misura considerevole, e una minima parte veniva respinta dalla lamina\nNell'interpretare questo esperimento, Rutherford conferm\u00f2 l'esistenza di un nucleo atomico, anche se estremamente piccolo rispetto all'atomo stesso, circondato dalle cariche negative. Rutherford non si sbilanci\u00f2 sull'eventuale moto degli elettroni, nonostante ci\u00f2 si prese a rappresentarli in orbita attorno al nucleo. Il modello atomico di Rutherford, concepito in questo modo, soffriva di una instabilit\u00e0 elettromagnetica e meccanica. L'elettrone, infatti, nel suo moto intorno al nucleo, poich\u00e9 sottoposto ad accelerazione avrebbe dovuto irradiare energia elettromagnetica della stessa frequenza del suo moto di rivoluzione, perdendo energia fino a ricadere sul nucleo con un moto a spirale. Inoltre, a prescindere dall'irraggiamento, nel caso di atomi pi\u00f9 pesanti con tanti elettroni in orbita, una qualsiasi perturbazione esterna sarebbe stata sufficiente ad alterare pesantemente la distribuzione degli stessi, resi instabili dalla forza elettrostatica repulsiva. Fu Niels Bohr a risolvere le difficolt\u00e0 del modello di Rutherford, spiegando anche lo spettro dell'atomo di idrogeno.\nI postulati di Bohr.\nBohr, che a quel tempo lavorava con Rutherford, propose un modello che, applicando all'atomo di Rutherford la quantizzazione dell'energia introdotta da Planck, riusciva a giustificare lo spettro dell'idrogeno.\nLa soluzione di Bohr \u00e8 basata su tre postulati:\nIl primo postulato di Bohr.\nIl valore del modulo del momento angolare dell'elettrone che ruota intorno al nucleo deve essere un multiplo intero della costante di Planck ridotta, e di conseguenza l'energia di un elettrone dipende solo dal valore del numero quantico principale.\nIl secondo postulato di Bohr.\nL'atomo irradia energia solamente quando, per un qualche motivo, un elettrone effettua una transizione da uno stato stazionario ad un altro. La frequenza \"v\" della radiazione \u00e8 legata all'energia del livello di partenza e di quello di arrivo dalla relazione:\ndove formula_8 \u00e8 la costante di Planck, mentre formula_9 ed formula_10 sono le energie connesse alle orbite finale ed iniziale (\u00e8 presente il modulo in quanto la frequenza ha significato fisico se e soltanto se \u00e8 un numero positivo, invece il formula_11 pu\u00f2 essere negativa, e indica se viene emessa una radiazione o viene assorbita energia sotto forma di quanti, con frequenza derivata dalla suddetta formula). Secondo la teoria classica, invece, la frequenza della radiazione emessa avrebbe dovuto essere uguale a quella del moto periodico della particella carica. L'energia che l'atomo scambia con il campo elettromagnetico soddisfa dunque sia il principio della conservazione dell'energia, sia la relazione tra l'energia e la frequenza introdotta da Planck. Notiamo, per\u00f2, che nel suo lavoro Bohr non chiama in causa i quanti di luce di Einstein, dei quali sar\u00e0 un deciso oppositore fino al 1924.\nIl terzo postulato di Bohr.\nNel modello semplice di Bohr, il numero atomico \u00e8 formula_12, la carica dell'elettrone \u00e8 formula_13, l'energia potenziale a distanza formula_14 \u00e8:\ndove formula_16 \u00e8 la costante di Coulomb. L'energia totale di un elettrone nell'ipotesi semplificativa che si muova su un'orbita circolare con velocit\u00e0 \"v\" \u00e8 quindi:\nPer ottenere il valore della velocit\u00e0, e quindi quello dell'energia cinetica, basta eguagliare la relazione formula_18, dove per l'accelerazione si utilizza l'espressione per quella centripeta formula_19, con l'attrazione coulombiana:\ne quindi l'energia cinetica risulta essere pari alla met\u00e0 del valore assoluto dell'energia potenziale. L'energia totale risulta quindi essere pari a:\nSostituendo questa nella legge matematica del secondo postulato di Bohr, si ottiene un'espressione per le frequenze in funzione delle distanze finale ed iniziale dei livelli interessati dalla transizione:\nQuesta equazione deve essere consistente con la formula di Rydberg-Ritz, sapendo che formula_23, con formula_24 velocit\u00e0 della luce.\nI raggi delle orbite stabili, quindi, dovevano essere proporzionali ai quadrati di numeri interi. Una simile legge di proporzionalit\u00e0 poteva essere ottenuta ipotizzando che il momento angolare dell'elettrone in un'orbita stabile fosse pari a:\nQuesto \u00e8 il terzo postulato di Bohr, che, in pratica, quantizza il momento della quantit\u00e0 di moto della particella\nRaggio di Bohr ed energia fondamentale.\nA questo punto \u00e8 abbastanza semplice determinare il raggio dell'orbita, combinando quest'ultima con la relazione tra energia cinetica e potenziale:\nove\n\u00e8 il raggio di Bohr del livello fondamentale dell'atomo di idrogeno.\nInoltre, Bohr riusc\u00ec a calcolare anche il valore della formula_4 costante di Rydberg:\nche utilizzando i valori allora noti per le costanti, \u00e8 in accordo con il valore ottenuto dalla spettroscopia.\nInfine si possono scrivere tutti i valori possibili dell'energia di un elettrone in un atomo, scritti in funzione dell'energia fondamentale dell'atomo di idrogeno:\ncon\nche risulta di circa formula_32 (dove formula_33 \u00e8 la sigla per l'elettronvolt). Questo vuol dire che, per estrarre un elettrone nello stato fondamentale dell'idrogeno, bisogna fornire al sistema un'energia pari a 13,6 eV. Tenendo conto del fatto che la massa del nucleo non \u00e8 infinita (nel caso dell'idrogeno \u00e8 circa duemila volte la massa dell'elettrone) e che quindi il nucleo stesso ruota intorno al centro di massa dell'atomo, si introduce una lieve dipendenza della costante di Rydberg dalla massa del nucleo, migliorando cos\u00ec l'accordo con i dati sperimentali.\nCorrezione di massa finita del nucleo.\nNel modello semplice di Bohr si assume che la massa del nucleo sia infinitamente grande rispetto alla massa dell'elettrone (cosicch\u00e9 il nucleo rimane fisso nello spazio), questa \u00e8 un'approssimazione ragionevole in quanto la massa del protone \u00e8 circa 2000 volte quella dell'elettrone, tuttavia l'accuratezza raggiunta dalle misurazioni spettroscopiche richiede di tenere conto del fatto che la massa del nucleo \u00e8 finita (in questo caso il nucleo e l'elettrone si muovono attorno al comune centro di massa).\nFacendo uso del concetto di massa ridotta si pu\u00f2 mostrare che, per tenere conto del fatto che la massa del nucleo \u00e8 finita, \u00e8 sufficiente sostituire, nelle equazioni del moto, la massa dell'elettrone con la massa ridotta formula_34 del sistema nucleo-elettrone.\ndove formula_36 \u00e8 la massa dell'elettrone e formula_37 la massa del nucleo.\nIn questo modo si introduce un fattore correttivo formula_38 alle energie e formula_39 ai raggi."}
{"id": "53961", "revid": "765341", "url": "https://it.wikipedia.org/wiki?curid=53961", "title": "Mecenatismo", "text": "Il mecenatismo \u00e8 il sostegno ad attivit\u00e0 artistiche e culturali e, pi\u00f9 nello specifico, nei confronti degli stessi artisti coinvolti in tali attivit\u00e0. Chi sostiene queste attivit\u00e0 \u00e8 detto mecenate (per antonomasia prende il nome di Gaio Cilnio Mecenate, 68 a.C. - 8 d.C.).\nStoria.\nAccezione storica.\nIn passato, il mecenatismo era uso manifestarsi in forma di sostegno economico e materiale da parte di sovrani, signori, aristocratici e possidenti, nei confronti di artisti (letterati, pittori, scultori, musicisti) i quali, a fronte della relativa libert\u00e0 di produrre le proprie opere, tra l'altro usavano contraccambiare tale sostegno svolgendo incarichi di tipo cancelleresco, oppure ponendo la propria arte al servizio del potere rappresentato dai loro benefattori, dando cos\u00ec prestigio alle loro corti. Il fenomeno del mecenatismo fu anche ampiamente utilizzato dalla Chiesa.\nIl Mecenate eponimo fu un influente consigliere dell'imperatore romano Augusto, che form\u00f2 un circolo di intellettuali e poeti che sostenne nella loro produzione artistica.\nNel Rinascimento italiano il mecenatismo \u00e8 collegato al fenomeno della magnificenza. Tra gli esempi pi\u00f9 noti di mecenatismo nella storia seguente, vi \u00e8 quello di Firenze, dove i signori della citt\u00e0, i Medici, sostennero e patrocinarono numerosi artisti al fine di dare lustro alla propria casata: Cosimo il Vecchio (1389-1464) e suo nipote Lorenzo il Magnifico (1449-1492) radunarono a corte i migliori artisti, letterati, umanisti e filosofi del tempo: alcuni per tutti, Michelozzo, Pico della Mirandola, Angelo Poliziano, Antonio Pollaiolo e Sandro Botticelli...\nAccezione contemporanea.\nIn epoca contemporanea, non sono mancati mecenati nell'accezione tradizionale, come Peggy Guggenheim.\nEstendendo il termine ad altre categorie, si parla di \"mecenatismo\" anche riferendosi al sostegno ad attivit\u00e0 come il restauro di monumenti o spazi culturali abbandonati. Si usa inoltre il termine \"mecenate d'impresa\" per indicare un finanziatore di iniziative imprenditoriali con caratteristiche innovative e di rischio dalle quali non si aspetta un ritorno finanziario diretto."}
{"id": "53964", "revid": "2", "url": "https://it.wikipedia.org/wiki?curid=53964", "title": "Plutini", "text": ""}
{"id": "53972", "revid": "767487", "url": "https://it.wikipedia.org/wiki?curid=53972", "title": "Moonraker - Operazione spazio", "text": "Moonraker - Operazione spazio (\"Moonraker\") \u00e8 un film del 1979 diretto da Lewis Gilbert. \u00c8 la quarta pellicola dedicata a James Bond interpretata dall'attore inglese Roger Moore.\nTrama.\nJames Bond scampa all'ennesimo tentativo di omicidio da parte di un'amante pericolosa, abbandonato su un aereo privato, ingovernabile e privo di paracadute. Rientrato a Londra, deve indagare sulla sparizione di uno Space Shuttle denominato \"Moonraker\", propriet\u00e0 del miliardario Hugo Drax, sinistro presidente di una potente industria aerospaziale.\nBond sventa ogni suo tentativo di eliminazione, avvalendosi di vari dispositivi e gadget, dai dardi dalla punta perforante o avvelenata all'esplosivo al plastico celato in un comune orologio da polso, a sua volta con funzione di \"timer\".\nScoprir\u00e0 presto l'intento megalomane di Drax, lo sterminio dell'umanit\u00e0 per mezzo di un potentissimo gas nervino di origine vegetale, per creare una futura razza di individui perfetti, privi di difetto fisico, avvalendosi di giovani coppie selezionate e trasportate provvisoriamente in una stazione spaziale su delle navette \"Moonraker\".\nDeterminante il ritorno del killer noto come \"Squalo\" (\"Jaws\"), un gigante dalla dentiera d'acciaio, gi\u00e0 visto nel precedente \"La spia che mi amava\".\nProduzione.\nI titoli di coda de \"La spia che mi amava\" (1977) annunciavano il ritorno di Bond in \"Solo per i tuoi occhi\", ma Cubby Broccoli ritenne opportuno sfruttare l'onda di \"Star Wars\", adattando il romanzo di Ian Fleming \"Moonraker\" con un'ambientazione spaziale, in quanto l'intento di Drax nel romanzo \u00e8 la distruzione di Londra con un semplice missile. Da qui anche l'uso degli slogan \"Bigger and better\", ma soprattutto quello secondo cui \"Moonraker\" \u00e8 il film dal quale cominciano tutti i film che finiscono. (\"Where all the other Bonds ends... this one begins!\")\nL'inizio ufficiale delle riprese \u00e8 il 14 agosto 1978, in Francia.\nIl film anticipa di diciotto mesi la prima missione dello Space Shuttle Columbia. Le scene realistiche del lancio dei \"Moonraker\" precorrono i tempi in quanto simili a quelli reali ad eccezione della livrea gialla. Come piacque dire a Broccoli la pellicola \"parl\u00f2 di scienza, non di fantascienza\".\n\u00c8 l'ultima pellicola in cui appare Bernard Lee nel ruolo di M (l'attore mor\u00ec nel 1981). Il personaggio, dopo un film di transizione (\"Solo per i tuoi occhi\") in cui verr\u00e0 dichiarato \"in licenza\", torner\u00e0 nella pellicola \"Octopussy - Operazione piovra\", interpretato dall'attore Robert Brown.\nColonna sonora.\nIl motivo conduttore del film, \"Moonraker\" di John Barry, \u00e8 cantato da Shirley Bassey.\nAccoglienza e critica.\nIl film incass\u00f2 quasi il doppio del precedente \"La spia che mi amava\" (1977) e ha detenuto il record di incassi tra quelli della serie almeno fino al 1995, all'uscita di \"GoldenEye\".\nDerek Meddings, supervisore agli effetti speciali del film, grazie ai suoi modellini, ottiene una candidatura per i migliori effetti speciali, risultando il film pi\u00f9 spettacolare della serie \"007\" realizzato fino ad allora.\nMolti critici (tra cui Paolo Mereghetti), non hanno invece del tutto apprezzato la qualit\u00e0 artistica di questa undicesima missione, tacciandolo \"finanche\" di sentimentalismi, citando ad esempio il personaggio di \"Jaws\" (\"lo Squalo\" nella versione italiana, sicario di assoluto valore tornato a furor di popolo per una seconda volta consecutiva) che si innamora di una giovane formosa ma di bassa statura, passato alla parte di Bond conosciuti i sinistri propositi di Drax.\n\"Rotten Tomatoes\" gli assegna un voto del 62%. James Berardinelli di \"ReelViews\" sostiene che il lato spettacolare del film riesce a prevalere sulle sue parti sciocche. Vincent Canby del \"New York Times\" sentenzia invece che questo \u00e8 il film pi\u00f9 esagerato di tutta la serie."}
{"id": "53981", "revid": "775372", "url": "https://it.wikipedia.org/wiki?curid=53981", "title": "OpenCola", "text": "OpenCola \u00e8 una specie di cola unica in quanto le istruzioni per prepararla sono liberamente consultabili ed eventualmente modificabili. Chiunque pu\u00f2 crearsi la bevanda, e tutti possono modificare o regolare la giusta quantit\u00e0 degli ingredienti, e possono inoltre regolare i loro cambiamenti basandosi sulla GNU General Public License.\nNata inizialmente come mezzo per trasmettere il significato e l'importanza del software open source, la bevanda inizi\u00f2 ad avere un discreto successo - tanto da far vendere pi\u00f9 di 150.000 lattine. L'azienda della OpenCola, situata a Toronto, \u00e8 diventata famosa pi\u00f9 per la sua bevanda, che per il software prodotto. Laird Brown, il responsabile marketing, ha affermato che il successo \u00e8 scaturito da una graduale sfiducia nelle multinazionali e dalla possibilit\u00e0 di sapere cosa si stia veramente bevendo. L'industria della OpenCola ha per\u00f2 successivamente attuato un nuovo piano strategico preferendo non pubblicare pi\u00f9 sul proprio sito informazioni riguardo alla prima bibita open source.\nL'azienda \u00e8 poi stata venduta e ad oggi nessuno produce commercialmente una bevanda con tale ricetta."}
{"id": "53985", "revid": "2164979", "url": "https://it.wikipedia.org/wiki?curid=53985", "title": "Utrecht", "text": "Utrecht (pron. o ; in olandese: , ) \u00e8 una citt\u00e0 dei Paesi Bassi e il capoluogo dell'omonima provincia. Con 358.454 abitanti (al 29 febbraio 2020) si tratta della quarta citt\u00e0 dei Paesi Bassi per numero di abitanti.\nIl comune (\"gemeente\") di Utrecht \u00e8 composto anche dalle frazioni di Vleuten, De Meern e Haarzuilens e confina con le seguenti municipalit\u00e0: De Bilt, Stichtse Vecht, Woerden, Montfoort, IJsselstein, Nieuwegein, Houten, Bunnik e Zeist.\nGeografia urbana.\nIl centro urbano si estende intorno al nucleo centrale e pi\u00f9 antico della citt\u00e0. Nel cuore del centro svetta la torre del Duomo di Utrecht: con i suoi 112,32 m di altezza \u00e8 la torre campanaria pi\u00f9 alta dell'intero paese. Da esso, nelle giornate di bel tempo, \u00e8 possibile vedere Amsterdam (che si trova a 35\u00a0km a nord). La maggior parte degli edifici del centro risale all'epoca d'oro dei Paesi Bassi, ovvero al XVI e XVII secolo, quando questi erano una grande potenza coloniale. Di conseguenza, il centro della citt\u00e0 appare a tutt'oggi elegante con abitazioni ed edifici raffinati e riccamente decorati.\nLa citt\u00e0 \u00e8 attraversata da diversi canali: tra i pi\u00f9 pittoreschi si distinguono l'Oudegracht (Canale Vecchio) ed il Nieuwegracht (Canale Nuovo). Nelle giornate di sole, i bar, i ristoranti ed i negozi che si affacciano sull'Oudegracht sono affollati.\nDal punto di vista economico Utrecht si distingue da molte altre citt\u00e0 olandesi per la forte tendenza al commercio: i suoi negozi sono molto rinomati in tutti i Paesi Bassi. La stazione ferroviaria \u00e8 il centro della rete ferroviaria olandese e la sede degli uffici centrali del Nederlandse Spoorwegen (Ferrovie olandesi) ed \u00e8 strutturalmente unita al centro commerciale pi\u00f9 grande del paese, Hoog Catharijne.\nL'Universit\u00e0 di Utrecht (Utrecht Universiteit), con i suoi 30.000 studenti, \u00e8 il pi\u00f9 grande ateneo e centro di ricerca di tutti i Paesi Bassi e, con i suoi 7.000 impiegati, \u00e8 anche la realt\u00e0 economica pi\u00f9 grande, in termini di numero di dipendenti, della citt\u00e0. La presenza dell'Universit\u00e0 connota fortemente la vita di Utrecht, dove vivono decine di migliaia di persone con meno di 25 anni di et\u00e0 e diverse migliaia di studenti e ricercatori stranieri. Inoltre, nel centro cittadino ci sono cinema, teatri, centinaia di bar e decine di locali notturni. Utrecht \u00e8 anche molto famosa per i suoi caff\u00e8 e ristoranti, realizzati con gli stili e i gusti pi\u00f9 variegati.\nDal punto di vista delle attivit\u00e0 culturali, la citt\u00e0 si presenta come un centro dinamico e molto attivo, specialmente per la presenza di vari musei, teatri, scuole d'arte.\nStoria.\nAll'origine della citt\u00e0 vi fu la costruzione di una fortificazione romana (\"castrum\") di truppe ausiliarie intorno al 47 dopo Cristo. La fortificazione si trovava sul fiume Reno che all'epoca seguiva un tracciato molto pi\u00f9 a nord dell'attuale e segnava i confini dell'Impero Romano. Il nome dell'avamposto era \"Traiectum ad Renum\", poi \"Ultraiectum\". Qui soggiornarono alcune unit\u00e0 militari come: la \"Coh.II Hispanorum pedit.Pia Fidelis\", la \"Coh.II Batavorum Victrix\", l\"'Ala I Thracum\", \"vexillationes\" della \"legio XXX Ulpia Victrix\" e \"vexillationes\" della \"legio I Minervia\". Nei pressi dell'accampamento si svilupp\u00f2 un insediamento con artigiani, commercianti ed i familiari dei soldati (\"canabae\"). A met\u00e0 del II secolo trib\u00f9 germaniche invasero a pi\u00f9 riprese quei territori che gli erano stati strappati dai Romani e verso il 270 i Romani abbandonarono Utrecht. Sul periodo 270-500 poco \u00e8 noto. Nel VI secolo Utrecht cadde sotto l'influenza dei Franchi.\nDurante il Medioevo Utrecht era la citt\u00e0 pi\u00f9 importante dei Paesi Bassi Settentrionali. San Villibrordo \u00e8 tradizionalmente considerato il suo primo vescovo. Nel 695 \u00e8 stato nominato a arcivescovo dei frisoni e nel 703 o 704 Pipino di Herstal gli don\u00f2 Utrecht, grazie alle sue attivit\u00e0 missionarie. La citt\u00e0 riceve i diritti civili nel 1122. Pi\u00f9 tardi questi vescovi di Utrecht ebbero il controllo non solo nella corrente provincia di Utrecht, ma anche nelle regioni pi\u00f9 a nordest (fino a Groninga). Nel 1528 il controllo fu trasferito a Carlo V d'Asburgo.\nNel 1579 le sette province settentrionali dei Paesi Bassi, senza il territorio che ora si chiama Belgio, si unificarono nell'Unione di Utrecht. Insieme si opposero al dominio spagnolo. L'Unione di Utrecht \u00e8 spesso indicata come la genesi della Repubblica delle Sette Province Unite. Tra il 1620 e il 1630 si svilupp\u00f2 il movimento pittorico dei Caravaggisti di Utrecht. Nel 1674 un uragano distrusse la citt\u00e0, evento documentato dai numerosi schizzi eseguiti dal pittore Herman Saftleven.\nNel marzo e aprile 1713 a Utrecht vennero firmati una serie di trattati (Trattato di Utrecht) che furono preliminari alla fine della guerra di successione spagnola. Nel 1730 ebbe luogo una serie di processi per sodomia, che sfociarono in una persecuzione degli omosessuali in tutti i Paesi Bassi. Nel 1843 \u00e8 stata inaugurata una ferrovia che collegava Utrecht ad Amsterdam. Da allora Utrecht \u00e8 divenuta gradualmente il centro della rete ferroviaria olandese.\nProprio per la sua qualit\u00e0 di svincolo vitale della rete ferroviaria olandese, Utrecht fu immediatamente presa dalle truppe tedesche all'inizio della seconda guerra mondiale, rimanendo occupata fino al 7 maggio 1945. La citt\u00e0 fu una delle sedi pi\u00f9 attive della resistenza olandese, nella quale non manc\u00f2 di segnalarsi l'allora arcivescovo cattolico, cardinale Johannes de Jong.\nDalla fine dell'ultima guerra in poi la citt\u00e0 si \u00e8 espansa considerevolmente con la costruzione di nuovi quartieri come Kanaleneiland, Hoograven, Lunetten, Overvecht. In questo momento, Utrecht \u00e8 oggetto di un grande progetto di riqualificazione urbanistica detto \u201cMaster Plan\u201d. Nel progetto si prevede la riqualificazione dell'area della stazione ferroviaria, che comprende la riapertura di vecchi canali, strade, ponti e di numerosi edifici quali il nuovo municipio (Stadskantoor), un nuovo palazzo della musica (Tivoli Vredenburg), ampliamento di centri commerciali, uffici, il parcheggio coperto per biciclette pi\u00f9 grande del mondo, nuove abitazioni. Inoltre, nel nuovo quartiere di Leidsche Rijn si sono costruite nuove abitazioni per espandere la popolazione cittadina di circa 100.000 abitanti.\nSport.\nLa squadra di calcio dell', che gioca nello stadio Nieuw Galgenwaard, milita nella prima serie del campionato olandese e spesso partecipa alle competizioni europee per club."}
{"id": "53988", "revid": "125269977", "url": "https://it.wikipedia.org/wiki?curid=53988", "title": "Sputnik 1", "text": "Sputnik 1 (\u041f\u0440\u043e\u0441\u0442\u0435\u0439\u0448\u0438\u0439 \u0421\u043f\u0443\u0442\u043d\u0438\u043a-1 o \"Prosteyshiy Sputnik-1\", \"semplice satellite 1\") fu il primo satellite artificiale mandato in orbita intorno alla Terra. Venne lanciato dal cosmodromo di Bajkonur dall'Unione Sovietica raggiungendo un'orbita ellittica bassa terrestre il 4 ottobre 1957 ; rimase in orbita per tre settimane prima che le sue batterie si esaurissero, quindi continu\u00f2 a orbitare per altri due mesi prima di rientrare nell'atmosfera distruggendosi. Era costituito da una sfera di metallo levigata del diametro di 58\u00a0cm con quattro antenne radio esterne per trasmettere gli impulsi.\nIl suo segnale radio fu facilmente rilevabile anche dai radioamatori, la sua inclinazione orbitale di 65\u00b0 e il periodo orbitale furono tali che la sua traiettoria di volo sorvolava praticamente l'intera Terra abitata. La sorpresa per questo successo scaten\u00f2 negli Stati Uniti la crisi dello Sputnik e dette il via alla corsa allo spazio nel contesto della guerra fredda. Il lancio ebbe profonde conseguenze portando a nuovi sviluppi in campo politico, militare, tecnologico e scientifico. Il tracciamento da Terra dello Sputnik 1 forn\u00ec agli scienziati preziose informazioni. Ad esempio fu possibile dedurre la densit\u00e0 dell'atmosfera superiore dalla sua resistenza sull'orbita, mentre l'analisi della propagazione dei suoi segnali radio ha fornito dati sulla ionosfera.\nSputnik 1 venne lanciato durante l'anno geofisico internazionale dal sito n. 1/5 del cosmodromo di Bajkonur, allora nella RSS Kazaka. Esso viaggi\u00f2 a circa 29.000 chilometri all'ora impiegando 96,2 minuti per completare ciascuna orbita. Trasmetteva a 20,005 e a 40,002 MHz, permettendo l'ascolto a operatori radio di tutto il mondo. I segnali continuarono per 21 giorni fino a quando le batterie del trasmettitore si esaurirono il 26 ottobre 1957. Lo Sputnik bruci\u00f2 il 4 gennaio 1958 mentre rientrava nell'atmosfera terrestre, dopo tre mesi, 1 440 orbite completate della Terra e una distanza percorsa di circa 70 milioni di km.\nIn russo la parola \"\u0421\u043f\u0443\u0442\u043d\u0438\u043a\" significa \"compagno di viaggio\", ed \u00e8 ora inteso come \"satellite\" (in russo, anche una luna).\nIl programma Sputnik.\nA differenza degli americani, i sovietici ebbero solo una piccola parte dei progetti dei missili tedeschi V2 recuperati alla fine della seconda guerra mondiale. Da tali progetti e dall'ingegno di Korolev, il programma Sputnik dell'Unione Sovietica ebbe inizio nel 1948, quando si intu\u00ec la possibilit\u00e0 di modificare missili militari in vettori per il lancio di satelliti. L'annuncio del successo del lancio venne dato da Radio Mosca la notte tra il 4 e il 5 ottobre 1957. Con il lancio dello Sputnik 1 l'Unione Sovietica prese in contropiede gli Stati Uniti.\nLo Sputnik 1 aveva lineamenti ben pi\u00f9 semplici di un satellite artificiale di oggi: era infatti formato solo da una sfera di alluminio di 58\u00a0cm di diametro, contenente due trasmittenti (su 20,005\u00a0MHz e 40,002\u00a0MHz, con una potenza complessiva di circa 1 watt), una serie di batterie zinco-argento e un termometro; da questo corpo centrale si dipartivano quattro antenne lunghe circa 2,5 metri.\nGli strumenti a bordo dello Sputnik 1 rimasero funzionanti per 57 giorni.\nStoria.\nIl successo della prima operazione spaziale dell'URSS ebbe un notevole impatto mediatico sia all'interno della nazione sia nel resto del mondo.\nInfatti nel periodo di guerra fredda tra USA e URSS lo sviluppo scientifico-bellico era il sistema di misura della forza delle superpotenze.\nSuccessivamente saranno sempre i sovietici (3 novembre 1957) a mandare nello spazio il primo mammifero, la cagnolina Laika, e il 12 aprile 1961, il primo uomo nello spazio, Jurij Gagarin.\nCi\u00f2 spinse gli statunitensi ad accelerare il proprio programma spaziale dato che in quegli anni l'Unione Sovietica disponeva sia dei mezzi sia delle tecnologie necessarie per poter portare in orbita testate nucleari, e di poter colpire indipendentemente dalla portata dei suoi bombardieri ogni paese sul globo, utilizzando uno dei suoi vettori. Mentre gli Stati Uniti facevano ancora uso dei bombardieri B-52, non avendo ancora sviluppato nessun missile intercontinentale."}
{"id": "53992", "revid": "88740", "url": "https://it.wikipedia.org/wiki?curid=53992", "title": "Numero poligonale", "text": "In matematica, un numero poligonale \u00e8 un numero figurato che pu\u00f2 essere disposto a raffigurare un poligono regolare.\nIntroduzione.\nGli antichi matematici scoprirono che alcuni numeri potevano essere raffigurati in determinati modi quando rappresentati da semi o sassolini. Il numero 10, ad esempio, pu\u00f2 formare un triangolo:\ned \u00e8 quindi un numero triangolare, ma non pu\u00f2 formare un quadrato, al contrario del numero 9, che \u00e8 per l'appunto un numero quadrato (o quadrato perfetto)\nAlcuni numeri, come 36, che possono essere rappresentati sia come quadrati che come triangoli, prendono il nome di numeri quadrati triangolari:\nIn modo analogo sono definiti i numeri pentagonali, esagonali, e, in generale, \"s\"-gonali. In questi casi, per\u00f2, il diagramma che si ottiene non \u00e8 pi\u00f9 altamente compatto, come nei casi di poligoni con tre o quattro lati.\nIndicando con formula_1 l\u2019\"n\"-esimo numero \"s\"-gonale, si definisce in generale\nformula_2 e formula_3 qualunque sia \"s\", ovvero il secondo numero della serie dei numeri \"s\"-gonali \u00e8 pari al numero dei vertici (o dei lati) del poligono.\nI successivi numeri \"s\"-gonali si ottengono prolungando di un punto due lati consecutivi del poligono e aggiungendo poi i restanti lati (tutti della stessa lunghezza) fra questi. Nei seguenti schemi, il passaggio da un numero al successivo, \u00e8 indicato con pallini rossi.\nNumeri triangolari.\nL\u2019\"n\"-esimo numero triangolare \"T\"(\"n\") si ottiene sommando fra loro i primi \"n\" numeri naturali:\nI numeri triangolari possono essere ottenuti in modo ricorsivo:\nNumeri quadrati.\nL\u2019\"n\"-esimo numero quadrato \"Q\"(\"n)\" si ottiene sommando fra loro i primi \"n\" numeri dispari:\nI numeri quadrati possono essere ottenuti in modo ricorsivo:\nVale l'identit\u00e0\novvero ogni quadrato perfetto pu\u00f2 essere ottenuto sommando due numeri triangolari consecutivi. L'uguaglianza pu\u00f2 essere facilmente dimostrata tramite la formula di Gauss. Lo stesso risultato pu\u00f2 essere dedotto dalla figura seguente in cui il quadrato \u00e8 stato diviso in due triangoli, uno di lato pari a quello del quadrato (contiene la diagonale), e l'altro col lato pi\u00f9 corto di uno.\nNumeri pentagonali.\nL\u2019\"n\"-esimo numero pentagonale formula_13 si ottiene costruendo un nuovo pentagono partendo dal precedente, aggiungendo un punto a due lati adiacenti e costruendo ex novo gli altri tre lati, e contando tutti i punti, vecchi e nuovi. In pratica formula_13 si ottiene sommando a formula_15 i tre nuovi lati di formula_16 punti per un totale di formula_17 punti:\nSviluppando all'indietro, sostituendo ogni numero pentagonale in funzione del precedente: \nChe \u00e8 equivalente alla:\nDalla \ncon semplici passaggi si ottiene:\nOvvero qualunque numero pentagonale si pu\u00f2 esprimere in funzione di numeri triangolari.\nNumeri esagonali.\nCon ragionamenti analoghi a quelli effettuati sopra si ottengono le identit\u00e0:\nFormule generali.\nSe \"s\" \u00e8 il numero di lati di un poligono, la formula per l\"'n\"-esimo numero \"s\"-gonale si ottiene aggiungendo al precedente numero \"s\"-gonale formula_27 lati lunghi formula_16, per un totale di formula_29 punti, ovvero\nSi dimostra facilmente che ci\u00f2 equivale a"}
{"id": "53993", "revid": "1745361", "url": "https://it.wikipedia.org/wiki?curid=53993", "title": "Space opera", "text": "La space opera (espressione inglese per indicare l'epopea spaziale o epica spaziale) \u00e8 un sottogenere della fantascienza ambientato tipicamente nello spazio esterno, caratterizzato dall'avventura romantica e spesso melodrammatica con viaggi interstellari e, non di rado, battaglie spaziali, in immensi universi spesso dominati da imperi galattici. Nato nella letteratura, il genere ha poi riscosso successo anche nella televisione, nel cinema e negli altri media.\nDefinizione.\nIl termine \"space opera\" fu coniato nel 1941 dall'appassionato e futuro scrittore di fantascienza Wilson Tucker, nell'articolo di una fanzine, come termine peggiorativo. All'epoca i radiodrammi sentimentali erano divenuti popolari negli Stati Uniti col soprannome di \"soap opera\", in quanto erano sponsorizzati dai produttori di detersivo. Tucker defin\u00ec la space opera come l'equivalente fantascientifico: un'\"artificiosa, rimacinata, puzzolente e logora storia d'astronavi\". Ancora in precedenza, il termine \"horse opera\" era stato utilizzato come soprannome per i film western. In effetti alcuni fan e critici hanno notato che le trame delle epopee spaziali sono state a volte tratte dalle storie western e semplicemente traslate in un'ambientazione spaziale, come stigmatizzato sul retro della copertina del primo numero della rivista \"Galaxy Science Fiction\". Ancora, a cavallo tra gli anni venti e trenta, quando la fantascienza era pubblicata nelle riviste, le storie erano spesso definite \"epiche di super-scienza\" (\"super-science epics\").\nA cominciare dagli anni sessanta, e largamente accettata negli anni settanta, la space opera fu ridefinita, secondo la definizione di Brian Aldiss nell'antologia dal titolo \"Space Opera\" del 1974, come - parafrasando Hartwell e Cramer - \"la buona vecchia roba\" (\"the good old stuff\"). Tuttavia subito dopo la sua ridefinizione cominci\u00f2 a essere messa in discussione, ad esempio, con la pratica editoriale e commerciale di Judy-Lynn del Rey e le recensioni del marito e collega Lester del Rey: in particolare essi contestavano l'affermazione che opere spaziali fossero obsolete, cos\u00ec la casa editrice Del Rey Books etichett\u00f2 le riedizioni di precedenti opere di Leigh Brackett come space opera. All'inizio degli anni ottanta le storie avventurose ambientate nello spazio vennero nuovamente ridefinite, allargando l'etichetta di \"space opera\" a opere fondamentali della cultura di massa come \"Guerre stellari\". Fu solo nel corso degli anni novanta che si cominci\u00f2 a riconoscere la space opera come un genere legittimo della fantascienza. Hartwell e Cramer definiscono la space opera come \"fantascienza avventurosa colorita, drammatica su larga scala, scritta con competenza e talvolta bene, di solito incentrata su un simpatico personaggio e su una trama d'azione eroica, frequentemente ambientata in un futuro relativamente lontano e nello spazio o su altri mondi, tipicamente in tono ottimista. Spesso tratta di guerra, pirateria, virt\u00f9 militari e molta azione su larga scala, grandi rischi.\nPer contrasto.\nAlcuni critici distinguono tra space opera e planetary romance. Dove la space opera nasce dal genere del western e dell'avventura marinaresca, il planetary romance nasce dalla tradizione del mondo perduto e delle civilt\u00e0 perdute. Entrambi presentano avventure con ambientazioni esotiche, ma la space opera enfatizza il viaggio nello spazio, mentre il planetary romances \u00e8 focalizzato sul mondo alieno. Da questo punto di vista, le storie con ambientazione marziana, venusiana e lunare di Edgar Rice Burroughs si possono considerare dei planetary romance (peraltro tra le prime), come pure le storie di Eric John Stark scritte da Leigh Brackett sotto l'influenza di Burroughs.\nTalvolta la space opera \u00e8 anche messa in contrapposizione con la fantascienza hard, in cui l'enfasi \u00e8 data al progresso tecnologico e alle invenzioni, dove le ambientazioni sono attentamente lavorate per obbedire alle leggi della fisica, alla cosmologia, matematica e biologia, come ad esempio in alcune opere di Alastair Reynolds. D'altra parte molti autori riescono a combinare l'avventura spaziale con una certa accuratezza tecnico-scientifica, facendo s\u00ec che le epopee spaziali meglio scritte facciano parte a pieno titolo della migliore fantascienza.\nMolti filoni della space opera si sovrappongono con la fantascienza militare, concentrandosi su battaglie spaziali su larga scala con armi avveniristiche. In storie di questo tipo, il tono militare e le tecnologie degli armamenti possono venire considerati molto seriamente. A un estremo, il genere \u00e8 utilizzato per speculare sulle guerre future che coinvolgono il viaggio spaziale, o l'effetto di guerre di questo tipo sugli esseri umani; dall'altro vi sono storie in cui la trama bellica presenta ornamenti fantascientifici. Il termine \"space opera militare\" \u00e8 occasionalmente utilizzato per identificare questo genere, nell'uso che ne fa ad esempio il critico Sylvia Kelso quando descrive il ciclo dei Vor di Lois McMaster Bujold.\nLa distinzione chiave della space opera dalla fantascienza militare \u00e8 che il personaggio principale in una space opera non fa parte del personale militare, ma civile o paramilitare. La fantascienza militare inoltre non include necessariamente un'ambientazione come lo spazio esterno o gli altri pianeti come la space opera.\nStoria.\nGli autori delle prime storie di \"space opera\" sono stati E. E. \"Doc\" Smith con le sue serie dell'Allodola dello spazio e dei Lensman, Edmond Hamilton, Jack Williamson, John W. Campbell e, qualche anno pi\u00f9 tardi, anche Leigh Brackett.\nNel corso dell'epoca d'oro della fantascienza statunitense, le fantasiose storie di space opera erano viste in netto contrasto con il materiale terso e scientificamente plausibile che divenne dominio della fantascienza \"mainstream\" tipizzata dalla rivista \"Astounding Stories\". Bench\u00e9 in tale epoca le space opera venissero spesso relegate al rango di puro intrattenimento per ragazzi, la loro libert\u00e0 d'immaginazione e romantica ha riscosso in seguito una grande influenza sugli autori della fantascienza \"New Wave\" degli anni sessanta, che erano esasperati dalle limitazioni della fantascienza \"hard\".\nDopo la rottura delle convenzioni del genere per mano della \"New Wave\" e in seguito all'enorme successo del film Guerre stellari (1977), la space opera torn\u00f2 a essere ancora una volta un sottogenere accettabile per la critica.\nIn anni pi\u00f9 recenti, una rinascita della \"space opera\" ha prodotto qualcosa che alcuni considerano un sottogenere definito la \"nuova space opera\" (\"The New Space Opera\", dal titolo di un'antologia del 2007 curata da Gardner Dozois e Jonathan Strahan). Specificamente, essa combina le proporzioni galattiche e la \"grandeur\" della space opera tradizionale con elementi della fantascienza hard, la fantascienza a carattere pi\u00f9 spiccatamente meccanico/tecnologico. La \"nuova space opera\" \u00e8 perci\u00f2 rigorosa dal punto di vista scientifico e ambiziosa nei suoi obiettivi. Tra i praticanti del nuovo genere vi sono Stephen R. Donaldson, Dan Simmons, John Varley, David Brin, Iain Banks, Catherine Asaro, Orson Scott Card, Charles Stross, Peter F. Hamilton, Lois McMaster Bujold, M. John Harrison, Ken MacLeod, Alastair Reynolds, Mike Resnick, C. J. Cherryh, Joe Haldeman, Vernor Vinge e Greg Bear.\nNel corso degli anni tra il 1982 e il 2002 il premio Hugo per il miglior romanzo di fantascienza \u00e8 stato spesso assegnato a un candidato del genere della space opera.\nIl mondo degli anime, i cartoni animati giapponesi, \u00e8 diventato uno dei maggiori ambienti di sviluppo per la \"space opera\": serie come \"Cowboy Bebop\", \"Gundam\", \"Kate e Julie\" (\"Original\" e \"Flash\"), \"Seikai no monsh\u014d\", \"Legend of the Galactic Heroes\" e \"Mobile Battleship Nadesico\" accrescono la popolarit\u00e0 di questo genere e in una certa misura lo influenzano (quello di \"Farscape\" costituisce un esempio di come gli anime possano influenzare una serie TV in corso di svolgimento).\nCaratteristiche.\nAll'interno dei romanzi di \"space opera\" la verosimiglianza scientifica dei diversi scenari varia enormemente. In alcuni casi, la sola violazione delle leggi conosciute della fisica \u00e8 il viaggio a velocit\u00e0 superiori a quella della luce. All'estremo opposto, capita che i protagonisti usino diversi poteri mistici e possano distruggere in un sol colpo interi pianeti o specie aliene. Altrettanto variabile pu\u00f2 apparire la completezza e lo sviluppo dei personaggi descritti. Ad esempio, Lois McMaster Bujold e Iain Banks scrivono di conflitti dalle caratteristiche molto umane.\nUna sottocategoria molto popolare di \"space opera\" riguarda poi la narrazione di grandi battaglie spaziali con armi avveniristiche. Alcune hanno un piglio del tutto militare, e delineano sistemi di armamento con grande precisione tecnologica (space opera militare o \"military science fiction\").\nMolti scrittori di fantascienza usano tuttavia varianti degli scenari delle space opera con minor contenuto militarista e xenofobia interplanetaria. Nei suoi esempi pi\u00f9 alti, la \"space opera\" \u00e8 infatti una riflessione sulle future guerre nello spazio o sui suoi effetti sul genere umano. Nei casi peggiori, consiste nell'uso di trame per nulla fantascientifiche all'interno di scenari che solo a prima vista possono apparire tali.\nMolte serie televisive di fantascienza, da \"Battlestar Galactica\" a \"Star Trek\", sono varianti di \"space opera\". Harry Harrison e Douglas Adams ne hanno messo in burletta gli stereotipi pi\u00f9 frequenti. Il romanzo \"Novilunio\" (\"The Wanderer\") di Fritz Leiber racconta di una Terra coinvolta in un conflitto interstellare. Altri, come Samuel R. Delany in \"Nova\", si ispirano a concezioni mitologiche. Il genere \u00e8 stato anche oggetto di satira col racconto di Jack Vance intitolato \"Space Opera\" del 1965, in cui una compagnia operistica diffonde la cultura in pianeti che ne sono privi.\nEsempi di \"space opera\".\nNarrativa.\nRomanzi e serie in ordine di prima pubblicazione."}
{"id": "54001", "revid": "466539", "url": "https://it.wikipedia.org/wiki?curid=54001", "title": "Golden Globe per il miglior film commedia o musicale", "text": "Il Golden Globe per il miglior film commedia o musicale viene assegnato al miglior film commedia o musicale dalla HFPA (\"Hollywood Foreign Press Association\"). Questo premio venne istituito nel 1952. \nPer pochi anni, dal 1959 al 1963, venne suddiviso in Golden Globe per il miglior film commedia e Golden Globe per il miglior film musicale.\nVincitori e candidati.\nL'elenco mostra il vincitore di ogni anno, seguito dai film che hanno ricevuto una candidatura. Per ogni film viene indicato il titolo italiano e titolo originale tra parentesi e il regista."}
{"id": "54002", "revid": "547034", "url": "https://it.wikipedia.org/wiki?curid=54002", "title": "Edmond Halley", "text": "Biografia.\nHalley nacque a Haggerston, Londra, figlio di un ricco fabbricante di sapone. Dal 1673 studi\u00f2 al Queen's College di Oxford. Prima di laurearsi pubblic\u00f2 saggi sul Sistema solare e le macchie solari.\nLasciando Oxford, nel 1676, visit\u00f2 l'isola di Sant'Elena con l'intenzione di studiare le stelle dall'emisfero australe. Ritorn\u00f2 in Inghilterra a novembre del 1678.L'anno seguente pubblic\u00f2 \"Catalogus Stellarum Australium\" che comprendeva 341 stelle meridionali. Per queste aggiunte alla mappa stellare fu paragonato a Tycho Brahe. Consegu\u00ec il Master of Arts a Oxford e fu eletto membro della Royal Society.\nNel 1686 Halley pubblic\u00f2 la seconda parte del resoconto della sua spedizione, un saggio e una carta sugli alisei e i monsoni. Identific\u00f2 nel riscaldamento solare la causa dei moti atmosferici. Stabil\u00ec anche la relazione fra la pressione barometrica e l'altezza sul livello del mare.\nHalley si spos\u00f2 nel 1682 e s\u00ec stabil\u00ec a Islington. Pass\u00f2 la maggior parte del suo tempo osservando la Luna, ma si interess\u00f2 anche ai problemi della gravit\u00e0. Un problema che attir\u00f2 la sua attenzione fu la prova delle leggi di Keplero sul moto planetario. Nell'agosto del 1684 and\u00f2 a Cambridge per discuterne con Isaac Newton, scopr\u00ec che Newton aveva gi\u00e0 risolto il problema ma non aveva ancora pubblicato niente. Halley lo convinse a scrivere \"Philosophiae Naturalis Principia Mathematica\" (1687), che fu pubblicato a spese di Halley. \nNell'opera \"Philosophical Transactions of Royal Society of London\" (1692) propose l'idea che la Terra fosse formata da un guscio esterno spesso 800\u00a0km, con due altri gusci interni concentrici e un nocciolo interno. Questi gusci avrebbero avuto le dimensioni dei pianeti Venere, Marte e Mercurio, e sarebbero separati da atmosfera. Ogni guscio avrebbe i propri poli magnetici, e i vari gusci ruoterebbero a velocit\u00e0 differenti.\nHalley propose questa teoria per cercare di spiegare alcuni risultati anomali ottenuti dalla bussola, per poi spingersi a teorizzare che l'atmosfera interna fosse luminescente, che i continenti interni fossero abitati e che i gas sfuggiti dai passaggi ai poli fossero la causa dell'aurora boreale[1]. Nel 1693 pubblic\u00f2 un articolo sulle rendite vitalizie, un'analisi dell'et\u00e0 alla morte presa dagli archivi di una citt\u00e0 tedesca nota per tenere una documentazione meticolosa. Questo permise al governo britannico di vendere le rendite vitalizie ad un prezzo adatto, basato sull'et\u00e0 dell'acquirente. Il lavoro di Halley influenz\u00f2 fortemente lo sviluppo della demografia.\nNel 1698 ricevette l'incarico di capitano sulla \"HMS Paramore\" (\"His Majesty's Ship\" - nave di Sua Maest\u00e0 Britannica), per fare approfondite osservazioni sulle condizioni del magnetismo terrestre. Il viaggio nell'oceano atlantico dur\u00f2 due anni, si estese da 52 gradi di latitudine nord a 52 gradi sud. I risultati furono pubblicati in una carta generale delle declinazioni magnetiche nel 1701. Fu la prima carta di questo tipo ad essere pubblicata e la prima su cui apparvero le isocline.\nNel novembre del 1703 fu nominato Professore saviliano di Geometria all'Universit\u00e0 di Oxford, nel 1710 ricevette una laurea ad honorem in legge. Nel 1705 pubblic\u00f2 \"\" nel quale espose il suo convincimento che gli avvistamenti cometari del 1456, 1531 1607 e 1682 erano relativi alla stessa cometa, e ne predisse il ritorno nel 1758. Quando ci\u00f2 accadde, divenne nota come la Cometa di Halley.\nNel 1716, Halley sugger\u00ec una misurazione precisa della distanza tra la Terra e il Sole basandosi sul transito di Venere. Nel 1718 scopr\u00ec il moto proprio delle stelle \"fisse\", comparando le sue misurazioni astrometriche con quelle riportate nell'Almagesto. L'interesse di Halley per la scienza greca ne fece anche un filologo ed editore di antichi trattati. Nel 1706 cur\u00f2 l'edizione del \"De sectione rationis\" di Apollonio di Perga, alla quale aggiunse una sua ricostruzione dell'opera perduta \"De sectione spatii\". Poich\u00e9 l'opera di Apollonio si era conservata solo in traduzione araba, egli aveva imparato l'arabo per poterla tradurre. Nel 1710 pubblic\u00f2 un'edizione delle Coniche, alla quale aggiunse il \"De sectione cylindri et coni\" di Sereno di Antinoe. La sua traduzione dall'arabo in latino degli \"Sphaerica\" di Menelao di Alessandria apparve solo postuma, nel 1758.\nNel 1720, Halley successe a John Flamsteed come Astronomo Reale, impiego che mantenne fino alla sua morte. Fu seppellito nella St. Margaret's Church a Lee, nel sud-est di Londra.\nHalley muore nel 1742 e viene sepolto nel cimitero parrocchiale di Santa Margherita di Antiochia, nel distretto sud-est di Lee Green, a Londra. \nRiconoscimenti.\nSono stati intitolati al celebre scienziato inglese: una cometa, due crateri (uno sulla Luna, uno su Marte,) e una stazione di ricerca, in Antartide."}
{"id": "54004", "revid": "2207", "url": "https://it.wikipedia.org/wiki?curid=54004", "title": "Edmund Halley", "text": ""}
{"id": "54006", "revid": "1627355", "url": "https://it.wikipedia.org/wiki?curid=54006", "title": "Storia di un impiegato", "text": "Storia di un impiegato \u00e8 il sesto album di Fabrizio De Andr\u00e9. Si tratta del quarto concept album pubblicato dal cantautore.\nIl disco.\nCome accade spesso nei dischi di De Andr\u00e9, le canzoni sono collegate fra di loro da un filo narrativo: in questo caso l'argomento ha una forte connotazione politica, in quanto si tratta della storia di un giovane impiegato che, dopo aver ascoltato un canto del Maggio francese, entra in crisi e decide di ribellarsi, senza per\u00f2 rinunciare al suo individualismo. Le canzoni che seguono raccontano la sua presa di posizione solitaria, con un rapido (e onirico) succedersi dei fatti, poi l'esperienza fallimentare della violenza e infine, in carcere, la presa di coscienza del bisogno di una lotta comune. Altri temi trattati nel disco sono il Maggio francese e il terrorismo.\nIl disco viene comunque duramente attaccato dalla stampa musicale militante e vicina al movimento studentesco. Cos\u00ec viene recensito, ad esempio, da Simone Dess\u00ec: \nIn anni pi\u00f9 recenti \u00e8 stato giudicato da Riccardo Bertoncelli come un disco \u00abverboso, alla fine datato \u00bb\nAnche Enrico Deregibus ne d\u00e0 un giudizio sostanzialmente negativo: \nUn'altra recensione negativa \u00e8 quella di Fiorella Gentile, apparsa su \"Ciao 2001\": \nAnche il pubblico accoglie l'album in maniera negativa.\nProprio in occasione della pubblicazione del disco, Giorgio Gaber polemizza con De Andr\u00e9, affermando che quest'ultimo abbia usato \"un linguaggio da liceale che si \u00e8 fermato a Dante, che fa dei bei temini, ma non si riesce a capire se sia liberale o extraparlamentare\"; De Andr\u00e9 risponder\u00e0 a Gaber in occasione di un'intervista alla \"Domenica del Corriere\" del gennaio 1974, dichiarando: \"Io stimo e ammiro Giorgio e mi spiace che lui, che si dichiara comunista, sia andato a raccontare queste cose al primo giornalista che ha incontrato. Poteva telefonarmi, farmi le sue osservazioni: ne avremmo discusso, ci saremmo confrontati. Cos\u00ec, invece, ha svilito ancora di pi\u00f9 un mondo gi\u00e0 tanto criticato\".\nDelle canzoni del disco, solo \"Verranno a chiederti del nostro amore\" viene inserita nel repertorio dal vivo dell'artista ligure negli anni a seguire. Gli altri brani vennero eseguiti in concerto solo per qualche anno, ne \u00e8 un esempio la \"Canzone del Maggio\" inserita nella scaletta del primo tour del 1975 o ancora \"La bomba in testa\", \"Al ballo mascherato\", \"Canzone del padre\", \"Il bombarolo\" e \"Nella mia ora di libert\u00e0\" che vennero riproposti solo in alcune date del tour del 1976.\nIl valore musicale del disco verr\u00e0 riconosciuto compiutamente, da gran parte della critica, solo negli anni '90.\nLe canzoni.\n\"Introduzione\".\nDopo un attacco strumentale che verr\u00e0 ripreso in varie occasioni negli altri brani, viene introdotto il personaggio dell'impiegato, mentre osserva gli studenti ribelli del '68 (\"Lottavano cos\u00ec come si gioca / i cuccioli del maggio era normale...\").\n\"Canzone del Maggio\".\nIl primo brano, \"Canzone del Maggio\", \u00e8 liberamente tratto da un canto del maggio francese del 1968 di Dominique Grange, il cui titolo \u00e8 \"Chacun de vous est concern\u00e9\". Quando De Andr\u00e9 si mise in contatto con lei per pubblicare il pezzo, la cantante francese glielo regal\u00f2, non chiedendogli nemmeno i diritti d'autore.\nDella \"Canzone del Maggio\" esiste una versione dal testo differente (e lontano dalla traduzione letterale dell'originale), presentata a volte dal vivo dal cantautore genovese; di questa versione esiste una registrazione pubblicata dalla Produttori Associati in una cassetta antologica Stereo 8. \nIl ritornello di questa versione recita \"Voi non avete fermato il vento, gli avete fatto perdere tempo\"; sono presenti inoltre altre differenze.\nLa canzone \u00e8 stata reinterpretata nell'album \"Mille papaveri rossi\" da Alberto Cesa e i Cantovivo, mentre in \"Canti randagi\" \u00e8 stata tradotta in Lombardo dai Barab\u00e0n.\n\"La bomba in testa\".\nIn questa canzone l'impiegato si confronta con i sessantottini e si unisce idealmente ai giovani, seppur con cinque anni di ritardo, scegliendo per\u00f2 un approccio individualista e violento. La canzone inizia con l'impiegato che si dedica, in maniera passiva e rassegnata, al suo lavoro; in seguito, durante la canzone, vediamo una sua evoluzione interiore, dovuta alla visione dell'esempio dei giovani ribelli. A questi, a fine canzone, si unir\u00e0 idealmente.\n\"Al ballo mascherato\".\nQuesta canzone rappresenta il primo sogno, la prima esperienza onirica nella quale l'impiegato, con l'esplosivo, farebbe saltare i simboli del potere e gli spiriti di Cristo, Maria, Dante Alighieri, dell'ammiraglio Nelson, del padre e della madre. Qui il potere \u00e8 espresso in tutte le sfaccettature della societ\u00e0 borghese: culturali, genitoriali, politiche e ideologiche, religiose ecc. L'intento \u00e8 quello di togliere la maschera agli ipocriti, delegittimare il potere e colpire le istituzioni.\n\"Sogno numero due\".\nIl sogno continua e l'impiegato \u00e8 sotto processo e smascherato dal giudice (\"Imputato ascolta, noi ti abbiamo ascoltato. Tu non sapevi di avere una coscienza al fosforo piantata tra l'aorta e l'intenzione\"), che gli fa notare come la bomba abbia rinnovato e alimentato il sistema; seguendo la sua personale brama di potere, l'impiegato ha infatti giudicato, giustiziato e ucciso i potenti per ritagliarsi un posto, divenendo l'unico simbolo potente.\nLa particolarit\u00e0 del brano \u00e8 il testo, interamente recitato su una base ritmica, intervallato da parti orchestrali.\n\"Canzone del padre\".\nIl giudice ha concesso all'impiegato di scegliere una vita tranquilla e integrata, e questi decide di assumere il ruolo di suo padre, ben collocato nel suo posto tra \"piccoli\" e \"grandi\", scoprendo la miseria e l'inutilit\u00e0 della sua vita. L'ipocrisia e la fragilit\u00e0 della vita borghese, le paure bieche e piccole prendono il sopravvento fino a svegliarlo dal sogno.\nLa canzone \u00e8 stata reinterpretata da Oliviero Malaspina nel concerto e nell'album \"Faber, amico fragile\".\n\"Il bombarolo\".\nL'impiegato, mosso da motivazioni da disperato (\"se non del tutto giusto, quasi niente \u00e8 sbagliato\"), prepara un vero attentato il cui unico effetto \u00e8 metterlo in ridicolo rivelando al tempo stesso la sua mania di protagonismo e la sua goffaggine.\nIl brano si conclude esemplarmente con una ripresa dell'introduzione del disco.\nLa canzone \u00e8 stata reinterpretata dal cantautore e attivista Luca Bassanese assieme alla Original Kocani Orkestar di Macedonia nell'album \"Al Mercato\" e nell'album \"Duemila papaveri rossi\".\n\"Verranno a chiederti del nostro amore\".\nL'impiegato, dal carcere, vede la sua donna intervistata, la vede schermirsi davanti ai giornali e ripensa al loro rapporto. Ora che sono separati dal carcere l'impiegato guarda alla donna e teme per il suo futuro, quasi rassegnato, chiedendole di prenderlo in mano e fare le proprie scelte con autonomia.\nIl brano si intitolava in origine \"Lettera alla donna\" e venne composto per l'allora fidanzata Roberta, la stessa 'protagonista' di \"Giugno '73\". Ma in un incontro pubblico, il 10 luglio 2010, e nel successivo concerto del 12 luglio, a Saluzzo, Cristiano De Andr\u00e9, aprendo il proprio secondo tour \"De Andr\u00e9 canta De Andr\u00e9\", ha dichiarato che la canzone venne composta dal padre per la prima moglie (e madre di Cristiano) Enrica \"Puny\" Rignon e che egli pot\u00e9 assistere, pur dal buco della serratura, alla prima esecuzione del brano appena completato, nel cuore della notte, da parte di Fabrizio alla consorte, visibilmente commossa. La circostanza \u00e8 stata confermata da Cristiano anche in una intervista, pubblicata su \"La Stampa\", il successivo 22 luglio 2010.\nLa canzone \u00e8 stata reinterpretata da Eugenio Finardi nel concerto e nell'album \"Faber, amico fragile\" e da Lino Straulino nell'album \"Mille papaveri rossi\".\n\"Nella mia ora di libert\u00e0\".\nL'impiegato, in carcere, compie la maturazione definitiva tra l'individualismo e le lotte collettive. La canzone parte con la rinuncia all'ora d'aria, descrive l'inutilit\u00e0 del carcere e la maturazione che porta il carcerato a \"capire che non ci sono poteri buoni\" e si conclude con il sequestro dei secondini nell'unica frase al plurale: la sua lotta non \u00e8 pi\u00f9 una sterile protesta individuale ma una lotta collettiva che riprende il tema della \"Canzone del Maggio\". Musicalmente, il brano riprende sia quest'ultima che \"La bomba in testa\".\nLa canzone \u00e8 stata reinterpretata da Frontiera nell'album \"Mille papaveri rossi\" e da Giovanni Truppi, Vinicio Capossela e Mauro Pagani nella serata cover del Festival di Sanremo 2022.\nFormazione.\nCome il precedente \"Non al denaro non all'amore n\u00e9 al cielo\", anche questo disco fu registrato negli studi Ortophonic di Roma, situati in piazza Euclide (ora si chiamano studi Forum Music Village); il tecnico del suono \u00e8 Sergio Marcotulli, padre della pianista jazz Rita."}
{"id": "54008", "revid": "729019", "url": "https://it.wikipedia.org/wiki?curid=54008", "title": "R-7 (missile)", "text": "Il razzo vettore R-7 \"Sem\u00ebrka\" (o \"Semyorka\") \u00e8 stato il primo ICBM (\"intercontinental ballistic missile\") della storia e fu progettato dall'Unione Sovietica. Aveva un'altezza di 34 metri (3 di diametro) e un peso di 280 tonnellate. Una versione modificata di questo missile, capace di portare in orbita 500\u00a0kg, colloc\u00f2 in orbita il 4 ottobre 1957 il primo satellite artificiale creato dall'uomo, lo Sputnik 1. Successivamente mise in orbita anche lo Sputnik 2 con a bordo la cagnetta \"Kudrjavka\", meglio conosciuta come Laika.\nIl nome in codice NATO \u00e8 SS-6 Sapwood. \u00c8 un razzo a due stadi, i cui motori utilizzano ossigeno e kerosene. Ha una portata di circa con una precisione di .\nLa fase di progettazione \u00e8 iniziata all'OKB-1 di Kaliningrad dopo la richiesta nel 1953 di un missile di 170 tonnellate, raggio d'azione di e capacit\u00e0 di trasportare 300\u00a0kg di testate. I primi test al suolo partirono alla fine del 1953, ma l'approvazione del progetto finale arriv\u00f2 dopo il maggio 1954. Il primo vero test del missile avvenne il 15 maggio 1957 al cosmodromo di Bajkonur. Il razzo si schiant\u00f2 a 400\u00a0km dal luogo del lancio per un guasto. In seguito ci fu un'altra prova infruttuosa, e il primo volo a lungo raggio riuscito port\u00f2 la data del 21 agosto dello stesso anno. Poco dopo, inizi\u00f2 la rincorsa allo spazio con il lancio dello Sputnik.\nA seguito di queste prime prove, furono fatte determinanti modifiche, ed i test di voli non furono completati fino al dicembre del 1959. Questo sviluppo port\u00f2 al concepimento dell'8K74 che rispetto all'8K71 era pi\u00f9 leggero, aveva i sistemi di navigazione migliori, i motori pi\u00f9 potenti e pi\u00f9 combustibile che estendeva il raggio d'azione fino a chilometri ed il carico utile fino chilogrammi.\nLa prima unit\u00e0 di questo missile strategico \u00e8 diventata operativa il 9 febbraio 1959 a Pleseck, nella RSFS Russa nord-occidentale. Il 15 dicembre 1959 fu testata per la prima volta. Tuttavia, i missili R-7 furono considerati un fallimento come razzo bellico. Soltanto sei rampe di lancio divennero operative, quattro a Pleseck e due a Bajkonur nella RSS Kazaka. Il costo del progetto fu elevatissimo, poich\u00e9 richiedeva che i missili venissero costruiti in luoghi remoti, e lanciati da rampe molto grandi e costose. Il programma arriv\u00f2 a richiedere il 5% di tutto il budget della Difesa sovietica. Tuttavia, questi costi enormi non erano rari negli sviluppi dei missili della prima generazione e anche gli Stati Uniti ebbero gli stessi problemi.\nOltre al costo, il missile ha avuto altri problemi operativi. Gli enormi complessi di lancio dell'R-7 non avrebbero potuto essere nascosti al sorvolo degli aerei spia U-2, e in caso di guerra nucleare sarebbero stati distrutti facilmente. Inoltre, all'enorme Sem\u00ebrka occorrevano quasi venti ore per prepararsi ad essere lanciato e in caso di allarme imminente non sarebbe stato molto utile. Cos\u00ec, il fallimento dell'R-7 ha spinto l'Unione Sovietica a velocizzare lo sviluppo dei missili di seconda generazione che sarebbero stati utilizzati come armi belliche. Le varianti 8K71 e 8K74 sono state prodotte rispettivamente come R-7 ed R-7a. Lo sviluppo dei Sem\u00ebrka si complet\u00f2 nel 1962 e uscirono di produzione nel 1968. Ma ancora oggi \u00e8 utilizzato per la ricerca spaziale, dove \u00e8 stato ulteriormente sviluppato in razzo Vostok, Voschod e successivamente nel lanciatore Sojuz, che lancia le Sojuz."}
{"id": "54010", "revid": "729019", "url": "https://it.wikipedia.org/wiki?curid=54010", "title": "Sputnik 2", "text": "Lo Sputnik 2 fu il secondo satellite artificiale entrato in orbita della storia. Venne lanciato il 3 novembre 1957, a un mese di distanza dal primo, lo Sputnik 1 e il primo con un essere vivente a bordo.\nDopo vari test coi cani nell'ambito del programma spaziale sovietico, lo \"Sputnik 2\" fu la prima sonda con a bordo un essere vivente, la cagnolina Kudrjavka (erroneamente denominata \"Laika\", che era il nome convenzionale russo della razza) a raggiungere lo Spazio. Come avvenne per lo Sputnik 1, il razzo che lo mise in orbita fu il Semyorka (R-7). La massa era per\u00f2 ben superiore al primo satellite, 508,3 kg, compresi i 6 kg di Kudrjavka. La batteria del satellite si esaur\u00ec dopo appena sei giorni. Rientr\u00f2 nell'atmosfera terrestre il 14 aprile 1958, dopo un viaggio di 162 giorni. Il satellite rientr\u00f2 nell'atmosfera come previsto vicino a Mosca dopo aver raggiunto un'altitudine massima di 350 km; la cagna Kudrjavka mor\u00ec invece dopo appena cinque ore dal lancio a causa degli sbalzi di temperatura."}
{"id": "54011", "revid": "1543377", "url": "https://it.wikipedia.org/wiki?curid=54011", "title": "Canzoni (Fabrizio De Andr\u00e9)", "text": "Canzoni, conosciuto anche come album rosa per via del colore della copertina della versione in vinile (le ripubblicazioni su CD invece utilizzano una colorazione blu), \u00e8 il settimo album d'inediti di Fabrizio De Andr\u00e9.\nDescrizione.\nSpesso ritenuto, in modo simile a \"Volume III\", un \"riempitivo\" voluto dalla casa discografica, l'LP contiene stavolta solo tre brani inediti (\"Via della povert\u00e0\", \"Le passanti\" e \"Morire per delle idee -\" che sono tuttavia traduzioni adattate di brani di altri autori, come la maggior parte dei brani dell'album), mentre le altre canzoni erano gi\u00e0 state registrate da De Andr\u00e9 in 45 giri ed album precedenti, anche se compaiono su questo album reincise con nuovi arrangiamenti.\n\u00c8 considerato inoltre un album di transizione per il cantautore genovese poich\u00e9 chiude l'epoca dei quattro \"concept album\" e preannuncia, con l'inedito \"Via della povert\u00e0\" (traduzione effettuata da De Gregori ai tempi del Folkstudio cofirmata da De Andr\u00e9), la collaborazione con Francesco De Gregori ed un'apertura agli influssi folk/rock anglosassoni, che si manifesteranno ancor pi\u00f9 con gli album composti insieme al cantautore veronese Massimo Bubola.\nDurante le registrazioni di questo disco De Andr\u00e9 conoscer\u00e0 la sua futura compagna e moglie, Dori Ghezzi (in una pausa della sua collaborazione con Wess), che stava registrando, in uno studio a fianco, il suo nuovo disco da solista; \u00e8 l'inizio di una relazione che sfocer\u00e0 nel matrimonio celebrato il 7 dicembre 1989.\nI brani.\n\"Via della Povert\u00e0\" \"[Desolation Row]\".\nTraduzione del brano di chiusura del celebre album \"Highway 61 Revisited\" (1965) di Bob Dylan, il pezzo \u00e8 il primo frutto della collaborazione tra De Andr\u00e9 e Francesco De Gregori che dar\u00e0 vita l'anno successivo a \"Volume VIII\". L'autore gioca con le storie, le intreccia e trasporta i personaggi nella societ\u00e0 di oggi. Non ci vuole molto perch\u00e9 vengano resi dei simboli personaggi tanto pazzi e crudeli, questa gente in fondo non \u00e8 poi cos\u00ec diversa da tutti noi, con le proprie paure e le proprie sicurezze.\n\"Le passanti\" \"[Les passantes]\".\nLa canzone originale, incisa da Georges Brassens nel 1972, si basa su una poesia di Antoine Pol, poeta minore francese molto amato da Brassens, che il cantautore scopr\u00ec su una raccolta del 1918. Il testo, a sua volta, richiama \"A une passante\", celebre poesia di Charles Baudelaire, musicata, tra l'altro, anche da L\u00e9o Ferr\u00e9. Una recente versione dal vivo del brano, con il testo tradotto, \u00e8 stata interpretata da Tiziano Ferro nel programma televisivo \"Che tempo che fa - Speciale Fabrizio\", del gennaio 2009.\n\"Morire per delle idee\" \"[Mourir pour des id\u00e9es]\".\nIl brano di Brassens \u00e8 tratto dallo stesso album del 1972 che contiene \"Les passantes\". La canzone, scritta e composta da Brassens, \u00e8 una vigorosa polemica contro ogni forma di fondamentalismo ideologico."}
{"id": "54012", "revid": "2103", "url": "https://it.wikipedia.org/wiki?curid=54012", "title": "Spazio conosciuto", "text": ""}
{"id": "54013", "revid": "1226", "url": "https://it.wikipedia.org/wiki?curid=54013", "title": "Space Opera", "text": ""}
{"id": "54014", "revid": "114688701", "url": "https://it.wikipedia.org/wiki?curid=54014", "title": "Socialismo progressista", "text": "Il socialismo progressista \u00e8 quell'ideologia politica che unisce i caratteri socialisti a quelli tipici delle politiche progressiste.\nStoria.\nAll'inizio del XX secolo i movimenti socialisti progressisti erano composi in gran parte da esponenti dalla piccola borghesia e dal proletariato. Essi vedevano profilarsi la possibilit\u00e0 di influenzare e conquistare il potere politico per un cambiamento radicale dell'economia e della struttura sociale.\nLo scopo \u00e8 la creazione di una societ\u00e0 d'eguali senza differenze sociali ed economiche superando il modello capitalistico pur rimanendo all'interno delle regole democratiche ed istituzionali. Verso la fine del secolo gran parte dei movimenti si trasformano in riformisti e parte dei movimenti comunisti o socialisti rivoluzionari modificano le loro posizioni in progressiste."}
{"id": "54015", "revid": "287204", "url": "https://it.wikipedia.org/wiki?curid=54015", "title": "Programma Sputnik", "text": "Il programma Sputnik (, lett. \"compagno di viaggio\" o \"satellite\") fu una serie di missioni spaziali senza esseri umani promosse dall'Unione Sovietica alla fine degli anni cinquanta finalizzate alla messa in orbita di satelliti artificiali. Ufficialmente era il nome dei veicoli spaziali delle prime tre missioni - Sputnik 1, Sputnik 2 e Sputnik 3 - mentre le successive designazioni, come Sputnik 4 o Sputnik 5, furono attribuite dal mondo occidentale poich\u00e9 a quel tempo non erano conosciuti i nomi originali sovietici. \nIl programma port\u00f2 al lancio del primo satellite della storia, lo Sputnik 1, avvenuto il 4 ottobre 1957, e diede inizio all'epoca dell'esplorazione spaziale. Tutti gli Sputnik vennero messi in orbita dal razzo vettore R-7 (Sem\u00ebrka), originariamente progettato per scopi bellici.\nSatelliti artificiali.\nAltri satelliti artificiali conosciuti come Sputnik in occidente.\nDal 1962 i sovietici iniziarono dei collaudi di satelliti artificiali che chiamarono genericamente Cosmos, ma gli occidentali continuarono per un certo periodo con la vecchia denominazione, per cui, ad esempio, anche il Cosmos 1 fu chiamato \"Sputnik 11\" e cos\u00ec avvenne anche per le successive sette missioni del progetto Cosmos. Furono denominate impropriamente Sputnik anche alcune sonde spaziali sovietiche che fallirono l'obiettivo della missione; l'ultima di esse fu lo Sputnik 25, sonda destinata all'esplorazione della Luna, che non riusc\u00ec a lasciare l'orbita terrestre."}
{"id": "54016", "revid": "697352", "url": "https://it.wikipedia.org/wiki?curid=54016", "title": "Sputnik", "text": "Sputnik (, \"compagno di viaggio\") pu\u00f2 riferirsi a:\nAstronautica.\nAltri satelliti o missioni spaziali sovietiche vennero erroneamente indicate come Sputnik sebbene fossero denominate originariamente in modo diverso o facessero parte di programmi diversi:"}
{"id": "54018", "revid": "1161730", "url": "https://it.wikipedia.org/wiki?curid=54018", "title": "L'Ordine Nuovo", "text": "L'Ordine Nuovo \u00e8 stata una pubblicazione a periodicit\u00e0 variabile fondata a Torino il 1\u00ba maggio 1919 da Antonio Gramsci ed altri intellettuali socialisti torinesi (Palmiro Togliatti, Angelo Tasca e Umberto Terracini). \"L'Ordine Nuovo\" dichiarava il suo programma di rinnovamento sociale e proletario nelle \"Battute di preludio\" scritte dallo stesso Tasca.\nStoria.\nFondazione.\n\"L'Ordine Nuovo\", la cui sede era in via dell'Arcivescovado, la stessa dell'edizione torinese de \"L'Avanti!\", fu un giornale nato come \"rassegna settimanale di cultura socialista\". I primi numeri, pur presentando caratteri di \"disciplina permanente di cultura russa\", mantenevano una composizione piuttosto antologica nelle brillanti recensioni ancora crociane e gentiliane di Togliatti per la rubrica \"La battaglia delle idee\", negli studi che Tasca dedica ai maestri socialisti del passato come Louis Blanc e Charles Fourier, negli articoli stranieri di Romain Rolland (\"La via che sale\") e di Henri Barbusse (Il gruppo \"Clart\u00e9\").\nMa presto la tematica interpretativa gramsciana della rivoluzione bolscevica in rapporto storico con lo sviluppo della societ\u00e0 italiana produce un colpo di mano redazionale all'interno de \"L'Ordine Nuovo\", cio\u00e8 la pubblicazione, il 21 giugno 1919, dell'articolo \"Democrazia operaia\":\nDa questo momento, dal n. 7 del 21 giugno 1919, \"L'Ordine Nuovo\" diventa \"il giornale dei consigli di fabbrica\". In pochi mesi l'idea-forza dei consigli di fabbrica si allarga e si realizza in decine di stabilimenti metallurgici, dalla FIAT alla Diatto, dalla Savigliano alla Lancia.\nGli articoli de \"L'Ordine Nuovo\" prendono atto dell'avvenimento suscitando dibattiti in tutto il movimento operaio, politico e sindacale, nonostante le opposizioni di riformisti e di massimalisti.\nLa piattaforma rivoluzionaria de \"L'Ordine Nuovo\" opera il proprio collaudo nel 1920. Le posizioni de \"L'Ordine Nuovo\" ebbero l'approvazione di Lenin e nello scontro interno al PSI si avvicin\u00f2 all'ala astensionista guidata da Amadeo Bordiga, che auspicava la costituzione di una sezione italiana dell'Internazionale comunista.\nA Torino gli industriali nel corso delle trattative per il rinnovo del contratto di lavoro rifiutano la richiesta degli aumenti salariali e, allo sciopero bianco degli operai rispondono con la serrata. I metallurgici reagiscono occupando le fabbriche nel triangolo industriale Torino-Milano-Genova. Il movimento d'occupazione viene tenuto nei limiti delle officine e fallisce.\nGramsci, Togliatti e Terracini conducono un'intensa campagna che culmina a Livorno il 21 gennaio 1921 con la fondazione del Partito Comunista d'Italia. In quei mesi Gramsci era segretario di redazione e Terracini gerente responsabile.\nQuotidiano del P.C.d'I..\nCessate le pubblicazioni come rivista il 24 dicembre 1920, \"L'Ordine Nuovo\" diventa il 1\u00ba gennaio 1921 quotidiano; del settimanale fondato nel 1919 conserva solamente la testata, mentre la struttura organizzativa impiegata da Gramsci \u00e8 la stessa che aveva preso forma nella redazione dell'edizione piemontese dell'Avanti!. Il 21 gennaio, con la formazione del Partito Comunista d'Italia a Livorno, il giornale assume la dizione \"quotidiano del Partito comunista\", e dal 16 ottobre dello stesso anno \"organo del Partito comunista\", \u00ab\"secondo la linea tracciata dal Congresso dell'Internazionale e secondo la tradizione della classe operaia torinese\"\u00bb. Il 25 novembre 1922 sospende le pubblicazioni. Nel febbraio 1924 Gramsci fonda il quotidiano \"L'Unit\u00e0\".\n\"L'Ordine Nuovo\" riprende le pubblicazioni, con una nuova serie, il 1\u00ba marzo 1924 a Roma, come \"rassegna di politica e di cultura operaia\", con Ruggero Grieco gerente responsabile e successivamente Felice Platone, pubblicando, sebbene formalmente a periodicit\u00e0 quindicinale, in modo discontinuo gli ultimi otto numeri fino al marzo 1925."}
{"id": "54019", "revid": "2812", "url": "https://it.wikipedia.org/wiki?curid=54019", "title": "Sputnik I", "text": ""}
{"id": "54020", "revid": "2812", "url": "https://it.wikipedia.org/wiki?curid=54020", "title": "Sputnik-1", "text": ""}
{"id": "54021", "revid": "2812", "url": "https://it.wikipedia.org/wiki?curid=54021", "title": "Sputnik-I", "text": ""}
{"id": "54022", "revid": "2812", "url": "https://it.wikipedia.org/wiki?curid=54022", "title": "Sputnik II", "text": ""}
{"id": "54023", "revid": "2812", "url": "https://it.wikipedia.org/wiki?curid=54023", "title": "Sputnik-2", "text": ""}
{"id": "54024", "revid": "2812", "url": "https://it.wikipedia.org/wiki?curid=54024", "title": "Sputnik-II", "text": ""}
{"id": "54026", "revid": "1924342", "url": "https://it.wikipedia.org/wiki?curid=54026", "title": "Ba\u0131qo\u0144yr", "text": "Bajkonur, ufficialmente Ba\u0131qo\u0144yr, gi\u00e0 Bayqo\u00f1yr (; ), e fino al 1995 chiamata \"Leninsk\", \u00e8 una citt\u00e0 del Kazakistan amministrata dalla Russia fino al 2050. Fu costruita per servire il cosmodromo che fu ufficialmente rinominato in Cosmodromo di Bayqo\u00f1yr dal presidente kazako il 20 dicembre 1995.\nIn origine Bayqo\u00f1\u0131r era una cittadina mineraria a qualche centinaia di chilometri a nordest. Il luogo dei lanci \u00e8 stato chiamato cos\u00ec per tenere segreta la vera ubicazione del luogo. La fortuna del luogo varia a seconda del programma spaziale russo. Dal cosmodromo di Bayqo\u00f1\u0131r vennero lanciati le Sojuz e gli Sputnik, tra cui il primo satellite della storia: lo \"Sputnik 1\".\nAmministrazione.\nIl sindaco della citt\u00e0 \u00e8 designato con accordo tra il presidente russo e quello kazako. La citt\u00e0 \u00e8 sotto giurisdizione russa, comprese quelle in maniera fiscale, a cui sono aggiunte le leggi kazake. Le dogane (che gestiscono l'aeroporto) e le forze dell'ordine sono kazake."}
{"id": "54031", "revid": "2207", "url": "https://it.wikipedia.org/wiki?curid=54031", "title": "George Gordon Noel Byron", "text": ""}
{"id": "54032", "revid": "2225", "url": "https://it.wikipedia.org/wiki?curid=54032", "title": "George Byron", "text": ""}
{"id": "54033", "revid": "1825453", "url": "https://it.wikipedia.org/wiki?curid=54033", "title": "Campionato inglese di calcio", "text": "Il campionato inglese di calcio \u00e8 posto sotto l'egida della Football Association (FA), la federazione calcistica dell'Inghilterra.\n\u00c8 il campionato di calcio per club pi\u00f9 antico del mondo, nonch\u00e9 la seconda competizione pi\u00f9 longeva in assoluto (la prima \u00e8 la FA Cup, che fu introdotta nel 1871, 17 anni prima del campionato inglese), infatti venne disputato per la prima volta nella stagione 1888-1889.\nDal 1992 il massimo campionato inglese \u00e8 la Premier League, una lega composta da venti squadre (22 fino al 1995). La Premier League nacque quando i club della vecchia First Division si accordarono per capitalizzare al meglio i proventi televisivi e di sponsor, separandosi cos\u00ec dal sistema della Football League, che invece controlla tutte le altre leghe inglesi professionistiche.\nLe squadre si affrontano secondo lo schema del girone all'italiana (andata e ritorno), con la particolarit\u00e0 della disuguaglianza fra i calendari delle due frazioni del torneo. Non \u00e8 previsto alcuno spareggio, perci\u00f2 nel caso di arrivo di due squadre a parit\u00e0 di punti viene premiata la compagine con la miglior differenza reti. Le ultime tre classificate retrocedono nella serie inferiore, mentre le prime tre accedono al tabellone principale della serie superiore. La squadra vincitrice della Premier League si laurea campione d'Inghilterra ed accede direttamente alla fase a gironi della Champions League, insieme alla seconda, alla terza e alla quarta classificata. La quinta si qualifica all'Europa League, insieme alla squadra vincitrice della FA Cup.\nStruttura del campionato inglese.\nIl campionato di calcio professionistico inglese si suddivide in quattro categorie diverse, che non hanno per\u00f2 una numerazione uniforme. I vari tornei sono raggruppati in due leghe:\nEsiste poi il calcio semi-professionistico:\nSeguono altre leghe dilettantistiche di carattere regionale, sparse per tutta l'Inghilterra."}
{"id": "54036", "revid": "367445", "url": "https://it.wikipedia.org/wiki?curid=54036", "title": "Marco Rota", "text": "Carriera.\nEsord\u00ec come fumettista nel 1958, lavorando a diverse serie italiane. Nel 1962 inizia a collaborare alla testata \"Topolino\" continuando, per tutti gli anni sessanta, a disegnare anche storie di Superman, Batman, Justine (sul settimanale \"ABC\") e altre.\nNel 1974 viene nominato caporedattore del settore dei disegnatori delle testate disneyane della Mondadori, e poi direttore artistico, ruolo che mantiene fino al giugno 1988, quando queste passeranno sotto il controllo della Disney Italia.\nLe storie realizzate da Rota, per \"Topolino\" e per l\"Almanacco Topolino\", Nel 1984 pubblica in volume la storia \"Buon compleanno, Paperino\", nella quale viene ricostruita un'accurata biografia del personaggio, nella quale si lascia supporre che Nonna Papera e Paperone siano fratello e sorella (circostanza pi\u00f9 volte negata dallo stesso Barks). Altre storie furono \"Zio Paperone e il deposito oceanico, Paperino pendolare\" e \"Paperino e la notte del saraceno\".\nNel 1972 ha collaborato a \"Operazione Olimpiadi\", in occasione delle Olimpiadi del 1972, realizzando le storie della serie alternandosi a Giovan Battista Carpi e Luciano Bottaro. Nel 1974 pubblica \"Paperino calciatore\" in occasione dei mondiali di calcio di quell'anno in Germania Ovest.\nEntra anche nello staff di autori del gruppo danese Egmont ed \u00e8 stato, fino alla chiusura della testata nel 2008, l'autore delle copertine e del retro della rivista \"Zio Paperone\", che sovente proponeva le sue storie, come il ciclo di Mac Paperin e di Piccolo Krack.\nNel 2019, dopo oltre un decennio di assenza dal mercato italiano, ritorna a collaborare con \"Topolino\", pubblicando la storia \"Ingorgopoli\".\nNel gennaio 2021 realizza per \"Topolino\" i \"Paperdollari\", dieci monete dedicate al mondo dei paperi Disney."}
{"id": "54039", "revid": "123696736", "url": "https://it.wikipedia.org/wiki?curid=54039", "title": "Rivista internazionale di scienze sociali", "text": "La Rivista internazionale di scienze sociali e discipline ausiliari, fondata a Padova nel 1893, \u00e8 una rivista accademica italiana di economia e sociologia dell'Universit\u00e0 Cattolica del Sacro Cuore.\nStoria.\nNegli ultimi anni del XIX secolo i cattolici erano ai margini del dibattito filosofico e scientifico nazionale. Si erano infatti da poco spente le eco delle scuole rosminiane e delle scuole giobertane (1860-1870).\nNel 1889, due anni prima dell'enciclica \"Rerum Novarum\", Giuseppe Toniolo (1845-1918), docente di economia politica presso l'Universit\u00e0 di Pisa, il maggior teorico della sociologia cattolica italiana del tempo, aveva dato avvio a Padova, all'Unione Cattolica per gli studi sociali con l'intento di ridare voce ai cattolici nel campo della ricerca delle scienze sociali.\nNel 1893 l'Unione Cattolica per gli Studi Sociali fond\u00f2 a Padova, sotto la direzione di monsignore Salvatore Talamo, legato alla filosofia tomistica e dello stesso Toniolo, la nuova pubblicazione.\nNel presentare la \"Rivista internazionale di scienze sociali\", Giuseppe Toniolo si rivolse a quegli uomini \"\"profondamente cattolici, i quali facciano professione di un'intera subordinazione della scienza alla fede e di docile e incondizionata obbedienza al magistero o all'autorit\u00e0 della Chiesa\".\nTema ricorrente della \"Rivista internazionale\" e dei suoi collaboratori, E. Agliardi, G. De Sanctis. A. Mauri, A. Ratti (il futuro papa Pio XI), Giovanni Semeria, \u00e8 la \"ricostruzione organica dell'intera societ\u00e0\"\" secondo un finalismo religioso convinto del primato del cristianesimo tanto nella vita individuale quanto in quella sociale. Contro l'ideologia marxista, e in armonia con i dettami della Rerum Novarum.\nLa rivista, che ha attraversato varie vicissitudini, continua ad essere tuttora pubblicata dall'Universit\u00e0 Cattolica di Milano."}
{"id": "54054", "revid": "1924342", "url": "https://it.wikipedia.org/wiki?curid=54054", "title": "Cosmodromo di Bajkonur", "text": "Il cosmodromo di Bajkonur (; ), anche chiamato Tjuratam, \u00e8 la pi\u00f9 vecchia base di lancio del mondo ancora utilizzata. Fu costruito dall'Unione Sovietica, e ora \u00e8 sotto l'amministrazione russa, nonostante geograficamente si trovi in Kazakistan. Si trova a circa 200\u00a0km a est del lago d'Aral, distante circa 32 chilometri dalla citt\u00e0 di Bayqo\u00f1yr, nella zona centro-meridionale del paese, a 560 km dal confine russo.\nStoria.\nEra sovietica.\nLe strutture furono realizzate alla met\u00e0 degli anni cinquanta come centro per missili a lungo raggio, ma successivamente \u00e8 stato ampliato per ospitare lanci spaziali. Una cittadina di supporto fu costruita attorno alle strutture del centro, e fornita di appartamenti, scuole e il necessario per gli operai del centro. Raggiunse lo status di citt\u00e0 nel 1966 e venne chiamata \"Leninsk\", ma nel 1995 \u00e8 stata ribattezzata \"Bayqo\u00f1yr\".\nSono molti i voli entrati nella storia partiti da qui: il primo lancio riuscito di un satellite artificiale il 4 ottobre 1957 (\"Sputnik 1\"), il primo lancio verso lo spazio con a bordo un uomo (Jurij Gagarin nel 1961), e con a bordo una donna (Valentina Tere\u0161kova nel 1963).\nNel 1960, durante il collaudo del razzo R-16, avvenne una potente esplosione che caus\u00f2 78 vittime. Il fatto, tenuto nascosto sino al 1989, \u00e8 noto come catastrofe di Nedelin.\nOrigine del nome.\nIl nome \u00e8 stato dato per fuorviare i paesi occidentali sul reale luogo del cosmodromo, suggerendo che si trovasse vicino a Baykonur, una citt\u00e0 mineraria a circa 100 km a nordest della base spaziale.\nEra post sovietica.\nIl programma continu\u00f2 anche dopo la dissoluzione dell'Unione Sovietica nel 1991, sotto la direzione della Comunit\u00e0 degli Stati Indipendenti. Nel marzo del 1996 la Russia accett\u00f2 di pagare 115 milioni di $ all'anno al Kazakistan per l'utilizzo del centro (il contratto ha durata di vent'anni con la possibilit\u00e0 di prolungamento per altri 10). Nel 2004 la Russia \u00e8 riuscita, dopo lunghe contrattazioni, ad allungare la durata del contratto fino al 2050 allo stesso prezzo.\nDurante questa lunga disputa tra Russia e Kazakistan per il pagamento dell'affitto, nel 2010, la Russia ha incominciato la costruzione di un altro cosmodromo: il cosmodromo Vosto\u010dnyj nell'Oblast' dell'Amur (Russia orientale).\nIl 28 dicembre 2005 dalla base \u00e8 avvenuto il lancio del primo satellite del programma di prova del sistema europeo di posizionamento Galileo.\nFunzionalit\u00e0.\nBayqo\u00f1yr era il centro principale di funzionamento dell'ambizioso programma spaziale sovietico da prima degli anni sessanta fino agli ottanta ed \u00e8 dotato di attrezzature per il lancio di velivoli spaziali con e senza equipaggio umano. Pu\u00f2 supportare una vasta gamma di razzi vettori: Sojuz, Proton, Cyklon, Dnepr e Zenit. Svolge un ruolo essenziale nello schieramento e nelle operazioni di routine della Stazione Spaziale Internazionale.\nTrasporti.\nTutta la logistica \u00e8 affidata al trasporto ferroviario a circuito interno, con uno scartamento allargato a 1.520 mm, tipico delle ferrovie russe. La ferrovia \u00e8 usata per la preparazione di tutti i lanci e in particolar modo per il trasporto dei lanciatori."}
{"id": "54055", "revid": "2", "url": "https://it.wikipedia.org/wiki?curid=54055", "title": "Radiotelescopi", "text": ""}
{"id": "54057", "revid": "1543377", "url": "https://it.wikipedia.org/wiki?curid=54057", "title": "Frank Albert Benford", "text": ""}
{"id": "54058", "revid": "640277", "url": "https://it.wikipedia.org/wiki?curid=54058", "title": "51 Pegasi", "text": ", o Helvetios, \u00e8 una stella della costellazione di Pegaso; dista () dal sistema solare.\nSi tratta della prima stella simile al Sole attorno a cui fu scoperto un pianeta extrasolare. \u00e8 visibile della Terra con un binocolo; in condizioni di ottima visibilit\u00e0 e con cielo molto scuro, \u00e8 visibile anche ad occhio nudo.\nCaratteristiche.\nSi tratta di una nana gialla o forse una subgigante gialla pi\u00f9 vecchia del Sole, dell' 11% pi\u00f9 massiccia, con maggior metallicit\u00e0 e con idrogeno probabilmente in esaurimento anche se ancora in sequenza principale; il suo tipo spettrale talvolta viene riportato di tipo G2IV, come nel catalogo dell'osservatorio Perkins del 1989 \"The Perkins catalog of revised MK types for the cooler stars\"., tuttavia in epoche pi\u00f9 recenti \u00e8 riportata di tipo G5V, quindi ancora di sequenza principale.\nNon c'\u00e8 assoluta precisione riguardo alla sua et\u00e0: \u00e8 riportata talvolta essere di 7,5 miliardi di anni ma anche \"solo\" di miliardi di anni; la bassa concentrazione di litio, la bassa attivit\u00e0 e il periodo di rotazione, solitamente indicato maggiore dei 25 giorni del Sole, indicano in ogni caso che \u00e8 pi\u00f9 vecchia del Sole, ed essendo pi\u00f9 massiccia si trova a uno stadio evolutivo pi\u00f9 avanzato. La bassa attivit\u00e0 registrata potrebbe anche indicare che si trova in un minimo di Maunder.\nPianeta.\nLa scoperta del pianeta fu annunciata il 6 ottobre 1995 su \"Nature\" (vol. 378) da Michel Mayor e Didier Queloz. La scoperta \u00e8 avvenuta attraverso il metodo della velocit\u00e0 radiale, tramite osservazioni compiute dall'Observatoire de Haute-Provence, in Francia.\nNel 1996 gli astronomi Baliunas, Sokoloff e Soon, hanno rese note delle misurazioni su alcune stelle, dalle linee spettrali \"Calcio II H e K\" hanno misurato per 51 Pegasi un periodo di rotazione di 37 giorni.\n51 Pegasi b.\nIl pianeta orbitante attorno alla stella \u00e8 noto come 51 Pegasi b (viene anche soprannominato \"Bellerofonte\"), secondo la convenzione per cui gli oggetti secondari di un sistema prendono il nome da quello dell'oggetto primario, seguito da una lettera minuscola progressiva.\nDopo l'annuncio della scoperta, molti ricercatori ne confermarono l'esistenza ed ottennero maggiori dettagli sulle sue propriet\u00e0, compreso il fatto che orbita molto vicino alla stella, che presenta alte temperature (nell'ordine dei ) e che presenta circa la met\u00e0 della massa di Giove. Al momento della scoperta la distanza ravvicinata del pianeta non era compatibile con le teorie e diede luogo a discussioni circa la migrazione dell'orbita.\nIl pianeta \u00e8 stato scoperto con un sensibile spettroscopio che pu\u00f2 individuare i minimi cambiamenti di velocit\u00e0 nelle linee spettrali della stella di circa 70 metri al secondo. Questi cambiamenti sono causati dagli effetti gravitazionali del pianeta ad appena 7 milioni di chilometri di distanza dalla stella.\nLa scoperta di questo pianeta extrasolare ha costituito una pietra miliare nella ricerca astronomica, poich\u00e9 gli astronomi hanno compreso che i pianeti giganti possono esistere in orbite di breve periodo e che vale la pena cercarli anche con l'attuale tecnologia, maggior \"tempo di telescopio\" \u00e8 stato dedicato alla ricerca delle velocit\u00e0 radiali, e ora sono stati scoperti molti esopianeti che ruotano intorno a stelle vicine al Sole."}
{"id": "54061", "revid": "767487", "url": "https://it.wikipedia.org/wiki?curid=54061", "title": "Ted Hill", "text": "Biografia.\nNel 1966 consegu\u00ec il B.S. in ingegneria presso l'Accademia militare di West Point e nel 1968 il M.S. in ricerca operativa alla Stanford University.\nDal giugno 1968 al settembre 1970 \u00e8 capitano dell'esercito statunitense nella guerra del Vietnam.\nConsegue successivamente il M.A. e il Ph.D. in matematica presso la Universit\u00e0 della California a Berkeley\n(rispettivamente nel 1974 e nel 1977)."}
{"id": "54065", "revid": "2028514", "url": "https://it.wikipedia.org/wiki?curid=54065", "title": "Guido d'Arezzo", "text": "Fu un importante teorico musicale ed \u00e8 considerato l'ideatore della moderna notazione musicale, con la sistematica adozione del tetragramma, che sostitu\u00ec la precedente notazione adiastematica. Il suo trattato musicale, il \"Micrologus\", fu il testo di musica pi\u00f9 diffuso del Medioevo, dopo i trattati di Severino Boezio.\nBiografia.\nGuido nacque intorno al 991. Il luogo della sua nascita \u00e8 incerto: Ferrara, Pomposa,Talla e Arezzo si contendono i natali; anche se egli stesso afferma di essere nato nel territorio di Pomposa (\"in pago pomposiano exhortus\").\nTra il 1026 e il 1032, papa Giovanni XIX lo invit\u00f2 a Roma affinch\u00e9 gli spiegasse la sua opera.\nFu monaco benedettino sin dal 1013, quando inizi\u00f2 il percorso nell'abbazia di Pomposa, sulla costa Adriatica vicino a Ferrara, quando priore era il monaco Martino ed abate era Guido degli Strambiati, diventato poi San Guido, che govern\u00f2 il monastero dal 1008 al 1046. \nNotizie sulla sua permanenza a Pomposa si ricavano dalla lettera che Guido musico scriver\u00e0 poi all\u2019amico monaco Michele, in cui lo chiamer\u00e0 \u201cdolcissimo fratello\u201d, San Guido \u201cpadre mio e parte dell\u2019anima mia\u201d e il priore Martino \u201cmio grande sostegno\u201c.\nProprio a Pomposa inizi\u00f2 la sua vocazione per la musica, quando gli venne dato l'incarico di curare l'insegnamento della musica ai pi\u00f9 giovani. Con questo ruolo si rese conto delle difficolt\u00e0 che il metodo in atto aveva nell'apprendere e ricordare i canti della tradizione gregoriana e la ritmica della musica. Prima della riforma di Guido era necessario che il maestro facesse udire la melodia e gli allievi l\u2019apprendessero con continue e laboriose ripetizioni. I neumi erano indicati sulle singole sillabe del testo come semplici segni convenzionali, senza alcuna indicazione di grado e di intervallo tra una nota e l\u2019altra.\nPer risolvere questo problema, ide\u00f2 e adott\u00f2 un metodo d'insegnamento completamente nuovo, che lo rese presto famoso in tutta Italia. \nGuido trov\u00f2 la maniera di scrivere i neumi in modo tale che chiunque, senza l\u2019ausilio del maestro e senza impiegare molto tempo, potesse leggere, capire ed interpretare gli intervalli dei toni e dei semitoni.\nA tale scopo Guido segn\u00f2 con colori speciali le linee del DO e del FA per dar modo al cantore di discernere prontamente la posizione dei due semitoni MI-FA e SI-DO; appose le lettere \u201cchiavi\u201d davanti al rigo per fissare con chiarezza la posizione dei toni e semitoni, offr\u00ec all\u2019allievo un \u201cparametro\u201d, cio\u00e8 l\u2019inno a S. Giovanni Battista, che contiene le note dell\u2019esacordo, e che costituiva cos\u00ec un facile esempio di solfeggio.\nA Pomposa Guido musico matur\u00f2 la grande invenzione del rigo musicale-ditonale rinnovando la pedagogia musicale che \u00e8 arrivata fino a noi.\nLa scoperta di Guido rappresentava una vera rivoluzione e l'Abate Guido Strambiati era consapevole del suo valore, ma i monaci pomposiani, ad eccezione di pochi, erano tenacemente legati alla vecchia tradizione, cos\u00ec, irriducibili, sollevarono proteste e fomentarono avversione contro il geniale innovatore, che fu costretto ad andarsene. L\u2019abate Guido, non fu in grado di sedare le inquietudini conservatrici se non agevolando l\u2019esilio di Guido ad Arezzo, ove era vescovo Teodaldo, suo amico.\nIn proposito Guido scriveva all\u2019amico monaco di Pomposa, Michele: \u201cMaledetta sia sempre l\u2019invidia che dal Paradiso terrestre fino ai nostri giorni toglie agli uomini la pace \u201c.\nPer fortuna di Guido Monaco di Pomposa, Arezzo aveva una scuola di canto pronta ad essere rinnovata, bench\u00e9 priva di un'abbazia. Qui giunto, si pose sotto la protezione del vescovo Tedaldo, a cui dedic\u00f2 il suo famoso trattato: il \"Micrologus\".\nDal 1025, Guido fu insegnante di musica e canto nell'antica sede della cattedrale di Arezzo, situata al Colle del Pionta, fuori dalle mura della citt\u00e0. Qui ebbe modo di applicare la moderna notazione musicale, che avrebbe rivoluzionato il modo di insegnare.\nPer aiutare i cantori, Guido aveva usato le sillabe iniziali di ciascun emistichio della prima strofe saffica dell'inno \"Ut queant laxis\" di Paolo Diacono per denotare gli intervalli dell'esacordo musicale:\nDa esso derivarono i nomi delle note Ut-Re-Mi-Fa-Sol-La-Si. \nIn questo modo Guido pose le basi del sistema teorico detto solmisazione (la prima forma di solfeggio). Il sistema guidoniano non era usato per indicare l'altezza assoluta dei suoni, che erano denotati con il sistema alfabetico gi\u00e0 esistente, ma per collocare correttamente la posizione del semitono (mi-fa) nella melodia. Il nome \"Ut\", quindi, non era assegnato solo alla nota che oggi chiamiamo \"do\" (l'Ut pi\u00f9 grave della scala in uso fino al Rinascimento, anzi, era un sol). Solo nel corso del Seicento i nomi del sistema guidoniano furono associati definitivamente alle altezze assolute, dopo che alla fine del XVI secolo era stato aggiunto un nome per il settimo grado della scala (\"Si\", dalle iniziali di \"Sancte Iohannes\"). Il teorico della musica italiano Giovanni Battista Doni propose inoltre, per ragioni eufoniche, di sostituire il nome \"Ut\" con \"Do\", derivato molto probabilmente dalla sillaba iniziale del suo cognome. A partire da quell'epoca, i nomi dati da Guido hanno sostituito nei paesi latini la notazione alfabetica (ancora in uso in area tedesca e anglosassone); in francese si usa tuttora \"Ut\" in luogo del \"Do\".\nGuido codific\u00f2 inoltre il modo di scrivere le note (notazione) definendo le posizioni di esse sulle righe e negli spazi del rigo musicale e proponendo un sistema unificato per la loro scrittura (utilizzando, per la parte terminale della nota, un quadrato, che sarebbe poi diventato un rombo e infine un ovale). Il rigo usato da Guido aveva quattro righe (a differenza del moderno pentagramma, introdotto invece da Ugolino Urbevetano da Forl\u00ec, che ne ha cinque) ed era perci\u00f2 detto tetragramma. A Guido si deve inoltre l'invenzione di un sistema mnemonico, detto mano guidoniana, per aiutare l'esatta intonazione dei gradi della scala o esacordo. Oltre che nel gi\u00e0 citato \"Micrologus\", egli espose tali innovazioni in numerose lettere e trattati: tra queste, degne di menzione sono la \"Epistola \"ad Michaelem de ignoto cantu\"\", il \"Prologus in Antiphonarium\" e le \"Regulae rithmicae\".\nNon \u00e8 chiaro quali delle innovazioni attribuite a Guido fossero concepite a Pomposa e quali ad Arezzo, perch\u00e9 l'antifonario che egli scrisse a Pomposa \u00e8 andato perduto.\nLa notoriet\u00e0 che la diffusione del \"Micrologus\" gli diede in tutta Italia fece s\u00ec che fosse invitato a Roma da papa Giovanni XIX. Pare che Guido vi si recasse nel 1028, soggiornando al Laterano e illustrando alla curia papale le novit\u00e0 che aveva introdotto; ritorn\u00f2 per\u00f2 presto ad Arezzo a causa della sua salute cagionevole. Dopo questa data si hanno meno notizie certe di Guido, tra cui quella del completamento del suo antifonario attorno al 1030, che per\u00f2 \u00e8 andato perduto. Inoltre, le cronache dell'ordine camaldolese e alcuni documenti presso l'Archivio Segreto Vaticano, lo indicano come priore presso il monastero di Fonte Avellana tra il 1035 e il 1040, anni in cui Pier Damiani indossava l'abito monastico e di cui Guido divenne amico. In questo celebre monastero, Guido port\u00f2 a compimento il suo Codice Musicale, poi denominato \"NN\" o \"Codice di Fonte Avellana\", ancora oggi conservato nella vastissima biblioteca dell'importante monastero appenninico. Successivamente, dal 1040 al 1050, anno in cui sopraggiunse la sua morte, Guido fu priore del monastero di Pomposa, nel quale aveva maturato la sua vocazione monastica e aveva vissuto i primi anni come monaco. Dal 1040 al 1042, Guido volle con lui a Pomposa l'amico Pier Damiani, affidandogli la mansione di maestro dei monaci e dei novizi. Alcune cronache lo danno per beatificato subito dopo la morte, ma non esistono certezze in merito.\nOpere.\nGuido Monaco ha scritto, tra altri, i libri seguenti:"}
{"id": "54067", "revid": "1543377", "url": "https://it.wikipedia.org/wiki?curid=54067", "title": "Xgrid", "text": "Xgrid \u00e8 una tecnologia sviluppata da Apple per il sistema operativo macOS. Lo scopo di questa tecnologia \u00e8 consentire lo sviluppo di applicazioni parallele che distribuiscono le operazioni da eseguire su pi\u00f9 macchine collegate da una rete telematica riducendo i tempi necessari all'elaborazione.\nApplicazioni.\nXgrid si rivolge a tutte quelle applicazioni che richiedono elevata potenza di calcolo e che utilizzano problemi che possono essere suddivisi senza perdere di prestazioni. Un esempio classico \u00e8 la grafica tridimensionale, basta assegnare a ogni computer un fotogramma diverso e man mano che vengono completati i fotogrammi vengono inviati a un computer \"centrale\" che provvede a salvarli su un hard disk.\nPer problemi partizionabili si intendono problemi che possono essere scomposti in molti piccoli sotto problemi senza generare un elevato flusso di dati tra i vari sotto problemi. Questo \u00e8 fondamentale dato che i vari computer sono collegati da una normale rete locale e quindi un elevato flusso di dati tra i vari computer intaserebbe rapidamente la rete locale rendendola il collo di bottiglia del sistema. Xgrid si basa sulla tecnologia Bonjour per identificare e configurare in modo automatico le macchine collegate in rete locale. La tecnologia Xgrid si preoccupa di fornire un'infrastruttura alle applicazioni in modo che gli sviluppatori si debbano preoccupare solo degli algoritmi da programmare e non di come sincronizzare e distribuire il lavoro dato che questa mansione viene eseguita da Xgrid.\nGrid.\nXgrid implementa una versione ridotta della tecnologia Grid del CERN. La tecnologia Grid al CERN viene utilizzata per distribuire le elaborazioni dei dati provenienti dall'acceleratore di particelle verso decine di universit\u00e0 e centri di ricerca. La tecnologia Xgrid \u00e8 meno generale della tecnologia Grid dato che questa per esempio include anche il concetto di pagamento, ogni fornitura di una risorsa richiede il pagamento di una certa quantit\u00e0 che poi potr\u00e0 essere utilizzata dal fornitore per utilizzare risorse o strutture che non dispone direttamente ma che sono accessibili attraverso il Grid. Xgrid \u00e8 nato per un utilizzo ristretto a un numero limitato di computer e non per creare una rete globale come quella del Grid, e infatti mentre la tecnologia Xgrid \u00e8 stata rapidamente sviluppata da Apple, la tecnologia Grid \u00e8 tuttora in sviluppo e molte sue componenti sono embrionali o totalmente assenti."}
{"id": "54068", "revid": "1718925", "url": "https://it.wikipedia.org/wiki?curid=54068", "title": "Chiesa di Satana", "text": "La Chiesa di Satana \u00e8 un'organizzazione religiosa fondata nel 1966 a San Francisco, California, USA, da Anton LaVey.\nDal punto di vista della classificazione degli studiosi delle religioni, \u00e8 un nuovo movimento religioso. Tuttavia, poich\u00e9 essa non rivela pubblicamente l'identit\u00e0 dei suoi membri, deve essere considerata una setta, visto che non \u00e8 noto se sia in ascesa o in declino dopo la scomparsa di Anton LaVey, sebbene il suo attuale reggente Peter H. Gilmore assicuri che un numero costante di persone sia affascinato dal culto.\nStoria.\nI testi di riferimento della Chiesa di Satana sono tre volumi scritti dal suo fondatore: \"La Bibbia Satanica\" (\"The Satanic Bible\"), \"I Rituali Satanici\" (\"The Satanic Rituals\") e \"La Strega Satanica\" (\"The Satanic Witch\") scritti da Anton LaVey e Blanche Barton.\nNel 1975 l'ex colonnello di origine italiana Michael Aquino usc\u00ec dalla Chiesa di Satana e fond\u00f2 il Tempio di Set, di cui \u00e8 stato il capo fino al 2004. I contrasti teologici tra LaVey ed Aquino nacquero nel 1966 (anno in cui usc\u00ec la \"Bibbia Satanica\") e sono da ricercare nella loro visione di Satana: mentre per il primo esso \u00e8 soltanto un esempio, per il secondo rappresenta una vera e propria divinit\u00e0 da venerare. A capo dell'organizzazione c'\u00e8 il sommo sacerdote che coincise con il fondatore Anton LaVey dal 1966 al 1997, a cui \u00e8 succeduto Peter H. Gilmore; il sommo sacerdote \u00e8 coadiuvato dalla gran sacerdotessa, una donna spesso sentimentalmente legata a lui: attualmente questo ruolo \u00e8 ricoperto da Peggy Nadramia, moglie di Gilmore.\nDa allora la Chiesa di Satana rappresenta l'incarnazione del \"satanismo ateo\" mentre il Tempio di Set \u00e8 il \"satanismo deista\", o \"occultista\" o \"tradizionalista\": i seguaci di Aquino, sia come numero sia come visibilit\u00e0 mass-mediatica, rimasero sempre in posizione defilata rispetto a quelli di LaVey.\nCaratteristiche generali.\nFortemente ispirata ai pensieri di Friedrich Nietzsche, Ayn Rand, Niccol\u00f2 Machiavelli, Aleister Crowley, Jack London, Carl Jung, Sigmund Freud, John Milton, Giosu\u00e8 Carducci, Henry Louis Mencken e Mark Twain. \nPer essa ogni uomo rappresenta \u00abil suo proprio dio\u00bb ed egli solo \u00e8 il responsabile del proprio destino; il movimento pone tra i suoi obiettivi principali la gratificazione fisica e mentale dei suoi adepti. In origine i vincoli erano identificati principalmente nei precetti cristiani, nascendo il movimento fondamentalmente in antitesi alla Chiesa cattolica di rito romano, i precetti satanici s'identificano con i \"\u00abNine Satanic Statements\u00bb\" in antitesi ai nove peccati satanici descritti nel \"Libro di Satana\" (Elemento Fuoco).\nLa figura di Satana, intesa come individuo, non rappresenta una divinit\u00e0 da servire ma l'esempio guida assoluto del s\u00e9, padrone del proprio destino. La Chiesa di Satana indica anche una serie di pratiche liturgiche tra le quali la messa nera; vengono altres\u00ec utilizzati altari in legno o un corpo femminile, come descritto nel Capitolo VI del \"Libro di Lucifero\" (Elemento Aria).\nLe festivit\u00e0 celebrate sono Halloween, la notte di Valpurga e il proprio compleanno. \nIl simbolo dell'organizzazione \u00e8 una stella a cinque punte rivolta verso il basso che inscrive la testa di una capra denominata Baphomet. La stella \u00e8 a sua volta circoscritta da due circonferenze concentriche. Nello spazio insito tra le due circonferenze sono presenti cinque lettere ebraiche, ognuno in corrispondenza di una punta della stella che assumono il valore di Belial, Leviathan, Lucifero, Satana, indicando Terra, Acqua, Aria, Fuoco; pi\u00f9 la punta sud che rappresenta l'uomo.\nMembri.\nGli esponenti della Chiesa di Satana si dividono in due categorie: membri registrati ed attivisti. I membri registrati, che rappresentano la fetta numericamente pi\u00f9 importante, sono semplicemente gli adepti della Chiesa: tutte le persone possono diventare membri registrati della Chiesa, a patto ovviamente di condividerne i valori; i membri registrati, tuttavia, non hanno possibilit\u00e0 di far carriera all'interno del movimento.\nGli attivisti invece rappresentano, in un certo senso, il \"clero\" della Chiesa: per essere considerato un attivista il candidato deve collaborare intensamente con il movimento e i suoi esponenti locali. Gerarchicamente, gli attivisti possono essere divisi in sei gradi:\nSull'evoluzione gerarchica dei cinque gradi si sa poco, a causa della segretezza della Chiesa che impedisce di rendere pubblici i membri di ogni grado. Si sa con certezza che gli attivisti partono dal primo grado, dopo essere stati presentati all'interno del movimento da un altro satanista e dopo aver risposto ad lunga serie di domande in cui dimostrare di avere la maturit\u00e0 necessaria per poter far parte di un gruppo con queste caratteristiche.\nI passaggi da un grado inferiore ad uno superiore avvengono solo su invito. I membri del terzo, quarto e quinto grado vengono chiamati \"reverendi\"; quelli del quinto ogni tanto ricevono l'appellativo di \"dottori\".\nIscrizione.\nPer poter entrare bisogna essere maggiorenni e risiedere nella propria nazione di nascita: l'unica eccezione \u00e8 fatta per i figli dei soci che dimostrino una certa comprensione della filosofia satanica; la loro partecipazione alla liturgia \u00e8 comunque limitatissima fino a quando non raggiungono l'et\u00e0 adulta.\nLa Chiesa di Satana non fa proselitismo: le matricole, dopo essere state accettate, pagano la tassa d'iscrizione (negli Stati Uniti d'America essa \u00e8 pari a 200$) e ricevono un cartellino rosso che funge da distintivo. I membri della Chiesa di Satana possono decidere di dimettersi e di chiudere la loro iscrizione in qualsiasi momento inviando una comunicazione scritta, datata e firmata, in cui vi si deve leggere \"mi pregio di dimettere mia appartenenza alla Chiesa di Satana\"; devono consegnare la loro carta di adesione all'amministrazione centrale, ed il loro file all'interno della banca dati verr\u00e0 chiuso.\nEsponenti celebri.\nSono stati iscritti alla Chiesa di Satana numerosi personaggi celebri: Jayne Mansfield, Sammy Davis Jr., Kenneth Anger, King Diamond, Marilyn Manson, Teresa Hidy, David Vincent, Aaron Joehlin, Boyd Rice, Marc Almond, Matt Skiba, Derek Grant, Balls Mahoney, Sterling James Keenan, Michael Moynihan, Matthew McRaith.\nLista dei Sommi Sacerdoti e Gran Sacerdotesse.\nUfficialmente, dal 1997 al 2001, la carica di sommo sacerdote \u00e8 stata vacante."}
{"id": "54071", "revid": "451364", "url": "https://it.wikipedia.org/wiki?curid=54071", "title": "Henri Labrouste", "text": "Biografia.\nFormazione.\nHenri Labrouste comp\u00ec la sua prima formazione presso l\"'atelier\" di Hippolyte Lebas e Antoine Vaudoyer, dove rimase fino al 1819, anno in cui pass\u00f2 all'\u00c9cole Royale des Beaux Arts. Il primo riconoscimento lo ottenne nel 1824 vincendo con il progetto della \"Cour de Cassation\" il secondo premio al \"Prix de Rome\", borsa di studio che garantiva ai vincitori un quinquennio di perfezionamento artistico nella laboriosa officina della Citt\u00e0 Eterna.\nDel soggiorno romano di Labrouste, ricchissimo di stimoli, ci rimane una cospicua mole di disegni. Qui sub\u00ec l'influenza di Jean Nicolas Huyot, suo insegnante all'\u00c9cole, dal quale deriv\u00f2 l'idea secondo cui esistessero ideali pi\u00f9 nobili, pi\u00f9 \u00abveri\u00bb rispetto a quelli proposti dal mondo classico e dai suoi maggiori promotori, quali Antoine Chrysostome Quatrem\u00e8re de Quincy. Egli, tuttavia, si discost\u00f2 dal modello del maestro in quanto non apprezzava i monumenti nella loro \u00abbellezza astratta\u00bb, bens\u00ec si preoccupava di indagarne i problemi strutturali.\nMolto significativa, in questi anni, fu la redazione de \"La restauration des temples de Paestum\", inviato a Parigi come saggio conclusivo del suo quarto anno romano. L'opera era composta da vari disegni raffiguranti i tre templi di Paestum, accompagnati da una relazione che si preoccupava di indagarne lo stato conservativo e di rileggerne la cronologia. Le tre costruzioni, infatti, sino ad allora erano viste come l'apoteosi di un canone senza tempo. Labrouste, al contrario, li derubric\u00f2 a un semplice fenomeno storico generato da un'identit\u00e0 locale, precisamente quella dei coloni greci: \u00abUna pura e semplice rivoluzione\u00bb avrebbe poi commentato Viollet le Duc \u00abche min\u00f2 i fondamenti di una religione accademica\u00bb. L'opera, in effetti, una volta giunta a Parigi scaten\u00f2 un aspro dibattito che vide contrapposti Horace Vernet, direttore dell'Acad\u00e9mie de France a Roma, e Quatrem\u00e8re de Quincy, \"s\u00e9cr\u00e9taire perp\u00e9tuel de l\"'\"Acad\u00e9mie\" a Parigi, e costituisce una delle testimonianze pi\u00f9 preziose dell'insofferenza di Labrouste ai canoni accademici.\nLabrouste \"ma\u00eetre d\u2019atelier\".\nLabrouste, nonostante la notoriet\u00e0 acquisita con \"La restauration des temples de Paestum\", dopo il rimpatrio lament\u00f2 scarse opportunit\u00e0 professionali: suoi lavori di questi anni, in ogni caso, sono un piccolo deposito nell\u2019\u00cele de Cygne, il progetto per la decorazione e l'arredo del Pont de la Concorde (steso con la coadiuvazione del fratello Th\u00e9odore), alcune tombe e le architetture effimere per l'arrivo a Parigi delle spoglie di Napoleone Bonaparte.\nFu in questo periodo, tuttavia, che Labrouste inaugur\u00f2 un impegno particolarmente appagante, quello educativo, che lo ricompens\u00f2 delle difficolt\u00e0 incontrate nell'ambito concretamente progettuale. All'inizio degli anni 1830, infatti, Labrouste apr\u00ec una scuola privata di architettura, dove accolse tutti quei giovani architetti che volevano svincolarsi dall'ordinamento scolastico e dalle consuetudini accademiche dell'Ecole des Beaux-Arts. Labrouste fu il \"ma\u00eetre\" dell\"'atelier\" sino al 1854, rivelandosi un insegnante di stampo spiccatamente liberalista: esortava infatti i suoi allievi a comprendere i principi formali e costruttivi dei vari organismi architettonici studiati, a tal punto che uno dei suoi studenti avrebbe poi ricordato che \u00abnon permetteva che si concepisse un progetto senza gi\u00e0 conoscerne i mezzi per realizzarlo\u00bb.\nNel frattempo Labrouste ebbe agio di progettare edifici destinati a divenire celebri, come la biblioteca Sainte-Genevi\u00e8ve e la Biblioth\u00e8que Nationale: mor\u00ec infine il 24 giugno 1875.\nStile.\nCome abbiamo gi\u00e0 detto, Labrouste \u00e8 stato uno degli esponenti pi\u00f9 significativi della cosiddetta \u00abarchitettura degli ingegneri\u00bb. Riallacciandosi al razionalismo illuminista, infatti, Labrouste matura ben presto una naturale idiosincrasia verso il formalismo accademico e d\u00e0 vita ad architetture caratterizzate da un elevato funzionalismo strutturale e decorativo.\nIl vero protagonista delle realizzazioni labroustiane, in particolare, \u00e8 il ferro, che grazie alle nuove tecnologie siderurgiche inizi\u00f2 ad essere impiegato sistematicamente anche in campo edilizio. Sin dalle prime architetture il ferro veniva usato con parsimonia, e nascosto all'interno dei muri e delle colonne. Con Labrouste, invece, il ferro cessa di essere un mezzo secondario e si guadagna finalmente la parete, assumendo una funzione decorativa, oltre che strutturale. Ci\u00f2 \u00e8 particolarmente evidente nella biblioteca Sainte-Genevi\u00e8ve, dove gli archi ferrei di tipo corinzio esaltano le possibilit\u00e0 insieme portanti e decorative del ferro, ma anche nella Biblioth\u00e8que Nationale, considerata il capolavoro di Labrouste. Queste opere servirono a confutare le teorie estetiche di John Ruskin, secondo il quale \u00abl'autentica architettura non ammette il ferro come materiale da costruzione\u00bb, e ad aprire la strada alla cosiddetta \u00abarchitettura del ferro\u00bb, che vedr\u00e0 in Gustave Eiffel un altro esponente particolarmente riconosciuto.\nLe varie architetture di Henri Labrouste, infine, si basano su una rigorosa documentazione. Questa prassi prevedeva un'intensa fase preparatoria prima della stesura del progetto, nella prospettiva di conferire rigore funzionale alle proprie realizzazioni, che in questo modo avrebbero potuto mostrare il proprio carattere, essere cio\u00e8 \"espressive\". Labrouste, ad esempio, nel 1836-1837 partecip\u00f2 ad un concorso per la costruzione di un nosocomio a Losanna, e prima di mettere su carta segu\u00ec con molta attenzione le indicazioni delle pi\u00f9 aggiornate strategie mediche: riscontriamo un eguale rigore documentario nel concorso della prigione ad Alessandria (1839-1840), il quale vide l'architetto leggere con grande diligenza diversi studi americani in materia penitenziaria e aggiornarsi sulle moderne istanze riformistiche."}
{"id": "54074", "revid": "838137", "url": "https://it.wikipedia.org/wiki?curid=54074", "title": "Erlang (unit\u00e0 di misura)", "text": "Erlang (E) \u00e8, nell'ambito delle telecomunicazioni, un'unit\u00e0 di misura dell'intensit\u00e0 di traffico.\nL'erlang \u00e8 adimensionale e rappresenta l'intensit\u00e0 di occupazione nell'unit\u00e0 di tempo. Ad esempio: se un utente parla al telefono per 50 minuti in un'ora esso avr\u00e0 sviluppato 50/60 = 0,833 erlang in quell'ora. \nIl nome \u00e8 stato dato in onore a Agner Krarup Erlang, noto per i suoi studi sulla teoria delle code, su proposta di David George Kendall, dall'International Consultative Commitee on Telephones and Telegraphs (CCITT) (predecessore della ITU).\nKrarup Erlang ha sviluppato la formula di Erlang B e la formula di Erlang C per calcolare la probabilit\u00e0 di trovare un servente libero in funzione dell'intensit\u00e0 di traffico offerto e del numero di serventi."}
{"id": "54075", "revid": "88740", "url": "https://it.wikipedia.org/wiki?curid=54075", "title": "Delia", "text": ""}
{"id": "54079", "revid": "6923", "url": "https://it.wikipedia.org/wiki?curid=54079", "title": "Lingua ido", "text": "L'ido (pronunciato come in italiano //) \u00e8 una lingua artificiale ausiliaria creata da Louis de Beaufront, e sviluppata dalla Delegazione per l'adozione di una lingua ausiliaria internazionale, come tentativo di creare una versione pi\u00f9 semplice dell'esperanto. Non a caso, \"ido\" in esperanto significa \"discendente\" ma \u00e8 anche l'abbreviazione di \"esperantido\".\nFu adottata nell'ottobre 1907, a Parigi, da un comitato internazionale di scienziati e linguisti che la scelsero tra tutte le altre proposte dopo aver esaminato ogni progetto, vecchio e nuovo, di lingua universale. L'idioma venne poi discusso pubblicamente, tra il 1908 e il 1914, nella rivista ufficiale \"Progreso\", e fu completato dopo un lungo ed estenuante lavoro dalla Uniono por la Linguo Internaciona Ido (Unione per la lingua internazionale Ido).\nL'ido eredita molte delle caratteristiche grammaticali dell'esperanto ed in molti casi il vocabolario di cui si serve \u00e8 altrettanto simile. Altre cose in comune tra i due idiomi sono le semplicissime costruzioni grammaticali e la notevole velocit\u00e0 d'apprendimento consentita dalla regolarit\u00e0 dell'uso degli affissi e dall'uso di \"parole comuni alle varie lingue europee\". Nonostante i numerosi \"cambiamenti\" apportati rispetto all'esperanto, le due lingue risultano reciprocamente comprensibili.\nEstratto: Il Padre Nostro: ()\nStoria.\nLa richiesta da parte della Delegazione per l'adozione di una lingua ausiliaria internazionale all'Associazione internazionale delle accademie, a Vienna, di selezionare un linguaggio internazionale, era stata rifiutata nel maggio 1907. La Delegazione, che era stata fondata da Louis Couturat, decise allora di riunire un Comitato di esperti a Parigi, nell'ottobre 1907, per discutere dell'adozione di una lingua internazionale standard selezionandola tra i vari progetti pubblicati sino a quel momento. Secondo le minute del comitato, questi decise che nessuna lingua era completamente accettabile, ma che l'esperanto poteva essere accettato \"per via della sua relativa perfezione e per via delle molte e diverse applicazioni che ha gi\u00e0 avuto, a condizione di diverse modifiche da realizzare da parte della commissione permanente, nella direzione definita dalle conclusioni del rapporto dei Segretari (Couturat e L\u00e9opold Leau) e dal progetto Ido\" che vennero presentate successivamente al comitato da un progetto anonimo. \u00c8 stato in seguito suggerito che il progetto Ido fosse stato concepito principalmente da Couturat, con qualche aiuto da parte del rappresentante dell'esperanto nel comitato, Louis de Beaufront. Beaufront stesso aveva argomentato per una riforma dell'esperanto prima di venire selezionato per la delegazione, e durante i lavori si espresse in favore dell'esperanto rispetto ad altre lingue; la sua \"conversione\" a favore dell'ido avvenne quando la nuova lingua venne presentata come consistente con la sua posizione precedente.\nI primi sostenitori dell'esperanto tendevano a resistere alle riforme, e l'inventore della lingua, L. L. Zamenhof si rimise al loro giudizio. Ironicamente, diverse delle riforme adottate dall'ido erano state gi\u00e0 proposte in tempi diversi da Zamenhof. L'uso di mantenere fisse le regole di base dell'esperanto persiste tutt'oggi. Couturat, che era il principale propositore dell'ido, rimase ucciso in un incidente automobilistico nel 1914, il che, assieme alla prima guerra mondiale, diede un duro colpo al movimento. Anche se questo ebbe una certa ripresa nell'immediato dopoguerra, il movimento globale delle lingue internazionali si framment\u00f2 in conseguenza della morte di Couturat. La pubblicazione, nel 1922, di un progetto per una lingua ancor pi\u00f9 europeizzata, l'occidental, diede il via al processo di frammentazione della comunit\u00e0, e il movimento per l'ido perse la maggioranza dei suoi periodici pubblicati negli anni seguenti, vedendo la defezione del suo principale sostenitore intellettuale, il linguista danese Otto Jespersen, nel 1928, in occasione della pubblicazione della sua proposta di lingua, il novial, che all'epoca sembr\u00f2 averne decretato la morte.\nAlcuni osservatori rintracciano l'eclissamento dell'ido nel suo carattere ibrido - parte progetto di riforma dell'esperanto, parte Standard Comune Europeo - in questa visuale, una volta che fu chiaro che l'ido non avrebbe soppiantato l'esperanto e che non sarebbe stato adottato dalla comunit\u00e0 esperantista, molti videro le sue somiglianze con l'esperanto come ad un peso non necessario, e si diressero verso altri progetti pi\u00f9 naturalistici. Coloro che invece le approvavano preferirono ritornare alla pi\u00f9 grande comunit\u00e0 esperantista.\nNegli anni trenta il declino dell'ido rallent\u00f2, e durante la lunga gestazione del progetto dello IALA il movimento aveva ancora un'importanza significativa all'interno dell'interlinguistica.\nCome gli Occidentalisti, anche molti idisti speravano che lo IALA avrebbe prodotto una lingua molto simile alle loro preferenze. Alla fine, la radicalmente naturalistica Interlingua risult\u00f2 ancora pi\u00f9 diversa dall'ido dello stesso Occidental, e (in contrasto con quanto avvenne invece nella comunit\u00e0 occidentalista) non ci fu una grande migrazione di sostenitori dell'ido verso la nuova lingua.\nIn questo periodo la sopravvivenza dell'ido fu sostenuta da risorse finanziarie accumulate durante il suo periodo d'oro (ad esempio il chimico Wilhelm Ostwald don\u00f2 il ricavato del suo Premio Nobel del 1909 ad una fondazione idista).\nLa lingua continua tuttora ad essere parlata da un piccolo gruppo di persone, e internet ha innescato un rinnovato interesse negli anni recenti. La stima del numero di persone che parlano ido varia da 250 a 5000. In confronto, l'esperanto \u00e8 parlato da oltre di persone a livello 3 di lingua straniera (livello che va oltre le frasi di commiato) secondo i dati di Sidney S. Culbert, un professore di psicologia che condusse una ricerca sulla diffusione di diverse lingue internazionali nella met\u00e0 del secolo scorso. La cifra \u00e8 citata sull'Almanac World Book of Facts e su Ethnologue, e contiene un certo margine di errore, per cui potrebbe variare da pi\u00f9 di ad oltre di parlanti secondo lo stesso Culbert (e se secondo le stime di diffusione degli ultimi anni grazie ad internet il numero \u00e8 aumentato, dovrebbe oggi essere di certo maggiore).\nJespersen, che era presente durante le dieci giornate delle delibere del comitato a Parigi, e in seguito fece parte della commissione permanente, scrisse una storia dell'ido.\nMolti sostenitori dell'esperanto hanno attaccato l'ido nel corso degli anni. Uno di questi, Don Harlow, scrisse una storia dell'ido, in cui ne descrisse i fondatori come abili cospiratori, nel terzo capitolo di \"The Esperanto Book\", \"Come costruire una lingua\". Ci sono state molte discussioni sulla validit\u00e0 della sua storia, alle quali replica in un sottocapitolo, \"Ido: gli inizi\". Comunque, molti dei sostenitori dell'ido sostengono che la storia di Harlow non coincida con tutte le testimonianze dirette, come quelle riportate da Jespersen, anche se si basa sul materiale di altri testimoni diretti, come \u00c9mile Boirac e Gaston Moch, e con alcune fonti documentali, alle quali Harlow sostiene che Jespersen non avesse accesso (come la corrispondenza di Zamenhof con Couturat e altri in quel periodo).\nLetteratura e pubblicazioni.\nL'ido possiede un certo numero di pubblicazioni a cui, nella maggior parte dei casi, \u00e8 possibile abbonarsi o da scaricare gratuitamente. La maggioranza delle pubblicazioni in ido si occupa di argomenti di vario genere relegando solo poche pagine allo stato del movimento ed agli imminenti raduni.\nEccone alcune:\nEsistono inoltre numerosi siti internet che ospitano varie storie in ido, favole, proverbi o alcuni passi della Bibbia tradotti in lingua.\nFonologia.\nL'ido utilizza lo stesso sistema di cinque vocali (a, e, i, o, u hanno il loro valore IPA) dell'esperanto, e molte delle stesse consonanti, omettendo due fonemi consonantici presenti in esperanto, /x/ e /d\u0292/.\nL'ido inoltre evita alcuni gruppi di consonanti presenti invece in esperanto (es. sillaba iniziale /kv/, /gv/) mentre usa alcuni gruppi non presenti in esperanto (/kw/, /gw/).\nNota: Nella tabella qui accanto i fonemi in neretto sono presenti in ido ma non in italiano.\nAccento.\nLa regola d'accentazione in ido \u00e8 regolare, ma leggermente pi\u00f9 complessa di quella dell'esperanto: tutti i polisillabi sono accentati sulla penultima sillaba, eccetto il verbo al tempo infinito, che \u00e8 invece accentato sull'ultima.\nQualche esempio: \"univers\u00e0la\" (universale), \"kloz\u00e0r\" (chiudere), \"telef\u00f2no\" (telefono), \"filoz\u00f2fo\" (filosofo), \"dank\u00e0r\" (ringraziare), \"pens\u00e0r\" (pensare)\nQuando una parola termina con una vocale preceduta da \"i\" oppure \"u\", le due vocali si fondono insieme a formare una sola sillaba, spostando l'accento tonico sulla sillaba precedente.\nQualche esempio: \"fam\u00eclio\" (famiglia), \"l\u00ecnguo\" (lingua), \"r\u00e0dio\" (radio)\nAlfabeto.\nL'alfabeto Ido \u00e8 composto da 26 lettere e tre digrammi.\nGrammatica.\nOgni parola presente nel vocabolario dell'ido \u00e8 sviluppata sulla base di una \"parola-radice\", che si unisce ad un \"finale grammaticale\" per stabilirne genere, numero e funzione. Altre parole possono essere formate rimuovendo il finale grammaticale alla radice ed aggiungendone un altro, o inserendo certi affissi tra la radice e il finale grammaticale. Come l'esperanto, l'ido \u00e8 grammaticalmente invariabile; senza eccezioni, a differenza di una lingua etnica.\nI suffissi dell'ido sono gli stessi dell'esperanto eccetto \"-i\", \"-ir\"/\"-ar\"/\"-or\" e \"-ez\". L'esperanto indica i nomi plurali con la desinenza agglutinante: \"-j\" (quindi i nomi plurali terminano in \"-oj\"), usa \"-i\" per i verbi infiniti (gli infiniti in esperanto si coniugano in base al tempo), e usa \"-u\" per l'imperativo.\nSintassi.\nLe frasi in ido seguono l'ordine Soggetto Verbo Oggetto, lo stesso dell'italiano: \"Me havas la blua libro\" \"io ho il libro blu\", \"la hundo dormas apud pordo\" \"il cane dorme vicino alla porta\".\nCome in italiano, inoltre, l'aggettivo pu\u00f2 essere posto prima o dopo il sostantivo a cui fa riferimento: \"bela tempo\" \"bel tempo\" o \"tempo bela\" \"tempo bello\", \"nuova libro\" \"nuovo libro\" o \"libro nuova\" \"libro nuovo\". \nCi sono per\u00f2 delle differenze:\nL'ido usa la desinenza dell'accusativo -n (facoltativa) quando l'oggetto della frase non \u00e8 chiaro, o per alterare l'ordine delle parole a proprio piacimento. \"La blua libron me havas\" ha lo stesso significato di \"Me havas la blua libro\".\nSimilmente all'italiano, la negazione in ido si forma aggiungendo l'affisso ne davanti al verbo: \"Me ne havas libro\" significa \"Io non ho un libro\". \"Io non andr\u00f2\" e \"Io non andai\" diventano rispettivamente \"Me ne iros\" e \"Me ne iris\".\nLe domande che richiedono la risposta s\u00ec/no si formano mediante la particella ka posta all'inizio della frase. \"Io ho un libro\" (me havas libro) diventa \"Ka me havas libro?\" (Io ho un libro?). Ka pu\u00f2 anche essere posto prima di un nome, in assenza di un verbo, per realizzare una domanda semplice, con diverse possibilit\u00e0 d'interpretazione. \"Ka Marco?\" pu\u00f2 quindi significare \"Sei tu Marco?\", \"\u00c8 Marco?\" o \"conosci Marco?\" in base al contesto (la traduzione pi\u00f9 vicina in italiano \u00e8 semplicemente: \"Marco?\"). Quest'ultima caratteristica sembra derivare dal giapponese, che per\u00f2 aggiunge la particella \"ka\" alla fine della domanda; tuttavia lingue europee (come il polacco ed altre lingue slave) usano una particella con simile funzione all'inizio delle domande che richiedono una risposta di tipo s\u00ec/no.\nSi noti che se si usa l'accusativo \"Ka Marcon?\", \"Marcon\" sarebbe potuto essere solo il complemento oggetto della frase, specificando di pi\u00f9 il messaggio; non pu\u00f2 infatti significare \"Sei tu Marco?\" oppure \"\u00c8 Marco?\", mentre pu\u00f2 benissimo significare \"Conosci (vedi, capisci, senti, ...) Marco?\".\nArticoli.\nL'articolo indeterminativo italiano \"un, uno, una\" non ha un equivalente in ido. La sua assenza indica abitualmente che il sostantivo a cui ci si riferisce \u00e8 indefinito.\nL'articolo determinativo \u00e8 invece \"La\", ed \u00e8 invariabile in genere e numero.\nPreposizioni.\nA dispetto delle altre categorie grammaticali, le preposizioni (e alcune altre parole di uso comune) non terminano con un finale prestabilito:\nPronomi.\nI pronomi dell'ido sono stati modificati per essere meno ambigui acusticamente rispetto a quelli dell'Esperanto (in cui tutti i pronomi terminano in \"i\"; i pronomi della prima persona plurale \"mi\" e \"ni\", ad esempio, possono essere molto difficili da distinguere in un ambiente rumoroso)\nL'ido, a differenza dell'inglese, distingue la seconda persona singolare dell\"'intimo\" (\"tu\") e del \"formale\" (\"vu\") dalla seconda persona plurale per l'intimit\u00e0 (\"vi\"), dove l'Esperanto ha \"vi\" sia per il singolare che per il plurale e distingue l'intimo al singolare (\"ci\"). L'ido possiede inoltre un pronome pangenere della terza persona \u2014 \"lu\" \u2014 in aggiunta alla sua terza persona maschile (\"il\"), femminile (\"el\"), e neutro (\"ol\").\n\u00b9 anche \"tiu\" (quello/a) viene spesso usato in questo caso.\nPronomi possessivi.\nI pronomi personali diventano possessivi mediante la desinenza \"-a\".\nPronomi/aggettivi interrogativi e relativi.\nI pronomi e gli aggettivi interrogativi e relativi sono \"qua\" per il singolare, \"qui\" per il plurale e \"quo\" per le parole e le cose indeterminate. Gli aggettivi interrogativi seguono la regola generale degli aggettivi, quindi non variano in genere e numero: qua homo venis? qua homi venis?\nLo stesso avviene per i pronomi, che rimangono invariati, se usati come soggetto: qua venis? Ma ricevono una \"-n\" finale se utilizzati come complemento oggetto: quan vu vidis?\nPronomi/aggettivi indefiniti.\nula, nula, irga, altra, kelka, singla, omna, multa, poka, plura, tanta, quanta, cetera, ipsa\nAggettivi.\nGli aggettivi qualificativi in ido terminano sempre in \"-a\" e non variano mai in genere o numero. Tuttavia, a volte, la \"-a\" finale pu\u00f2 essere soppressa tramite elisione per rendere il discorso meno monotono e pi\u00f9 fluente. Invece di dire: \"la alerta e joyoza infanti\", \u00e8 meglio dire: \"l'alert e joyoz infanti\".\nQuando, invece, si riferiscono ad un sostantivo tacito (l'aggettivo funge da pronome) per indicare il plurale li si fa precedere dall'articolo \"le\".\nColori.\nI colori sono aggettivi, quindi terminano tutti in \"a\":\nVocabolario.\nIl vocabolario dell'ido \u00e8 basato su parole che offrono maggior semplicit\u00e0 d'utilizzo al maggior numero di locutori. Durante il suo periodo iniziale le prime 5000+ radici furono analizzate in comparazione con il vocabolario francese, inglese, italiano, russo, spagnolo e tedesco e si ottennero i seguenti risultati :\nInoltre, un'altra comparazione tra il vocabolario dell'ido e quello delle sei lingue citate in precedenza illustra con pi\u00f9 precisione le somiglianze dell'ido ad ogni rispettiva lingua:\nQuesto spiega come mai, a prima vista, l'ido possa essere scambiato per il francese, l'italiano o lo spagnolo da locutori (cio\u00e8 da chi parla) di altre lingue.\nComparazione di alcune parole in ido e in altre lingue:\nI vocaboli dell'ido vengono spesso generati alterando il significato di una parola gi\u00e0 esistente con un certo numero di prefissi e suffissi ufficiali. Questo permette a chiunque, in caso di necessit\u00e0, di prendere una parola gi\u00e0 esistente e modificarla a proprio piacimento per creare un neologismo, rendendo possibile l'utilizzo di un buon numero di espressioni senza il bisogno di dover studiare ogni volta un nuovo vocabolo.\nBench\u00e9 il loro numero sia troppo grande per essere inclusi tutti in un articolo, eccone alcuni esempi: \nI nuovi vocaboli in genere vengono creati attraverso un'analisi della parola, la loro etimologia, e facendo riferimento al suo equivalente nelle sei lingue sorgenti.\nSe una parola non pu\u00f2 essere creata semplicemente modificando un vocabolo preesistente, solitamente si adotta una nuova radice (come ad esempio wikipedio per \"wikipedia\", formato da \"wiki\" + \"enciklopedio\"). Nel 1926 per esempio fu adottata la parola alternatoro, perch\u00e9 cinque delle sei lingue sorgenti usavano quasi la stessa ortografia per la parola, e perch\u00e9 era abbastanza lunga da evitare ambiguit\u00e0 nei confronti di altre parole gi\u00e0 presenti nel vocabolario.\nL'adozione di una parola viene stabilita attraverso il consenso, dopo che \u00e8 stata resa ufficiale dall'Union. Se possibile, bisogna anche fare attenzione ad evitare omonimie, e solitamente ogni nuova parola viene sottoposta a discussione prima di essere adottata. Parole straniere con un significato ristretto e che non vengono usate nella vita di tutti i giorni (come ad esempio la parola \"intifada\", usata per riferirsi al conflitto tra Israele e Palestina) vengono lasciate immutate, e spesso scritte in \"corsivo\".\nComunit\u00e0 idista.\nLa maggioranza dei locutori ido viene a conoscenza della lingua in seguito alla scoperta dell'esperanto, quindi la percentuale di idisti che conosce l'esperanto \u00e8 pi\u00f9 alta che quella degli esperantisti che conoscono l'ido. I paesi in cui sono presenti pi\u00f9 locutori ido sono la Germania, la Francia e la Spagna, anche se sembrano esserci alcuni locutori ido nella maggior parte dei Paesi del mondo.\nEssendo l'ido una lingua artificiale, misurarne il numero di locutori risulta estremamente difficile. Un altro motivo per cui questo calcolo diviene assai complicato \u00e8 che bisogna distinguere tra locutori e semplici sostenitori.\nL'ido assomiglia all'esperanto e molti esperantisti hanno imparato l'ido per curiosit\u00e0 rinunciando comunque ad utilizzarlo, per continuare a sostenere il movimento ben pi\u00f9 noto dell'esperanto.\nUn certo numero di esperantisti vide lo scisma dell'ido come un fatto positivo. Nonostante la comunit\u00e0 avesse perso parte dei suoi contributori, molti esperantisti furono grati di vedere coloro che erano interessati solo alla creazione di una lingua perfetta abbandonare il gruppo. Coloro che rimasero ebbero modo di lavorare pi\u00f9 liberamente sull'uso e sulla promozione della lingua senza doversi preoccupare di diatribe interne al movimento. Tuttavia, questi 'riformatori costanti' in qualche caso migrarono verso altri progetti di riforma, nessuno dei quali sopravvisse abbastanza a lungo dopo la morte degli autori stessi, e l'ido rimase dunque costante da allora - in principio sicuramente la comunit\u00e0 idista era formata in prevalenza da riformatori, tuttavia oggigiorno questa tendenza sembra essere completamente svanita.\nEsempi.\nMea vido-cirklo (horizonto).\nTraduzione di canzone ad opera del bardo russo Alexandr Sukhanov dai versi del poeta russo Yunna Morits. ()"}
{"id": "54084", "revid": "767487", "url": "https://it.wikipedia.org/wiki?curid=54084", "title": "Delegazione per l'adozione di una lingua ausiliaria internazionale", "text": "La Delegazione per l'adozione di una lingua ausiliaria internazionale fu fondata il 17 gennaio 1901 dal matematico francese Leopold Leau per trovare soluzione ai problemi di comunicazione esistenti tra le diverse nazioni del pianeta.\nNel 1907 ricevette l'adesione di 310 societ\u00e0 appartenenti a tutti i paesi del mondo, nonch\u00e9 l'approvazione di 1250 membri di accademie e professori di universit\u00e0.\nElesse un Comitato internazionale di linguisti e scienziati che, dopo aver esaminato ogni progetto di lingua universale, adott\u00f2, nell'ottobre 1907, un sistema riformato e semplificato dell'esperanto, presentato con lo pseudonimo di ido.\nIl comitato era composto dal linguista danese Professor Otto Jespersen, il matematico e filosofo francese Louis Couturat e numerosi altri esperti, tra cui anche Louis de Beaufront; il creatore della grammatica dell'Ido."}
{"id": "54087", "revid": "125713988", "url": "https://it.wikipedia.org/wiki?curid=54087", "title": "Stan Lee", "text": "\u00c8 noto per essere stato presidente e direttore editoriale (\"Editor in Chief\") della casa editrice di fumetti Marvel Comics, per la quale ha sceneggiato numerose storie.\nConosciuto anche come \"The Man\" (\"L'Uomo\") e \"The Smilin\" (\"Il Sorridente\"), ha introdotto per la prima volta, insieme con diversi artisti e co-creatori, in special modo Jack Kirby e Steve Ditko, personaggi di natura complessa e con personalit\u00e0 sfaccettate all'interno dei comic book supereroistici. Il suo successo permise alla Marvel di trasformarsi da piccola casa editrice in una grande azienda di stampo multimediale.\nBiografia.\nStanley Martin Lieber era il figlio primogenito di Jack e Celia Lieber, immigrati ebrei di origine romena, che dopo aver ottenuto la cittadinanza si erano trasferiti a New York. Da ragazzo, Lee cominci\u00f2 a lavorare come addetto alle copie per Martin Goodman presso la Timely Comics, azienda che pi\u00f9 in l\u00e0 sarebbe diventata la Marvel Comics. Il suo primo lavoro, una pagina di testo firmata con lo pseudonimo di \"Stan Lee\", fu pubblicato come riempitivo su un numero di Capitan America del 1941.\nFu presto promosso dal ruolo di scrittore di riempitivi a quello di sceneggiatore di fumetti completi, diventando cos\u00ec il pi\u00f9 giovane \"editor\" nel campo, all'et\u00e0 di 17 anni. Dopo la seconda guerra mondiale, alla quale partecip\u00f2 come membro dell'esercito statunitense, Lee ritorn\u00f2 alla sua occupazione presso quella che poi sarebbe diventata la \"Marvel Comics\". A quel tempo, una campagna moralizzatrice portata avanti dallo psichiatra Fredric Wertham e dal senatore Estes Kefauver aveva accusato gli albi a fumetti di corrompere le menti dei giovani lettori con immagini di violenza e sessualit\u00e0 ambigua.\nLe case editrici risposero alle accuse dotandosi di una regolamentazione interna particolarmente severa, che port\u00f2 poi alla creazione del cosiddetto Comics Code. And\u00f2 per\u00f2 a finire che verso la fine degli anni quaranta le vendite delle testate supereroistiche cominciarono a calare, e al 1952 solamente le testate di Superman, Batman e Wonder Woman, tutte appartenenti alla DC Comics, venivano ancora pubblicate regolarmente. Rimanendo alla Timely/Marvel nel corso degli anni cinquanta, Lee si occup\u00f2 di molte testate di generi diversi. Alla fine del decennio, tuttavia, cominci\u00f2 a sentirsi insoddisfatto del proprio lavoro, e prese in considerazione l'idea di abbandonare il campo fumettistico.\nLa rivoluzione Marvel.\nVerso la fine degli anni cinquanta, la DC Comics diede nuova linfa al genere supereroistico e speriment\u00f2 un buon successo con il supergruppo Justice League of America.\nIn risposta, Martin Goodman assegn\u00f2 a Stan Lee il compito di creare un nuovo gruppo supereroistico. La moglie lo spinse a cimentarsi con le storie che preferiva. Dal momento che stava progettando di cambiare lavoro e non aveva nulla da perdere, Lee segu\u00ec il suo consiglio e di colpo la sua carriera cambi\u00f2 completamente.\nIl gruppo di supereroi che Stan Lee e il disegnatore Jack Kirby idearono fu la \"famiglia\" di eroi che compone i Fantastici Quattro, pubblicati per la prima volta nel 1961. L'immediato successo di questa testata port\u00f2 Lee e gli illustratori della Marvel a cavalcare l'onda, producendo in pochi anni immediatamente successivi una moltitudine di nuovi titoli: nacquero Hulk (1962), Thor (1962), Iron Man (1963) e gli X-Men (1963) dalla collaborazione con Kirby, Devil (nell'originale \"Daredevil\", 1964) con Bill Everett e il Dottor Strange (1963) con Steve Ditko, dalla cui collaborazione era nato anche il personaggio Marvel di maggior successo, l'Uomo Ragno, nel 1962.\nInoltre Stan Lee rispolver\u00f2 e rinnov\u00f2 alcuni dei supereroi ideati da altri autori negli anni trenta e quaranta, come Namor e Capitan America. Questi personaggi contribuirono a reinventare il genere supereroistico, secondo la formula dei \"supereroi con superproblemi\". Lee diede ai suoi personaggi una umanit\u00e0 sofferta, un cambiamento rispetto all'ideale di supereroe scritto tradizionalmente per i ragazzini. I suoi eroi avevano un brutto temperamento, apparivano malinconici ed erano vanitosi e avidi. Litigavano fra di loro, erano preoccupati dai conti da pagare e dall'impressionare le loro ragazze, e qualche volta si ammalavano pure.\nPrima di Lee i supereroi erano persone idealmente perfette senza problemi e senza difetti: Superman era cos\u00ec potente che nessuno avrebbe potuto ferirlo; Batman era un miliardario nella sua identit\u00e0 segreta (in seguito \u2013 soprattutto con la cosiddetta \"British Invasion\", cio\u00e8 l'ingresso in scena di molti autori di origine britannica sulla scena statunitense \u2013 negli anni ottanta, anche in casa DC si punt\u00f2 molto sull'umanizzazione dei personaggi, segno che la lezione di Lee era stata, se non apprezzata, accettata quasi come ineludibile). I supereroi di Lee catturarono l'immaginazione della giovane generazione che faceva parte della popolazione frutto del \"baby-boom\" successivo alla seconda guerra mondiale, e le vendite si impennarono.\nLee e lo \"Stile Marvel\".\nDurante gli anni sessanta Lee fu sceneggiatore, supervisore e direttore artistico per la maggior parte delle serie Marvel, moder\u00f2 le pagine della posta, scrisse un redazionale mensile intitolato \"Stan's Soapbox\", e scrisse innumerevoli articoli promozionali, firmandoli sempre con il suo caratteristico \"Excelsior!\" (che \u00e8 anche il motto dello Stato di New York).\nProprio nelle pagine di dialogo con i lettori, che sono un'altra innovazione dal punto di vista della confidenza concessa ai lettori, con cui Lee dialoga familiarmente, vengono introdotte alcune simpatiche espressioni, che hanno preso piede anche in Italia, diventate ormai gergo fumettistico. Per mantenere il suo pressante carico di lavoro rispettando le scadenze, us\u00f2 un sistema adottato in precedenza da vari studi fumettistici, ma che grazie al successo ottenuto da Lee, oggi \u00e8 conosciuto come il Metodo Marvel (\"Marvel method\") o \"Stile Marvel\" (\"Marvel style\") di creazione dei fumetti.\nIn Italia spesso i due termini, soprattutto il secondo, non vengono neanche tradotti, probabilmente per meglio esprimere l'\"americanit\u00e0\" del concetto. Normalmente Lee aveva una prima discussione sulla storia con gli artisti e quindi preparava una sintesi schematica invece di una sceneggiatura completa. Basandosi sullo schema, il disegnatore avrebbe dovuto riempire il numero di pagine assegnategli, stabilendo e disegnando la composizione e successione delle vignette (in inglese \"story-telling\"; non c'\u00e8 un'espressione italiana corrispondente ma il significato si pu\u00f2 rendere con \"raccontare una storia con le immagini\").\nDopo che il disegnatore aveva pronte le tavole, Lee avrebbe scritto i testi delle didascalie e delle nuvolette, e quindi controllato il lettering e la colorazione. In effetti il disegnatore era anche co-sceneggiatore (o, per essere pi\u00f9 precisi, contribuiva alla stesura della trama), provvedendo a un primo abbozzo che Lee elaborava. Lee \u00e8 detto da molti scrittori e fumettisti l'uomo che rivoluzion\u00f2 i fumetti.\nLe dispute con Steve Ditko e Jack Kirby.\nPer via di questo sistema l'esatta divisione dei meriti creativi di Lee \u00e8 ancora discussa, specialmente nei casi dei fumetti disegnati da Kirby e Ditko. Sebbene Lee si sia sempre profuso in elogi per questi due artisti, osservatore ha ipotizzato che il loro contributo fosse pi\u00f9 grande di quello che gli era riconosciuto. La disputa con Ditko sull'Uomo Ragno fu per qualche tempo particolarmente aspra. Pare infatti che l'abbandono della testata ragnesca da parte del disegnatore dipendesse da tensioni creative sull'indirizzo delle storie da dare al \"tessiragnatele\" (in inglese \"web-slinger\", gergo fumettistico). In sintesi Lee e Ditko, come sostengono varie fonti, non erano d'accordo sull'identit\u00e0 segreta di Goblin. Per Ditko non doveva essere Norman Osborn. Ditko non collabor\u00f2 pi\u00f9 con la Marvel fino all'inizio degli anni settanta, in coincidenza dell'abbandono di Lee di cariche creative per ruoli manageriali.\nCi furono dei dissapori anche con Kirby, ma alla fine ci fu una sorta di riconciliazione; quanto meno Kirby smise di avere un atteggiamento ostile e parlar male di Lee. I motivi possono essere due:\nLa vendetta di Kirby.\n\"La parodia Funky Flashman\". Kirby, pi\u00f9 estroverso e sanguigno dell'intellettuale Ditko (che rilasciava ben poche dichiarazioni pubbliche), mise in atto una vendetta per il tramite del medium amato da entrambi i contendenti. Durante il periodo di collaborazione con la DC Comics cre\u00f2, come irriverente parodia di Stan Lee, il personaggio \"Funky Flashman\" (\"funky\" pu\u00f2 significare sia \"eccentrico\" sia \"maleodorante\" e anche \"assurdo\"; \"flashman\" \u00e8 un nome di fantasia, traducibile con \"uomo lampo\", che potrebbe riferirsi alla sbrigativit\u00e0 con cui Lee si prendeva meriti non suoi secondo il parere di Kirby). Con la sua iperbolica parlantina, il suo vistoso parrucchino, la sua barba alla moda della Manhattan degli anni settanta (uno stile che Lee esibiva in quel periodo), questo \"ciarlatano perditempo\" appare la prima volta sulle pagine di Mister Miracle.\nIl caso Comics Code.\nNel 1971 Lee riform\u00f2 indirettamente il Comics Code. Il \"Dipartimento per la Salute, Educazione e Assistenza Pubblica\" chiese a Lee di scrivere una storia sui pericoli che derivavano dall'uso di droghe: egli scrisse una storia in cui il migliore amico dell'Uomo Ragno (per inciso: \"Harry Osborn\", figlio di \"Norman\") diventa dipendente dalle pasticche. La storia doveva essere pubblicata su Amazing Spider-Man n. 96 (tradotto in Italia per la prima volta, e poi ristampato pi\u00f9 volte, su \"L'Uomo Ragno\" - Editoriale Corno - n. 97), ma l'Autorit\u00e0 per il Comics Code la rifiut\u00f2 perch\u00e9 veniva rappresentato al suo interno l'uso di droghe.\nIn particolare, per la prima volta la storia conteneva il termine \"stoned\" (\"fatto\"), tipico del gergo dei tossicodipendenti, che non venne accettato dall'Autorit\u00e0 preposta: il contenuto della storia fu considerato irrilevante. Con l'appoggio del suo editore, la Marvel pubblic\u00f2 il fumetto senza il bollino di approvazione del Comics Code. Il numero vendette bene e la Marvel guadagn\u00f2 elogi per aver dimostrato una coscienza sociale. In conseguenza di ci\u00f2, l'Autorit\u00e0 per il Comics Code consent\u00ec l'applicazione del bollino a storie che dipingevano negativamente l'uso di droghe, oltre ad altre liberalizzazioni, allentando cos\u00ec la sua influenza sui contenuti delle storie a fumetti.\nLe migliori storie di Stan Lee.\nNel 1999 Lee ha rilasciato un'intervista alla rivista \"Wizard\" in cui elencava le 5 migliori storie che secondo lui aveva realizzato nella sua carriera:\nCarriera successiva.\nNegli ultimi anni Lee \u00e8 diventato per la Marvel una figura di prestigio e la sua immagine pubblica fa apparizioni alle \"convention\" (riunioni, convegni) di fumetti in giro per gli Stati Uniti, intervenendo e partecipando a dibattiti. Si \u00e8 anche trasferito nel 1981 in California per sviluppare le propriet\u00e0 televisive e cinematografiche della Marvel. Non ha abbandonato completamente la carriera di scrittore sceneggiando fra le altre cose le strisce per i quotidiani dell'Uomo Ragno, iniziate nel 1977, insieme con John Romita Sr.\nHa pubblicato il romanzo di fantascienza \"The Alien Factor\". Nel 1992 promuove la linea Marvel 2099, un futuro \"ufficiale\" dell'universo Marvel, di cui scrive anche una delle collane (\"Ravage 2099\"). Durante il boom delle \"dot-com\", Lee prest\u00f2 il suo nome e la sua immagine a StanLee.Net, una compagnia multimediale online amministrata da altri. Ci\u00f2 nel tentativo di miscelare animazioni internet con le tradizionali strisce a fumetti, ma sfortunatamente la compagnia acquis\u00ec una brutta reputazione per la cattiva gestione e la dubbia contabilit\u00e0, fallendo in breve tempo.\nNel 2000, Stan Lee realizz\u00f2 il suo primo lavoro per la DC, lanciando la serie \"Just Imagine...\" (in parte tradotta in italiano dalla Play Press), in cui reinventa numerosi supereroi DC, compresi Superman, Batman, Wonder Woman, Lanterna Verde e Flash. Lee ha creato la serie supereroistica os\u00e9 a cartoni animati \"Stripperella\" per Spike TV, e nel 2004 progetta di collaborare con Hugh Hefner su una serie simile di supereroi con la partecipazione delle \"conigliette\" di Playboy.\nNell'agosto del 2004, Lee annuncia il lancio di \"Stan Lee's Sunday Comics\" ospitato da \"Komicwerks.com\", dove gli abbonati mensili possono leggere un nuovo fumetto ogni domenica. In aggiunta, \"Stan's Soapbox\" appare qui come rubrica settimanale che affiancher\u00e0 le strisce domenicali. Successivamente la VIZ Media ha annunciato che la loro partner Shueisha pubblicher\u00e0 il prologo di \"Ultimo\", scritto da Stan Lee e Hiroyuki Takei.\nLee conduce insieme a Daniel Browning Smith il programma televisivo \"Stan Lee's Superhumans\", che viene trasmesso in Italia sul canale History Channel su Sky. In questa serie Lee manda Daniel in giro per il mondo alla ricerca di superuomini con poteri straordinari, a volte eseguendo su di loro misurazioni e esperimenti scientifici. La Virgin Comics aveva annunciato che Lee avrebbe scritto per loro una nuova serie su un gruppo di supereroi costituito da dieci elementi.\nMorte.\nLee \u00e8 morto il 12 novembre 2018, sei settimane prima del suo 96\u00ba compleanno, presso il Cedars-Sinai Medical Center di Los Angeles, in California, dopo il ricovero avvenuto all'inizio della giornata. All'inizio di quell'anno, Lee rivel\u00f2 al pubblico che stava combattendo la polmonite, a febbraio fu portato in ospedale per un peggioramento delle sue condizioni. La causa della morte elencata sul certificato di morte \u00e8 stata per arresto cardiaco con insufficienza respiratoria e insufficienza cardiaca congestizia come cause sottostanti. Inoltre \u00e8 stato scritto che soffriva di \"polmonite da aspirazione\". Il suo corpo \u00e8 stato cremato e le sue ceneri sono state date a sua figlia.\nRoy Thomas, che successe a Lee come caporedattore della Marvel, aveva visitato Lee due giorni prima della sua morte per discutere del libro in uscita \"The Stan Lee Story\", e dichiar\u00f2: \"Penso che fosse pronto a partire. Ma stava ancora parlando di fare pi\u00f9 cameo. Fintanto che aveva l'energia per farlo e non doveva viaggiare, Stan era sempre pronto\".\nCamei.\nStan Lee \u00e8 rinomato per le sue apparizioni in quasi tutte le produzioni della Marvel, siano esse film, serie televisive e cartoni animati. Appare anche in film di altre produzioni.\nNei film Marvel.\nLee ha dichiarato: \u00abAmo recitare in questi \"cameo\". Infatti sono molto arrabbiato per il fatto che non ci siano state particine per me in \"Batman Begins\" o \"Superman Returns\"\u00bb. Nel 2016 defin\u00ec il cameo in \"Deadpool\" come il suo preferito, ma poi cambi\u00f2 idea a favore di quello in \"Avengers: Age of Ultron\".\nAltri cameo.\nLee \u00e8 anche apparso in un cameo nel film di Kevin Smith (che \u00e8 anche uno sceneggiatore di fumetti) \"Generazione X\" (1995), registrato un'intervista sempre con Smith (2002) sui Mutanti, i Mostri e le \"Meraviglie\" (\"Marvels\", gioco di parole intraducibile tra il nome della casa editrice e il significato della parola) di Stan Lee ed \u00e8 apparso nel ruolo di s\u00e9 stesso nell'episodio \"Pap\u00e0 incacchiato\" de \"I Simpson\" e nell'episodio \"Sposato con il Blob\" della venticinquesima stagione dove interpreta il celebrante del matrimonio tra l'Uomo Fumetti e la mangaka Kumiko Nakamura. Ha inoltre doppiato nel 2003 Frank Elson nell'episodio \"Mind Games: Part 1\" della serie a cartoni animati dell'Uomo Ragno prodotta da MTV. Nell'ultima puntata della serie animata di Spider-Man del 1994, il supereroe viaggiando tra i mondi paralleli incontra proprio Stan Lee.\nInoltre nella serie \"The Spectacular Spider-Man\" doppia un lavoratore portuale con il nome di Stan nell'episodio \"Illusioni\". Lee compare anche nella serie animata \"Ultimate Spider-Man\", dove interpreta Stan, bidello strampalato della scuola e fan di Spider-Man. Appare anche in un episodio della serie televisiva \"Heroes\" (\"Inatteso\", 1x16), dove recita la parte del conducente di autobus su cui sale Hiro Nakamura.\nNel sedicesimo episodio della terza stagione (\"L'acquisizione dell'Excelsior\") di \"The Big Bang Theory\" appare nella parte di s\u00e9 stesso: viene avvicinato da Sheldon Cooper che si introduce in casa sua senza invito, fraintendendo una battuta a causa della sua incapacit\u00e0 di comprendere il sarcasmo.\nIl personaggio Stan nell'anime giapponese \"Heroman\", di cui Stan Lee \u00e8 creatore, \u00e8 basato sul suo aspetto.\nCompare nel film Disney \"Principe azzurro cercasi\", nel ruolo di uno degli invitati al matrimonio della principessa Mia (2004). Appare nel quinto episodio della prima stagione della serie TV \"Nikita\", \"Il custode\", dove viene intervistato da una giornalista della televisione come testimone oculare di un salvataggio (2010). Nella serie TV \"Eureka\" (\"Le lenti preveggenti\", 4x13) \u00e8 uno scienziato della Global Dynamics che presenta un suo progetto per poter accedere ai viaggi su Titano (2011).\nNella serie TV \"Chuck\" (\"Chuck Versus The Santa Suit\", 5x07), interpreta s\u00e9 stesso, che per\u00f2, nella finzione della serie, \u00e8 in realt\u00e0 un alto funzionario della CIA sotto copertura (2011). Nella webserie \"The Guild\" interpreta s\u00e9 stesso nell'undicesimo episodio della quinta stagione (2011).\nNel videogioco \"Lego Marvel Super Heroes\" Stan Lee interpreta s\u00e9 stesso, o meglio la sua minifigure che, costantemente in pericolo o bisognosa di aiuto, dar\u00e0 ai giocatori un mattoncino d'oro ogni volta che essi lo aiuteranno in qualche modo. Sempre nel gioco, \u00e8 possibile sbloccare il personaggio Stan Lee aiutandolo un certo numero di volte; come personaggio Lee avr\u00e0 i poteri della maggior parte dei supereroi, come quelli di Spider-Man e Hulk. \nAppare nel videogioco \"The Amazing Spider-Man 2\" come civile e proprietario di una fumetteria salvato da Spider-Man durante una delle missioni principali del gioco.\nNel film d'animazione \"Big Hero 6\", dopo i titoli di coda, appare in versione animata come padre di Fred, essendone il doppiatore nella versione originale.\nNella serie TV animata \"Hulk e gli agenti S.M.A.S.H.\" interpreta il ruolo di Stan, sindaco della citt\u00e0 di Vista Verde.\nCompare inoltre nello speciale cross-over del 2014, Missione Marvel della serie Phineas e Ferb di Walt Disney Pictures, come venditore di hot-dog.\nCompare anche nel primo episodio della seconda stagione della web-serie \"Videogame High School\", dove interpreta il giudice al processo contro The Law.\nNel 2016 \u00e8 comparso nel film di Kevin Smith \"Yoga Hosers - Guerriere per sbaglio\", in cui ha interpretato un centralinista della polizia.\nCompare come cameo nel film d'animazione \"Teen Titans Go! Il film\" della Warner Bros. e DC Comics e in \"Ralph spacca Internet\".\nCompare come autista di un pullman nella prima stagione di Heroes.\nCompare (con propria voce e fattezze) nel videogioco Spider-Man come gestore di un ristorante in cui si ritrovano Peter e Mary Jane. Una dedica alla sua memoria compare alla fine del terzo DLC dello stesso gioco con una didascalia che recita: \"In memoria di Stan Lee che ha ispirato tutti quanti noi a essere migliori\".\nAnche in \"Jay e Silent Bob - Ritorno a Hollywood\" del 2019 vi \u00e8 una scena, posta durante i titoli di coda principali, dedicata alla memoria di Stan Lee: qui conversa con il regista della pellicola Kevin Smith.\nDoppiatori italiani.\nDa doppiatore \u00e8 stato sostituito da:"}
{"id": "54088", "revid": "124826722", "url": "https://it.wikipedia.org/wiki?curid=54088", "title": "Pierre Teilhard de Chardin", "text": "Se fu conosciuto in vita soprattutto come scienziato evoluzionista, ebbe notoriet\u00e0 come teologo soltanto dopo la pubblicazione postuma dei suoi principali scritti, tra i quali spiccano \"Il fenomeno umano\" (considerato il suo principale lavoro), \"L'energia umana\", \"L'apparizione dell'uomo\" e \"L'avvenire dell'uomo\" che parimenti descrivono le sue convinzioni teologiche e scientifiche.\nIn qualit\u00e0 di paleoantropologo fu anche presente alla scoperta dell'Uomo di Pechino. La \"scoperta\" del Teilhard teologo avvenne successivamente; Giancarlo Vigorelli in un suo libro del 1963 lo definisce gi\u00e0 nel titolo \"il gesuita proibito\".\nBiografia.\nMarie-Joseph Pierre Teilhard de Chardin nacque nel castello di Sarcenat nei pressi di Orcines (Puy-de-D\u00f4me), quarto degli undici figli di Emmanuel, naturalista, e Berthe-Ad\u00e8le de Dompierre d'Hornoy, pronipote di Voltaire.\nNe \"Il cuore della materia\" del 1950, racconta che fin da bambino era attratto senza saperlo dall'idea di consistenza e che il suo primo idolo o dio infantile era rappresentato dal \"Dio di Ferro\" cio\u00e8 la materia nel sembiante del ferro poich\u00e9 con la sua solidit\u00e0 ben gli rappresentava questa propriet\u00e0 dell'essere e che gli rappresentava anche l'essenza delle cose, ci\u00f2 che non passa ovvero l'opposto dell'effimero, fino a che non scopr\u00ec che il ferro si rigava e si arrugginiva. Solo in seguito raggiunse la convinzione che la consistenza non era data dalla sostanza in s\u00e9 bens\u00ec dalla convergenza: questo di convergenza diverr\u00e0 negli anni uno dei concetti fondamentali del pensiero teologico e scientifico teilhardiano sull'essere, la sua ontologia.\nFino all'et\u00e0 di undici anni visse in famiglia fino a quando nel 1892 entr\u00f2 in un collegio di gesuiti dove svolse gli studi letterari, filosofici e infine matematici fino all'anno 1899 allorch\u00e9 prese la decisione di entrare nel noviziato della Compagnia di Ges\u00f9. Nel 1901 tuttavia in Francia furono approvate le nuove leggi antireligiose e l'ordine dei Gesuiti fu espulso dal territorio nazionale. Teilhard continu\u00f2 all'estero il suo noviziato e gli studi di filosofia.\nLa formazione scientifica.\nDal 1905 al 1908 fu al Cairo, in Egitto, come \"lettore di chimica e di fisica\" al collegio secondario gesuita della Sacra Famiglia. Fu proprio in quegli anni che cominci\u00f2 ad interessarsi alla geologia, alla paleontologia (in cui ebbe modo di perfezionarsi pi\u00f9 tardi alla Sorbona di Parigi) e alla teoria dell'evoluzione.\nNel 1911 dopo quattro anni di seminario teologico svolti in Gran Bretagna fu ordinato prete; gi\u00e0 nel 1912 lavor\u00f2 tuttavia al \"Museo nazionale di Storia Naturale di Parigi\" con Marcellin Boule, paleontologo che aveva studiato il primo scheletro completo di Uomo di Neanderthal.\nGenesi del pensiero.\nNegli anni della prima guerra mondiale milit\u00f2 nelle trincee sul fronte franco-tedesco dove fu nominato caporale e segu\u00ec per tutto il corso della guerra gli spostamenti del suo reggimento in qualit\u00e0 di barelliere dal 1915 al 1919. Alla fine della guerra fu insignito della croce al merito e nominato cavaliere della Legion d'Onore.\nIn quel periodo Teilhard matur\u00f2 la vocazione religiosa, lesse Dante e scrisse una serie di saggi, \"L'eterno femminino\", che dedic\u00f2 a Beatrice. L'esperienza della prima guerra mondiale fu molto importante per la genesi del suo pensiero. Di quel periodo furono anche lo scambio epistolare con la cugina Margherita e la redazione di un diario che, oltre ad altri scritti, costituirono il primo abbozzo del suo pensiero scientifico-teologico maturo.\nSempre in questo periodo \u00e8 da situarsi il suo \"Inno alla Materia\":\nLa formazione scientifica e l'esilio in Cina.\nNel 1918 pronunci\u00f2 i voti solenni.\nNel 1919 ottenne i diplomi in geologia, botanica e zoologia per la laurea in \"Scienze Naturali\" alla Sorbona di Parigi, segu\u00ec i corsi di paleontologia umana tenuti da Marcellin Boule che gli rest\u00f2 amico per tutta la vita. Nel 1920 termin\u00f2 la tesi di laurea su \"I mammiferi dell'Eocene inferiore francese e loro giacimenti\" e ottenne l'incarico del corso di paleontologia e geologia all'Istituto Cattolico di Parigi.\nNel tentativo di conciliare la teoria evoluzionista e la dottrina del peccato originale, espresse opinioni non conformi alla dottrina ufficiale della Chiesa in un documento inviato ad alcuni teologi di Lovanio. I superiori del suo ordine gesuita, con un provvedimento disciplinare, lo costrinsero a dimettersi dall'insegnamento di materie filosofico-teologiche, lo invitarono a non pubblicare pi\u00f9 nulla su questi temi e gli imposero il trasferimento in Cina, dove si era gi\u00e0 recato nel 1923 per conto del \"Museo di Storia naturale di Parigi\", e dove rimase dal 1926 al 1946.\nIn Cina si stabil\u00ec dapprima a Tientsin e partecip\u00f2 a spedizioni di ricerca minori anche perch\u00e9 svolte con mezzi molto limitati (Kanson, valle del Sang-Kan-Ho, Mongolia orientale), poi nel 1929 diventato consigliere del \"Servizio geologico della Cina\" si trasfer\u00ec a Pechino. Partecip\u00f2 a spedizioni di ricerca dotate di parecchie risorse:\nNel periodo cinese fece vari ritorni in Europa e in Francia e si rec\u00f2 varie volte negli Stati Uniti, in Sud-Africa e nell'isola di Giava, ma fu bloccato a Pechino dal 1939 al 1946 per lo scoppio della seconda guerra mondiale e nel 1940 fond\u00f2 l'\"Istituto di Geobiologia di Pechino\" e nel 1943 fu tra i fondatori della rivista \"Geobiologia\".\nLa sintesi Uno-Molteplice: le vie della mistica orientale e occidentale verso l'Uno.\nDurante la lunga permanenza nel continente asiatico, approfondita la mistica indiana, cinese, giapponese, avvi\u00f2 la riflessione sui rapporti tra l'Uno e il Molteplice e scrisse, nel 1932, il saggio \"Route de l'Ouest. Vers une mystique nouvelle\" e nel 1947, appena ritornato definitivamente in Europa, \"L'apport spirituel de l'Extreme-Orient. Quelques r\u00e9flexions personneles\".\nRitenne che la via orientale all\"'Uno\", espressasi nelle sue tre pi\u00f9 importanti direzioni di ricerca mistica, costituisse il punto di unione tra la mistica occidentale e quella orientale: ritenne che l'India fosse stata l'iniziatrice della mistica mondiale con il \"ciclone mistico\" originatosi nella valle del Gange; fece proprio il desiderio di unit\u00e0, l'attaccamento alla Terra, il senso dell'equilibrio con il cosmo indiani, il sentimento umano della compassione e del collettivo della Cina, il valore della socializzazione del Giappone. Tuttavia sostenne che la via dell'Oriente, a differenza del Cristianesimo, non fosse riuscita a realizzare una sintesi soddisfacente perch\u00e9, in questa tradizione, l'aspirazione a realizzare l'Uno si scontrerebbe con il molteplice visto come negativit\u00e0 ed ostacolo all'ascesi come percorso verso l'Uno, dove i fenomeni, anzich\u00e9 manifestare l'Uno a cui si aspira nell'abbraccio mistico, lo nascondono.\nIl ritorno in Europa.\nNel 1946 ritorn\u00f2 a Parigi dove fu nominato direttore di ricerca al \"Centre national de la recherche scientifique\". L'anno dopo ebbe le prime avvisaglie dei disturbi cardiaci che lo condussero alla morte.\nGli venne proposta una cattedra al Coll\u00e8ge de France; nel 1948 si rec\u00f2 a Roma per chiedere l'autorizzazione delle autorit\u00e0 della Chiesa a proporre la sua candidatura ad una cattedra al Coll\u00e8ge de France, ma l'autorizzazione gli fu rifiutata e fu invitato a lasciare la Francia. Si trasfer\u00ec a New York nel 1951 dove fu nominato collaboratore permanente della \"Wenner-Gren Foundation for Anthropological Research\", una fondazione di ricerche antropologiche per cui si rec\u00f2 due volte in Africa (Sud-Africa e Rodesia), nel 1951 e nel 1953. Fu promosso al grado di ufficiale della Legion d'Onore nel 1947 ed ottenne una cattedra all'Institut de France nel 1950.\nAnd\u00f2 a vivere stabilmente negli Stati Uniti, ma dopo pochi anni mor\u00ec per attacco cardiaco il giorno di Pasqua del 1955. Fu sepolto nel cimitero della casa noviziale dei gesuiti a Saint Andrew on Hudson (oggi Hyde Park of New York).\n\"Umanesimo e umanesimo\".\nPochi giorni prima di morire, in una delle sue ultime lettere, del 30 marzo 1955 - l\u2019ultima la scriver\u00e0 l\u20198 aprile - esprimeva l'idea di volere scrivere un saggio, \"Umanesimo e umanesimo\", in cui avrebbe espresso l'idea che ci\u00f2 che fino ad allora si era chiamato \"umanesimo\" con le sue radici in Grecia, andasse abbandonato definitivamente e soppiantato da un nuovo umanesimo, ispirato non pi\u00f9 all'uomo armonicamente sviluppato, ma all'uomo pienamente evoluto che si eleva al di sopra di s\u00e9 per raggiungere il suo vero fine nell'essere sovra-umano.\nPensiero ed eredit\u00e0.\nNegli scritti di Teilhard de Chardin la struttura convergente dell'universo da nascosta si manifesta grazie al suo principio per il quale \u00abtutto ci\u00f2 che sale converge\u00bb come si enuclea dalla \"Legge di complessit\u00e0 e coscienza\"; questa viene da Teilhard esplicitata come legge dell'evoluzione simultaneamente sia della materia che dello spirito verso quello che egli chiama Punto Omega e che parimenti esprime una fiducia nel progresso, nell'\"in-avanti\", e in Dio, nell'\"in-alto\". Grazie a questo impianto teorico Teilhard elabora una sintesi che abbraccia l'intera storia dell'universo e dell'umanit\u00e0, da paleontologo che guarda al passato della specie ma anche da vero e proprio futurologo se non da profeta dei nostri giorni che similmente guarda all'avvenire della specie.\nGrazie a questi lavori Teilhard rese popolare in simmetria a quello di biosfera il nuovo concetto di noosfera che appare nei suoi scritti per la prima volta nel 1925.\nNel 1965 fu creata la Fondazione Teilhard de Chardin con sede al Museo Nazionale di Storia Naturale di Parigi, che riunisce documentazione su e di Teilhard de Chardin.\nL'importanza del lavoro del teologo-scienziato \u00e8 anche quella di aver collaborato al progetto di tessere un ponte di collegamento tra pensiero scientifico e pensiero religioso. Lo stesso Teilhard non ha mancato di descrivere il suo percorso personale sia scientifico che filosofico-religioso in una sorta di autobiografia dal titolo \"Il cuore della materia\" nel 1950.\nLe reazioni della Chiesa.\nL'accusa di panteismo.\nLa pubblicazione dei suoi scritti innesc\u00f2 immediatamente accese polemiche, che devono essere inquadrate fra i contrasti tra tradizionalisti e innovatori, che precedettero il concilio Vaticano II. Non appena il suo pensiero cominci\u00f2 a diffondersi e soprattutto a partire dagli anni sessanta venne accusato di panteismo, intendendo con ci\u00f2 escluderlo dall'ortodossia cattolica.\nSecondo Teilhard de Chardin, per\u00f2, l'accusa di panteismo, la principale e maggiormente reiterata, era frutto di un fraintendimento della sua visione cosmologica:\nIl Monitum del Sant'Uffizio.\nLe reazioni della curia romana della Chiesa cattolica non tardarono a manifestarsi di fronte ad un pensiero cos\u00ec controcorrente e innovativo rispetto alla tradizione. La curia, tuttavia, rinunci\u00f2 a mettere all'\"indice\" le sue opere e trov\u00f2 pi\u00f9 opportuno optare per un pi\u00f9 moderato \"monitum\". Infatti non erano ancora stati pubblicati i primi volumi che gi\u00e0 nel 1958 il Padre Generale Janssens dovette comunicare alla Compagnia di Ges\u00f9 che un decreto del Sant'Uffizio, presieduto dal cardinale Ottaviani, imponeva alle congregazioni religiose di ritirare le opere del gesuita da tutte le biblioteche.\nNel documento si pu\u00f2 leggere come i testi del gesuita \u00abracchiudono tali ambiguit\u00e0 ed anche errori tanto gravi che offendono la dottrina cattolica\u00bb per cui si imponeva al clero di allertarsi per \u00abdifendere gli spiriti, particolarmente dei giovani, dai pericoli delle opere di P. Theilard de Chardin e dei suoi discepoli\u00bb.\nNel Novembre 2018 la Congregazione per la Dottrina della Fede si \u00e8 riunita in riunione plenaria per valutare la revoca del \"monitum\" promulgato nel 1962.\nGiudizi successivi.\nNel 1962 usc\u00ec \"\"Il pensiero religioso di Pierre Teilhard de Chardin\" del gesuita Henri de Lubac, che pur palesando di non aver perfettamente colto il vero ruolo della socializzazione nel pensiero di Teilhard, mirava a rassicurare gli ambienti ecclesiastici mettendo in evidenza la continuit\u00e0 di Teilhard con la tradizione della Chiesa. Del libro, bench\u00e9 forte dell\"'imprimatur\" del cardinale primate delle Gallie, furono sospese le traduzioni in italiano, tedesco e inglese, e Andr\u00e9 Combes e Philippe de la Trinit\u00e9 diedero alle stampe un testo nel quale il libro in questione veniva aspramente criticato.\nUna severa critica verso il pensiero di Teilhard de Chardin, in particolare verso la concezione del \"Cristo cosmico\", \u00e8 stata espressa da Jacques Maritain nel suo scritto \"Le paysan de la Garonne\" (in italiano \"Il contadino della Garonna\") del 1966. Un lungo paragrafo e due appendici del volume sono dedicati alla confutazione delle tesi di Teilhard.\nPapa Paolo VI in un discorso sui rapporti tra scienza e fede si rifer\u00ec a Teilhard come ad uno scienziato che, proprio nello studio della materia, fosse riuscito a \u00abtrovare lo spirito\u00bb, e come la sua spiegazione dell'universo manifestasse, anzich\u00e9 negare, \u00abla presenza di Dio nell'universo quale Principio Intelligente e Creatore\u00bb\nMalgrado ci\u00f2 resta il fatto che quando nel 1981 il segretario di Stato Agostino Casaroli scrisse a monsignor Paul Poupard, allora rettore dell'Institut Catholique di Parigi, che l'\u00abacuta percezione del dinamismo della creazione\u00bb del gesuita e la sua \u00abampia visione del divenire del mondo si coniugano con un incontestabile fervore religioso\u00bb, \"L'Osservatore Romano\" si affrett\u00f2 a precisare che tale esternazione non andasse comunque intesa come una \"riabilitazione\" di Teilhard.\nSuccessivamente il cardinal Ratzinger, poi papa Benedetto XVI, in \"Principi di Teologia cattolica\" del 1987 ammise che uno dei documenti principali del Concilio Vaticano II, la \"Gaudium et Spes\" fosse fortemente permeata dal pensiero del gesuita francese. Benedetto XVI inoltre ha affermato che quella di Teilhard fu una \"grande visione\" ovvero per cui \"alla fine avremo una vera liturgia cosmica, e il cosmo diventer\u00e0 ostia vivente\": \u00e8 l'idea della noosfera.\nRecentemente i gesuiti statunitensi hanno reso omaggio a Teilhard perch\u00e9 avrebbe consentito ai cattolici di liberarsi del fardello della spiritualit\u00e0 tridentina \u00abappesantita dalla colpa e dal peccato\u00bb e perch\u00e9 \u00abinsegn\u00f2 alle donne e agli uomini moderni a trovare Dio in tutte le cose\u00bb.\nOltre a suscitare le reazioni della Chiesa, preoccupata dell'ortodossia, il pensiero di Teilhard de Chardin suscit\u00f2 da parte di Eugenio Montale critiche dai toni beffardi che si trovano disseminate sia nella sua produzione pubblicistica sia nell'opera poetica pi\u00f9 tarda. Si legge in Satura, 39: \"Paleontologo e prete, ad abundantiam / uomo di mondo, se vuoi farci credere / che un sentore di noi si stacchi dalla crosta / di quaggi\u00f9, meno crosta che paniccia, / per allogarsi poi nella noosfera / che avvolge le altre sfere o \u00e8 in condominio / e sta nel tempo (!), / ti dir\u00f2 che la pelle mi si aggriccia / quando ti ascolto.\"\nIl teologo francese e cardinale Henri De Lubac ispirandosi alla ricerca condotta da Ren\u00e9 d'Ouince e in accordo con l'omelia del Papa ribadisce i collegamenti tra il pensiero del gesuita con quello di San Paolo.\nOpere.\nPubblicazioni postume.\nAlla sua morte le sue pubblicazioni scientifiche che ammontano a 250 furono ripubblicate in 11 volumi, mentre Jeanne Mortier si incaric\u00f2 della pubblicazione delle sue opere complete. Tali pubblicazioni che vanno dal 1955 al 1976 constano complessivamente di 13 volumi:"}
{"id": "54089", "revid": "773636", "url": "https://it.wikipedia.org/wiki?curid=54089", "title": "Gangnihessou", "text": "Genealogia.\nSecondo la tradizione Gangnihessou proveniva da una famiglia che nel XVI secolo si era spostata da Tado sul fiume Moro (una localit\u00e0 che ora si trova in Togo) fino ad Allada diventando la famiglia regnante della Grande Ardra. \nGangnihessou fu re intorno al 1620. I suoi simboli erano un uccello maschio di gangnihessou (l'uccello era un rebus per il suo nome), un tamburo e bastoni di caccia. Non \u00e8 interamente chiaro se ha servito storicamente come un re. Pu\u00f2 semplicemente essere stato una guida influente che ha usato il potere dei suoi consigli per fare funzionare gli affari della comunit\u00e0 usando il suo fratello pi\u00f9 giovane, Dakodonou. Dakodonou \u00e8 stato chiaramente considerato un re durante il corso della sua vita."}
{"id": "54091", "revid": "47767", "url": "https://it.wikipedia.org/wiki?curid=54091", "title": "Mannea", "text": ""}
{"id": "54111", "revid": "47767", "url": "https://it.wikipedia.org/wiki?curid=54111", "title": "Marota", "text": ""}
{"id": "54114", "revid": "1884228", "url": "https://it.wikipedia.org/wiki?curid=54114", "title": "Dogma", "text": "Il termine dogma (o domma) \u00e8 utilizzato generalmente per indicare un principio fondamentale di una religione, o una convinzione formulata da filosofi e posta alla base della loro dottrina, da considerarsi e credere per vero, quindi come un assioma o postulato non soggetto a discussione da chi si reputa loro seguace o fedele. Il termine pu\u00f2 essere applicato in senso estensivo a discipline diverse da quelle religiose.\nEtimologia.\nLa parola \"dogma\" deriva dal greco \u03b4\u03cc\u03b3\u03bc\u03b1, \"d\u00f3gma\"; essa deriva dal verbo \u03b4\u03bf\u03ba\u03ad\u03c9, \"dok\u00e9o\" del greco antico.\nLa parola \u03b4\u03cc\u03b3\u03bc\u03b1, \"d\u00f2gma\" ha tre significati:\nL'espressione \u03b4\u03cc\u03b3\u03bc\u03b1 \u03c0\u03bf\u03b9\u03b5\u1fd6\u03c3\u03b8\u03b1\u03b9, \"d\u00f3gma poieisthai\" significa: deliberare, emettere un decreto.\n\u00c8 a questa espressione che bisogna riferirsi quando si parla di \"dogma della Chiesa\". Si tratta di un pronunciamento del Papa o di un Concilio in unione con il Papa, per definire espressamente una verit\u00e0 di fede, talvolta oggetto di precedente discussione.\nIl dogma nella religione.\nI dogmi religiosi propriamente detti si rifanno alla fede. Forse il vertice dell'esposizione organizzata del dogma teologico \u00e8 la \"Summa Theologiae\" di San Tommaso d'Aquino, che propone questa relazione tra fede e obiezione: \"Se il nostro avversario non crede alla rivelazione divina, non vi \u00e8 pi\u00f9 alcun mezzo di provare gli articoli di fede col ragionamento, ma solo di rispondere alle sue obiezioni \u2013 se ne ha \u2013 contro la fede\".\nIn religioni come il Cristianesimo o l'Islam per dogma si intende un'affermazione che deriva da una rivelazione di Dio, e che pu\u00f2 essere esplicita o implicita nella rivelazione. Il termine \"dogma\" viene assegnato a punti fermi teologici che sono considerati parte di un patrimonio dottrinale definitivo, anche se talvolta ottenuto a seguito di controversie (come le dispute cristiane sulla Trinit\u00e0), al punto che una loro proposta di discussione o revisione significa che la persona non accetta pi\u00f9 una certa religione come sua, o che \u00e8 entrata in un periodo di crisi personale. Il dogma \u00e8 distinto dalle opinioni teologiche nel senso che queste ultime non sono state oggetto di definizione da parte dell'autorit\u00e0. Esistono dei criteri per determinare i dogmi: ad esempio nel cristianesimo un criterio tradizionale per stabilire se una dottrina \u00e8 verit\u00e0 di fede \u00e8 che essa sia stata creduta \"da tutti, da sempre, ovunque\", stabilendo quindi come parametri validi l'antichit\u00e0 e il consenso universale. I dogmi possono essere ulteriormente chiarificati ed elaborati, ma non negati. Il rifiuto del dogma pu\u00f2 portare all'esclusione dalla partecipazione al culto, anche se l'esercizio di tale pratica \u00e8 variato notevolmente a seconda dei periodi e delle comunit\u00e0 religiose.\nI dogmi nel Cristianesimo.\nNella teologia cristiana, la verit\u00e0 dogmatica pu\u00f2 solo discendere dalla rivelazione divina, in modo diretto o indiretto. Studiata dall'omonima disciplina, essa ha la funzione di fornire delle indicazioni di fede o di morale, chiare e certe una volta per tutte, su di un determinato argomento, pur non trattandosi necessariamente di verit\u00e0 scientificamente o storicamente dimostrabili, che devono quindi in tal caso essere accettate solo avendo fiducia nell'interpretazione della Chiesa.\nColoro che non prestano il loro assenso alle verit\u00e0 di fede o di morale definite come dogmi, si autoescludono dalla comunit\u00e0 ecclesiale e vengono definiti eretici, cio\u00e8 persone che hanno scelto una parte e non il tutto.\nNella definizione storica e nello sviluppo dei dogmi di fede, hanno avuto grande importanza le controversie e i dibattiti sorti soprattutto nei primi secoli. Per risolvere tali controversie, sempre pi\u00f9 frequenti, anche a motivo del diffondersi del cristianesimo e del suo incontro con altre culture e religioni, vennero indetti successivi concili ecumenici per definire l'ortodossia, risolvere tali controversie e porre fine agli scismi all'interno della Chiesa. Il risultato di tali assemblee e delle diverse posizioni che si andavano delineando sono formulazioni sintetiche di confessioni di fede (dette anche credo), di cui la pi\u00f9 teologicamente significativa \u00e8 il simbolo niceno-costantinopolitano.\nNon tutto ci\u00f2 che venne deciso nell'ambito dei concili ebbe ed ha valore dogmatico ma solamente quanto espressamente indicato come tale, e i dogmi della Chiesa cattolica possono anche essere proclamati come tali dal solo papa anche indipendentemente da un concilio.\nIl termine stesso, presente nel Nuovo Testamento col significato di \"editto\" e di \"prescrizione\", sia contenuto nella legge veterotestamentaria, sia promanante dall'autorit\u00e0 della Chiesa, col consenso della comunit\u00e0 e sotto l'influsso dello Spirito, assume nel I secolo un'accezione prevalentemente disciplinare.\nDai secoli II-III, assume il significato di regola di fede antica e definitiva (negli apologisti e soprattutto in Lerino, sec. V). Ma nella teologia cattolica i dogmi sono sempre proposizioni che enunciano verit\u00e0 che fanno parte del deposito rivelato (contenuto nelle Scritture e nelle tradizioni) e sono, solo in quanto tali, proposte dal magistero ecclesiastico.\nPer gran parte della cristianit\u00e0 orientale, vengono considerati autorevoli i primi due, tre o sette concili ecumenici (a seconda che uno sia nestoriano, monofisita o cristiano ortodosso). I cattolici considerano autorevoli e con valore dogmatico anche le decisioni prese dai 14 concili ecumenici successivi e alcune definizioni promulgate dai Papi nell'esercizio dell'infallibilit\u00e0 papale (come l'assunzione di Maria). I protestanti in varie forme accettano parte di queste dichiarazioni, e spesso si affidano a \"confessioni di fede\" specifiche per ogni chiesa, che riassumono i dogmi pi\u00f9 importanti o controversi (si veda, ad esempio, il Liber Concordiae luterano).\nI 10 dogmi espliciti della Chiesa cattolica (secondo essa possono essere promulgati solo se si ha avuto effettiva fede nel loro contenuto gi\u00e0 nella chiesa antica):\nDogmi politici e sociali.\nIdeologie politiche tendenzialmente o effettivamente totalitarie originano la formazione di partiti o di Stati ferreamente organizzati, nei quali non \u00e8 ammesso alcun dissenso n\u00e9 ideale rispetto alla dottrina, n\u00e9 operativo rispetto alla prassi enunciate dogmaticamente dal capo assoluto (si pensi a Stalin o Hitler, nel fascismo c'era l'usanza del saluto al Duce, assente nel contesto). I dissenzienti vengono processati da organismi inquisitoriali e subiscono condanne e pene che vanno dall'espulsione, all'ostracismo, alla carcerazione e alla morte.\nMentre il dogma religioso \u00e8 immutabile nell'eternit\u00e0, il dogma politico cambia nel tempo: il capo assoluto diventa la fonte della verit\u00e0, e quindi pu\u00f2 anche permettersi di creare verit\u00e0 opposte, e nel tempo di passare dall'una all'altra, senza dover rendere conto ai sudditi, i quali a loro volta professeranno come verit\u00e0 ci\u00f2 che di volta in volta viene ordinato dal capo. Ma anche ideologie politiche di segno opposto hanno i loro dogmi. Ad esempio oggi, l'apparente trionfo del liberalismo ha reso sempre pi\u00f9 difficile esprimere opinioni personali in contrasto con l'opinione pubblica.\nIl \"dogma\" nella scienza.\nMalgrado le apparenti similitudini con quelli religiosi, i dogmi usati dalla matematica e dalle scienze che si appoggiano ad essa (come la fisica) sono concettualmente molto diversi.\nMentre i primi sono verit\u00e0 assolute da accettare per fede, i secondi hanno solo lo scopo di porre le basi per una teoria. Gli assiomi, postulati o \"dogmi\" della scienza sono, per definizione, enunciati di cui si \"ipotizza\" la verit\u00e0; sono un punto di partenza per creare una teoria scientifica utile (con possibili applicazioni pratiche) e coerente (priva di contraddizioni). Non sono veri in senso assoluto, se per vero intendiamo qualcosa di dimostrabile come corrispondente alla realt\u00e0; non sono nemmeno immutabili come quelli religiosi, anzi, si possono costruire nuove teorie aggiungendo, togliendo o modificando assiomi dallo schema di partenza. Non c'\u00e8 alcun problema a cambiare anche gli assiomi apparentemente pi\u00f9 \"ovvi\" (secondo il senso comune), purch\u00e9 il sistema assiomatico che ne deriva non diventi contraddittorio. Un classico esempio di modifica \u00e8 quello dato dalla definizione delle geometrie non euclidee, che nascono modificando il quinto postulato di Euclide e generano, quindi, nuove teorie differenti da quella originaria, ma tutte ugualmente \"valide\". Quale sia, poi, tra queste la teoria geometrica da applicare al mondo reale \u00e8 una mera questione di convenienza: quella che predice risultati compatibili con il maggior numero delle osservazioni sperimentali sar\u00e0 quella accettata (provvisoriamente) dalla comunit\u00e0 scientifica. Un esempio di aggiunta di assioma \u00e8 il postulato dell\"'invarianza della velocit\u00e0 della luce nel vuoto\" introdotto nella teoria della relativit\u00e0, che ha dato il via a una delle pi\u00f9 importanti rivoluzioni nella fisica moderna. Una rimozione, invece, \u00e8 stata quella dell'assioma della scelta dalla teoria degli insiemi di Zermelo, assioma che Cohen nel 1963 dimostr\u00f2 essere indipendente dagli altri (cio\u00e8 non \u00e8 possibile dimostrarne n\u00e9 la verit\u00e0 n\u00e9 la falsit\u00e0 dando per buoni tutti gli altri): molti matematici preferiscono fare a meno di questo postulato nelle dimostrazioni di teoremi, a meno che non sia assolutamente indispensabile per giungere alla tesi.\nTalvolta in alcune branche della scienza come la biologia si usa il termine \"dogma\" in senso improprio, per indicare un'ipotesi particolarmente importante ritenuta vera dalla maggioranza della comunit\u00e0 scientifica. Un tipico esempio \u00e8 il cosiddetto \"dogma fondamentale della biologia\" sulla monodirezionalit\u00e0 del flusso di informazione dal DNA all'RNA e alle proteine (un'ipotesi ritenuta vera in principio, ma che \u00e8 stata confutata dalla scoperta dei retrovirus).\nMolti sistemi di pensiero non solo religiosi, ma anche filosofici e politici, sono a volte descritti come \"dogmi\". Secondo il filosofo Kant, il modo dogmatico di pensare consisterebbe in una fiducia cieca nella capacit\u00e0 della ragione di espandere un concetto \"a priori\" sulla base di connessioni arbitrarie, sulle quali non viene esercitata alcuna critica.\nI dogmi, intesi in tal senso come verit\u00e0 assolute indiscutibili o inconfutabili, sono perci\u00f2 rigettati da altri sistemi filosofici quali il razionalismo e lo scetticismo, perch\u00e9 la loro assunzione viene ritenuta in contrasto col modo di procedere del metodo scientifico. Questo atteggiamento pu\u00f2 avere come ulteriore conseguenza il rifiuto della metafisica; significativa a tal proposito \u00e8 una famosa affermazione del filosofo scozzese David Hume: \"Se ci capita per le mani qualche volume, per esempio, di teologia o metafisica scolastica, domandiamoci: contiene qualche ragionamento sperimentale su questioni di fatto e di esperienza? No. E allora gettiamolo nel fuoco, perch\u00e9 non contiene che sofisticherie e inganni\".\nEssendo visto come \"contrario alla scienza\", a partire dall'epoca illuminista il termine \"dogma\" \u00e8 stato (ed \u00e8 tuttora) spesso usato con una forte accezione negativa, quasi come sinonimo di \"pregiudizio\"; ma non mancano i casi in cui ad esso viene associato un significato positivo. Secondo la definizione di Pierre Hadot (presente nell'opera \"La cittadella interiore\") il dogma \u00e8 \u00abun principio universale che fonda e giustifica una certa condotta pratica, e che si pu\u00f2 formulare in una o pi\u00f9 proposizioni\u00bb: con questa affermazione egli intende dire che alcuni sistemi filosofici, come le dottrine stoiche, siano fondati su dogmi logicamente sensati riguardanti la natura ultima della realt\u00e0.\nUn altro esempio positivo, contrario ad un utilizzo esclusivamente negativo del termine \"dogma\", lo si pu\u00f2 trovare in Victor Hugo quando scriveva a proposito del motto della Rivoluzione francese: \u00abLibert\u00e0, uguaglianza e fraternit\u00e0 sono dogmi di pace e di armonia. Perch\u00e9 conferire ad essi un'accezione spaventosa?\u00bb.\nAnche la psicologia della religione \u00e8 interessata a studiare l'emergere di atteggiamenti dogmatici negli individui, esaminando, da un lato, l'influenza che i sistemi di una fede religiosa possono esercitare sulla strutturazione della personalit\u00e0; e dall'altro il modo in cui il soggetto si appropria attivamente e criticamente dei contenuti del dogma.\nIdealismo e dogmatismo.\nLa distinzione tra idealismo e dogmatismo \u00e8 stata elaborata in particolare dal filosofo tedesco romantico Johann Gottlieb Fichte. Il termine \"dogmatismo\" lo si deve gi\u00e0, come si \u00e8 visto, al filosofo tedesco Immanuel Kant e alla sua \"Critica della ragion pura\", nella quale esso veniva assimilato ad un sistema filosofico che abbia al centro la cosa in s\u00e9 (o noumeno), e dove il soggetto risulti in secondo piano nella conoscenza. L'idealismo invece, che Fichte considera una prosecuzione del criticismo kantiano, pone il soggetto in posizione predominante. A questi due sistemi egli associa un diverso atteggiamento morale: passivit\u00e0 e materialismo per il dogmatismo, libert\u00e0 per l'idealismo. Essendo Fichte idealista, non pu\u00f2 che prediligere quest'ultimo sistema. Non c'\u00e8 alcun motivo per cui si debba preferire il dogmatismo all'idealismo: \u00e8 solo una questione di inclinazioni personali. Tuttavia egli ritiene che solo l'idealismo garantisca all'uomo la piena realizzazione del suo essere attraverso la libert\u00e0, oltre ad essere l'unico sistema a garantire una conoscenza teoretica vera.\nAl giorno d'oggi alcuni autori utilizzano ancora la definizione data da Fichte: con il termine dogmatismo viene indicata quella particolare corrente filosofica (opposta al criticismo e appunto all'idealismo) che facendo derivare il pensiero dall'essere presuppone la supremazia dell'oggetto rispetto al soggetto, della natura sullo spirito. Il maggiore esponente del dogmatismo cos\u00ec inteso \u00e8 considerato Spinoza. Nel Novecento vi ader\u00ec Einstein."}
{"id": "54116", "revid": "212348", "url": "https://it.wikipedia.org/wiki?curid=54116", "title": "Edimburgo", "text": "Edimburgo (in inglese e scots \"Edinburgh\"; IPA o ; in gaelico scozzese \"D\u00f9n \u00c8ideann\") \u00e8 una citt\u00e0 del Regno Unito.\nSeconda citt\u00e0 pi\u00f9 popolosa della Scozia, della quale \u00e8 capitale, \u00e8 anche la settima citt\u00e0 pi\u00f9 popolosa del Paese con abitanti; ne conta nell'area dell'omonima autorit\u00e0 locale e se viene considerata l'intera area metropolitana.\nSorge sulla costa orientale della Scozia, sulla riva meridionale del Firth of Forth, a circa ad est di Glasgow, ed \u00e8 edificata su sette colli.\nI punti pi\u00f9 alti sono Arthur's Seat, Castle Rock (dove si trova il celebre castello), Calton Hill, Corstorphine Hill, Braid Hills, Blackford Hill e Craiglockhard Hill.\nLe parti storiche della citt\u00e0 (\"Old Town\" e \"New Town\"), insieme al castello, sono dal 1995 patrimonio dell'umanit\u00e0 UNESCO.\n\u00c8 la seconda citt\u00e0 pi\u00f9 visitata della Gran Bretagna, con circa due milioni di turisti l'anno. A questo successo contribuisce anche il Festival di Edimburgo, che si tiene ogni anno ed \u00e8 accompagnato da numerose manifestazioni collaterali.\n\u00c8 inoltre sede di ateneo dal 1582, anno di fondazione dell'Universit\u00e0 di Edimburgo.\nOrigine del nome e storia.\nL'insediamento umano pi\u00f9 antico rinvenuto nella zona dell'attuale citt\u00e0 di Edimburgo si trova nel villaggio di Cramond, in cui nel 2001 fu riportato alla luce un sito del Mesolitico databile a 8500 anni a.e.v.\nTracce delle successive epoche del Bronzo e del Ferro furono rinvenute sulle colline di Castle Rock, Arthur's Seat, Craiglockhart e Pentland.\nQuando i Romani, nel corso delle loro campagne in Britannia, giunsero nella regione dell'attuale Lothian alla fine del I secolo, ivi incontrarono una trib\u00f9 celtica alla quale diedero il nome di Votadini.\nNell'80 e.v. le truppe del governatore Gneo Giulio Agricola avanzarono ulteriormente a nord raggiungendo la foce del fiume Inveresk, ma nonostante numerose vittorie conseguite, i Romani non riuscirono a stanziarsi nel territorio e furono costretti nel 211 a ritirarsi a sud, oltre il Vallo Antonino.\nCome tramandato dallo storico Tacito, l'impero di Agricola arriv\u00f2 fino a una linea immaginaria che collega il Firth of Clyde al Firth of Forth, ma non riusc\u00ec a penetrare nelle Highlands.\nIn un momento storico precedente al VII secolo il popolo dei Goddodin, presumibilmente discendenti dei Votadini, costru\u00ec nel territorio dell'attuale Edimburgo la fortezza di Din Eidyn.\nLa posizione esatta di tale luogo \u00e8 allo stato da individuare con precisione, tuttavia si ritiene che la scelta dei Goddodin sia ricaduta su una zona dominante nei confronti dei terreni circostanti, come Castle Rock, Arthur's Seat o Calton Hill.\nA testimonianza dell'esistenza di questa costruzione, gli annali irlandesi riportano nel 638 un assedio messo in atto dalle forze fedeli al Re Oswald di Northumbria, intente a conquistare territori per espandere i loro domini.\nA partire del VI secolo il territorio dell'attuale Scozia fu diviso in quattro regni: i Pitti nel centro-nord-est, gli Scoti sulle coste nord-occidentali e nelle Highlands, i Britanni a sud-ovest e gli Anglosassoni a sud-est.\nLa regione del Lothian cadde sotto la dominazione di questi ultimi e vi rimase per i successivi tre secoli.\nNel IX secolo il re scoto di Dalriada Kenneth I riusc\u00ec a creare una prima rudimentale unione scozzese.\nIl campo di influenza di questa unione, mediante conquiste e matrimoni misti, arriv\u00f2 nel 1034 a comprendere gran parte dei territori dell'attuale Scozia.\nSi ritiene che il nome di Edimburgo abbia origine da questa prima parte della sua storia.\nLa supposizione pi\u00f9 fondata trae origine dal termine celtico brittonico \"Din Eidyn\" (Forte di Eidyn), dal periodo in cui la zona era una fortezza del popolo Goddodin (appunto celtiche linguisticamente brittonici) e del loro sovrano Clinog Eitin, il cui nome ricorda appunto quello del luogo.\nDurante la dominazione degli Angli la citt\u00e0 prese il nome di \"Edin-burgh\" (traduzione del nome celtico attribuito dai Goddodin), ossia \"Fortezza di Edwin\".\nNel VII secolo la zona era sotto il controllo del sovrano Edwin di Northumbria.\nIl suffisso \"burgh\" ha il significato di \"fortezza\", ma pu\u00f2 descrivere anche un gruppo di edifici, ossia una citt\u00e0.\nLe prime testimonianze dell'esistenza della citt\u00e0 come separata dalla fortezza risalgono a un documento dei primi del XII secolo, datato probabilmente 1124, con cui il re David I assegnava terreni alla Chiesa della Santa Croce di Edimburgo.\nCi\u00f2 indicherebbe che le origini ufficiali della citt\u00e0 possono situarsi tra il 1018 (quando il re Malcolm II difese la regione di Lothian dagli abitanti del Northumbria) e il 1124.\nIl documento si riferisce alla chiesa con la denominazione latina di \"Ecclesia Sanctae Crucis\" \"Edwin\" \"esburgensis\", il che potrebbe indicare che i redattori del documento ritenevano che Edwin fosse l'origine del nome della citt\u00e0 e decisero quindi di ricavare la versione in latino da quello che credevano fosse il nome antico; ma potrebbe anche significare che a un certo punto dei precedenti 600 anni il nome era stato alterato per includere una \"w\".\nIn ogni caso, nel decennio dal 1170 il re Guglielmo I di Scozia usava il nome \"Edenesburch\" in un documento (di nuovo in latino) che confermava la cessione di terreni eseguita del 1124 da David I.\nNel 1215 a Edimburgo si riun\u00ec il primo parlamento locale e a partire dal 1455 la citt\u00e0 fu dotata di una cinta muraria per difendersi dagli attacchi nemici.\nNel 1530 un grande incendio distrusse numerosi edifici della citt\u00e0.\nAppena 14 anni pi\u00f9 tardi le truppe di Enrico VIII d'Inghilterra distrussero gli edifici ancora in corso di ricostruzione e solo dopo il 1603 Edimburgo conobbe un periodo di pace.\nIn seguito al ricongiungimento delle corone Giacomo VI di Scozia divenne anche re d'Inghilterra, trasferendo la sede della monarchia a Londra.\nLa citt\u00e0 conobbe nuovi tumulti quando Carlo I tent\u00f2 di imporre la Chiesa anglicana di Stato al posto della confessione presbiteriana.\nNel 1650 il Lord Protector Oliver Cromwell occup\u00f2 la citt\u00e0 scatenando una vera e propria carneficina.\nI tentativi inglesi nella conquista e sottomissione della Scozia continuavano ormai da molti secoli, quindi Edimburgo dovette combattere e resistere con molta fatica per un lunghissimo periodo di tempo.\nNel 1745, sulla scia delle rivolte giacobite, Carlo Edoardo Stuart cerc\u00f2 invano di occupare il castello di Edimburgo, ma si dovette accontentare solo di alcune vittorie sulle truppe inglesi, tuttavia effimere per inferiorit\u00e0 di mezzi d'artiglieria.\nLa successiva battaglia di Culloden del 1746 sanc\u00ec il definitivo dominio inglese sulla Scozia.\nNel 1767 gli urbanisti iniziarono la progettazione della \"New Town\" per ospitare la popolazione in rapida crescita.\nIl quartiere, in stile georgiano, \u00e8 situato a nord del vecchio centro cittadino.\nNel 1817 fu completato il drenaggio e la bonifica del Loch Nor, un fiordo marino che dal Firth of Forth arrivava fino alle pendici della collina in cui si trova la parte pi\u00f9 antica della citt\u00e0, dividendola dalla parte nuova.\nIn tale depressione geografica fu costruita la stazione ferroviaria e furono creati i giardini di Princes Street.\nGeografia fisica.\nTerritorio.\nIl territorio dell'Edimburgo \u00e8 pianeggiante e collinare con la catena montuosa delle Southern Uplands. \nClima.\nCome il resto della Scozia, Edimburgo ha un clima di tipo oceanico-temperato con temperature invernali molto pi\u00f9 miti rispetto ad altre localit\u00e0 situate alla stessa latitudine. Gli inverni nella citt\u00e0 sono lunghi ma non eccessivamente freddi, considerando che le temperature scendono appena sotto gli (alla stessa latitudine di Edimburgo si trovano citt\u00e0 come Mosca, che registra nella media temperature invernali intorno a -10\u00a0\u00b0C o -15\u00a0\u00b0C).\nIn estate il clima si presenta tra fresche e tiepide, con temperatura media intorno ai 18\u00a0\u00b0C (le massime raramente superano i 25\u00a0\u00b0C). Durante questa stagione, il tempo e le temperature sono molto variabili a causa del vento.\nLe piogge sono distribuite durante tutto l'arco dell'anno e sono poco abbondanti: Edimburgo \u00e8 tra le citt\u00e0 meno piovose della Gran Bretagna.\nLa citt\u00e0.\nIl centro storico di Edimburgo \u00e8 diviso a met\u00e0 da Princes Street e dagli omonimi giardini. La via \u00e8 tra le pi\u00f9 frequentate della capitale per il passeggio e per gli acquisti. Nella parte meridionale il panorama \u00e8 dominato dal Castello di Edimburgo (\"Edinburgh Castle\"), situato su un cono vulcanico, e dalle costruzioni della \"Old Town\", mentre sulla parte settentrionale si affaccia la \"New Town\".\nOld Town.\nLa \"Old Town\" conserva la sua struttura medievale, siccome la maggior parte degli edifici presenti sono risalenti all'epoca della Riforma Protestante. I pi\u00f9 famosi si affacciano sulla storica via detta \"Royal Mile\". Questa \u00e8 un lungo rettilineo di un miglio scozzese circa, che collega il castello di Edimburgo a ovest, con l'Holyrood Palace, e l'omonima abbazia in rovina, a est.\nIl \"Royal Mile\" \u00e8 in verit\u00e0 un insieme di quattro vie (\"Castlehill\", \"Lawnmarket\", \"High-Street\" e \"Canongate\"), sulle quali si affacciano numerosi edifici pubblici di notevole interesse. La chiesa di Sant'Egidio \u00e8 la principale chiesa della citt\u00e0, da molti chiamata erroneamente cattedrale, e si trova lungo la High-Street.\nDietro la \"St. Giles' Cathedral\" (il nome in inglese per la chiesa) si trova anche la Casa del Parlamento (\"Parliament House\") che fu il palazzo del parlamento in cui l'assemblea scozzese si riun\u00ec fino al 1707. Ora \u00e8 l'edificio dell'alta corte del tribunale scozzese.\nSempre lungo \"il miglio reale\" si trova la casa del XV secolo in cui abit\u00f2 John Knox, il riformatore della chiesa scozzese. In fondo alla via \"Canongate\" (ultimo tratto della Royal mile partendo dal castello), in prossimit\u00e0 dell\"'Holyrood Palace\", si trova anche il nuovo parlamento scozzese aperto nel 2004.\nDal Royal Mile si dipartono a spina di pesce le vie secondarie che scendono dalla collina in varie direzioni, con ampie piazze, dove una volta si svolgevano i mercati. Molte di queste viuzze vengono chiamate \"closes\", termine inglese che descrive vicoletti angusti ricoperti da volte che spesso sboccano in cortili interni. In uno di questi vicoletti (Anchor Close) un tempo sorgeva la tipografia \"Smellie\" che nel 1768 stamp\u00f2 la prima edizione dell\"'Encyclopedia Britannica\".\nAltri edifici presenti nella \"Old Town\" sono il Museum of Scotland, la University of Edinburgh e la Scottish National Library, una biblioteca che vanta un patrimonio di circa 5 milioni di libri.\nQuesta parte della citt\u00e0 era abitata, nel XVIII secolo, da circa persone ma, come accade spesso in molti centri storici delle citt\u00e0, oggi non se ne contano pi\u00f9 di .\nCastello di Edimburgo.\nIl maniero sorge su un'antica roccia di origine vulcanica chiamata in origine \"Din Eidyn\" (\"Fortezza di Eidyn\"), che assunse il nome di Edimburgo dopo l'invasione degli angli nel 638 d.C.\nLe sue origini vengono indicate intorno al 1130 d.C. ed \u00e8 attualmente visitata da oltre un milione di turisti all'anno, rendendola la meta pi\u00f9 frequentata del Regno Unito.\nAl suo interno si possono visitare, oltre alla magnifica struttura medievale, il Museo Nazionale della Guerra, i Gioielli Reali, il Palazzo Reale, le prigioni, il Salone d'Onore e il monumento nazionale scozzese ai caduti. Particolare successo riscuote l\"'one o'clock gun\", ossia il colpo di cannone che tutti i giorni, eccetto la domenica, viene sparato alle 13:00 per segnalare l'orario alle navi che attraccano al porto; questa tradizione si protrae dal 1846.\nNegli appartamenti reali \u00e8 possibile osservare i gioielli della corona, fra cui la spada cerimoniale, la corona e lo scettro. Nella stessa stanza \u00e8 presente anche la pietra del destino (\"Stone of Scone\") dove venivano incoronati i reali scozzesi. La pietra, che era stata sottratta dagli inglesi nel Medioevo, \u00e8 stata restituita nel 1996, ma qualcuno sostiene che si tratti di un falso, sostituita da dei monaci poco prima del furto.\nDa numerosi punti di questo luogo di grande interesse storico \u00e8 possibile godere di una magnifica vista su tutta la citt\u00e0 di Edimburgo e le zone limitrofe.\nNew Town.\nLa \"New Town\" si affaccia su Princes Street e venne costruita verso dalla fine del XVIII secolo. Da allora si \u00e8 ingrandita, ma il nucleo originale rimane un mirabile esempio di architettura e urbanistica dell'epoca georgiana, e per questo motivo la \"New Town\" e la \"Old Town\" sono state dichiarate dall'UNESCO patrimonio dell'umanit\u00e0. La decisione di costruire un nuovo quartiere al di fuori delle mura fu presa in seguito all'aumento della popolazione verificatosi durante il XVIII secolo.\nNel gennaio del 1766 fu indetta una competizione per trovare il miglior progetto per il nuovo quartiere e a vincerla fu il giovane James Craig. Egli propose uno schema molto razionale con poche ampie vie perpendicolari tra loro, e una via principale al centro chiusa alle estremit\u00e0 da due piazze. La via principale fu chiamata George street in onore dell'allora re Giorgio III; ai suoi estremi si trovano le piazze quadrate St Andrew Square a est, e la Charlotte Square, dove oggi si trova la Bute House, residenza del primo ministro scozzese, ad ovest.\nLa prima versione della \"New Town\" fu terminata intorno al 1800, anche se poi, dato il successo del progetto, fu ampliata con l'aggiunta di nuovi quartieri che riprendevano comunque lo schema della versione originale.\nL'eccesso di terra scavata, derivata dalla costruzione di questi nuovi quartieri, fu utilizzata per creare una piccola collina sulla depressione del Loch Nor chiamata oggi \"The Mound\" e che ora collega la citt\u00e0 nuova a quella vecchia. Su questo rilievo nella met\u00e0 del XIX secolo furono costruiti gli edifici per la National Gallery of Scotland e per la Royal Scottish Academy.\nAttualmente nella \"New Town\" si trova anche la Scottish National Portrait Gallery.\nMerita citazione anche l'imponente \"St. Mary's Cathedral\" sede dell'Arcidiocesi.\nSouth Side.\nIl \"South Side\" \u00e8 una parte della citt\u00e0 prettamente residenziale e comprende pi\u00f9 aree: Saint Leonards, Marchmont, Haymarket, Polwarth, Newington, Sciennes, The Grange, Bruntsfield, Morningside, e Merchiston. In questa zona si trova anche il campus universitario.\nLeith.\nLeith \u00e8 la zona portuale di Edimburgo, lungo il Firth of Forth, anche se mantiene la propria distinta identit\u00e0 rispetto al resto della citt\u00e0. Nel 1920 quando la cittadina di Leith fu annessa ad Edimburgo ci furono non pochi risentimenti ed ancora oggi il seggio parlamentare \u00e8 assegnato per la circoscrizione di Edimburgo nord-Leith, a sottolineare il fatto che pu\u00f2 essere di fatto considerata un'entit\u00e0 separata dalla citt\u00e0.\nA Leith si trova ammarata la Royal Yacht Britannia, dietro il grande centro commerciale Ocean Terminal costruito negli anni ottanta per riqualificare la zona.\nColline.\nIl terreno variabile della citt\u00e0 di Edimburgo comprende anche varie colline, oltre a quella su cui poggia il castello e la Old Town.\nA sud-est della citt\u00e0 vecchia si trova l'Arthur's Seat, di origine vulcanica, e punto pi\u00f9 alto delle colline attorno a Edimburgo. Si trova sopra l'Holyrood Palace, ora parte dell'Holyrood Park, ed \u00e8 un posto molto frequentato dagli abitanti della capitale.\nVerso nord-est, sopra la New Town, si trova Calton Hill, un'altra collina sopra la quale sono stati costruiti vari monumenti. In cima si trovano due osservatori, il Nelson's Monument (una torre dedicata all'Ammiraglio Nelson) e il National Monument, un monumento costruito sul modello del Partenone di Atene. Questo \u00e8 anche chiamato dai cittadini \"la vergogna di Edimburgo\" perch\u00e9, voluto per onorare i caduti durante le guerre contro Napoleone, \u00e8 rimasto incompleto per mancanza di fondi. Sul lato sud della collina si trova anche la St. Andrew's House, un grande edificio in Art D\u00e9co.\nCultura.\nIl festival di Edimburgo.\nEdimburgo \u00e8 famosa per il \"Festival di Edimburgo\", una nota manifestazione di arti dello spettacolo che si svolge in estate. Il Festival (in inglese: \"Edinburgh Festival\" o \"Edinburgh Festivals\"), pur essendo meglio conosciuto con questo nome, \u00e8 in verit\u00e0 un insieme di diversi eventi culturali che hanno luogo dalla fine di luglio, per l'intero mese di agosto, fino all'inizio di settembre.\nL'evento tradizionalmente di pi\u00f9 alto rilievo \u00e8 l\"Edinburgh International Festival\", che dal 1947 ospita grandi opere teatrali e concerti di musica classica. Oggi questo festival \u00e8 stato superato per grandezza da un altro evento, l\"Edinburgh Fringe\", che punta molto sulla commedia. Tra gli altri festival, ci sono l\"Edinburgh International Film Festival\", la parata militare \"Edinburgh Military Tattoo\" e il festival del libro \"Edinburgh International Book Festival\".\nOltre al Festival ad agosto, a Edimburgo si svolgono numerosi altri festival e manifestazioni culturali. A capodanno si celebra la \"Hogmanay\", che in scozzese sta a significare l'ultimo giorno dell'anno, e per l'occasione si svolge una grande festa nelle strade del centro ed in particolar modo lungo Princes Street con concerti, fuochi d'artificio e altre manifestazioni. La festa \u00e8 organizzata dal 1993 e dal 1997 e si \u00e8 deciso di far pagare il biglietto per entrare nel centro, con un massimo di biglietti vendibili, per limitare l'eccessivo accalcarsi di gente che si era verificato nelle edizioni precedenti.\nUn'altra festa molto popolare \u00e8 la \"Beltane Fire Festival\" che si tiene a Calton Hill la notte del 30 aprile. Nella festa si ha una processione seguita da rappresentazioni di scene basate su antiche celebrazioni pagane celtiche.\nUniversit\u00e0 e ricerca.\nL'Universit\u00e0 di Edimburgo \u00e8 stata fondata nel 1582. L'istituto \u00e8 una delle pi\u00f9 antiche universit\u00e0 della Scozia, nonch\u00e9 fra le pi\u00f9 grandi e prestigiose di tutto il Regno Unito.. Nella capitale scozzese hanno inoltre sede l'Edinburgh Medical College, Heriot-Watt University e la Napier University.\nLa Royal Society di Edimburgo \u00e8 l'accademia scientifica e letteraria della Scozia, mentre la Royal Scottish Academy promuove le belle arti.\nAltre storiche istituzioni scientifiche della citt\u00e0 sono il Giardino botanico reale di Edimburgo e l'Osservatorio reale di Edimburgo.\nBiblioteche e archivi.\nLe principali biblioteche di Edimburgo sono la \"National Library of Scotland\" e la Biblioteca Universitaria di Edimburgo.\nA Edimburgo hanno sede gli Archivi nazionali della Scozia.\nVita notturna.\nEdimburgo ha numerosi pub, discoteche e ristoranti disseminati in tutta la citt\u00e0. Nella Old Town le vie pi\u00f9 frequentate di notte sono la Grassmarket, la Lothian Road e le vie che le circondano. Nella New Town, oltre a Rose street, famosa per i suoi pub con musica dal vivo, negli ultimi anni George Street sta diventando un luogo molto frequentato di notte in seguito all'apertura di numerose discoteche. Queste discoteche si chiamano qui \"nightclub\" e, come in altre parti del Regno Unito, in genere suonano musica Pop ma si possono trovare anche nightclubs underground che suonano musica Techno, House, Elettronica e Drum &amp; Bass.\nNelle edicole si trova anche una rivista che si chiama \"The List\", dedicata alla vita notturna di Glasgow ed Edimburgo.\nMedia.\nIl principale quotidiano di Edimburgo \u00e8 \"The Scotsman\".\nL'Enciclopedia Britannica fu fondata a Edimburgo nel 1768 e vi rimase fino agli inizi del Novecento.\nEconomia.\nEdimburgo \u00e8, dopo Londra, la citt\u00e0 pi\u00f9 ricca della Gran Bretagna con un PIL pro capite di euro e con il suo hinterland rappresenta una delle regioni d'Europa con il pi\u00f9 alto tasso di crescita economica. La disoccupazione \u00e8 al 2,7%, valore pi\u00f9 basso della media scozzese.\nL'economia della citt\u00e0 poggia soprattutto sul settore dei servizi come il turismo, l'educazione, la ricerca e il settore bancario. Edimburgo \u00e8 diventata il sesto centro finanziario d'Europa grazie soprattutto alla presenza di numerose istituzioni finanziarie come la Royal Bank of Scotland, quinta banca al mondo, la Scottish Widow, societ\u00e0 d'investimento, e la Standard Life, grande cooperativa che opera nel settore finanziario. Il settore bancario \u00e8 da sempre al centro delle attivit\u00e0 cittadine sin da quando nel 1695 fu fondata qui la Bank of Scotland che ha ora la sua sede principale sulla Mound.\nIl turismo, con la presenza in citt\u00e0 di numerosi monumenti, \u00e8 una voce molto importante per l'economia della citt\u00e0 dando lavoro a circa persone.\nOltre a questi settori Edimburgo, essendo capitale di stato, ha nell'amministrazione pubblica una grande fonte di ricchezza con la presenza di numerosi dipartimenti del governo scozzese.\nInfrastrutture e trasporti.\nStoricamente il porto di Edimburgo \u00e8 Leith.\nA circa dal centro della citt\u00e0 \u00e8 situato l'Aeroporto di Edimburgo. L'aeroporto \u00e8 gestito dalla British Airport Limited e smista circa 9 milioni di passeggeri l'anno. Dal 2006 \u00e8 in corso un'espansione della pista e del terminal.\nLa stazione ferroviaria principale \u00e8 Edinburgh Waverley con pi\u00f9 di 14 milioni di passeggeri l'anno \u00e8 la seconda per traffico in Scozia dopo Glasgow Central. Waverley \u00e8 il capolinea della linea est che parte da London King's Cross ed \u00e8 il punto di partenza per molte linee scozzesi gestite dalla First ScotRail. Il secondo scalo per importanza, situato nel centro della citt\u00e0, \u00e8 la stazione di Haymarket.\nLa maggior parte dei bus cittadini sono gestiti dalla Lothian Buses, che gestisce anche il servizio notturno, i bus tours a le navette per l'aeroporto.\nA seguito di una delibera del parlamento scozzese del 2007, sono iniziati i lavori per una rete tramviaria che causa grandi disagi nel centro cittadino. In prima fase, la prima tratta dall'aeroporto a Ocean Terminal sarebbe dovuta entrare in funzione da luglio 2011. La Tranvia di Edimburgo, che si articola in 15 fermate tra York Place nella New Town e l'Aeroporto di Edimburgo, viene gestita da \"Transport for Edinburgh\" ed \u00e8 entrata in funzione a partire dal 31 maggio 2014.\nPolitica.\nCome capitale della Scozia la citt\u00e0 ospita il Parlamento scozzese la cui nuova struttura \u00e8 stata inaugurata nel 2004. Il governo scozzese ha sede nella St. Andrew's House posta su Calton Hill e a Victoria Quay a Leith. La Bute House a Charlotte Square \u00e8 la residenza ufficiale del primo ministro scozzese.\nEdimburgo rappresenta una delle 32 aree amministrative della Scozia e, come tale, l'autorit\u00e0 locale \u00e8 rappresentata dal consiglio comunale di Edimburgo composto da 58 membri eletti dai cittadini. Il consiglio \u00e8 guidato dal Lord Provost, massima carica cittadina. Le elezioni per il consiglio comunale si tengono ogni 4 anni.\nPer l'elezione del parlamento scozzese la citt\u00e0 rappresenta sei delle nove collegi della regione elettorale del Lothian. Ogni sezione elettorale elegge direttamente un membro del parlamento e la regione ne elegge altri sette per dare un sistema proporzionale.\nLa citt\u00e0 \u00e8 divisa in cinque collegi elettorali ciascuno dei quali esprime un rappresentante alla Camera dei comuni: East, North and Leith, South, South West e West.\nSport.\nCalcio.\nLe squadre principali della citt\u00e0 sono l'Heart of Midlothian e l'Hibernian, vincitrici entrambe di quattro campionati scozzesi e che, quando si incrociano, danno vita al derby di Edimburgo.\nLa citt\u00e0 \u00e8 stata anche sede del Foot-Ball Club, fondato nel 1824 e considerato perci\u00f2 una delle squadre di calcio pi\u00f9 antiche al mondo.\nRugby.\nA Edimburgo si trova lo stadio di Murrayfield, dove la nazionale scozzese di rugby gioca le sue partite casalinghe. E l'Edinburgh Rugby la squadra locale che milita in Pro12, ora chiamata Pro14.\nCorsa in montagna.\nEdimburgo ha ospitato i Campionati del mondo di corsa in montagna nel 1995."}
{"id": "54117", "revid": "125989503", "url": "https://it.wikipedia.org/wiki?curid=54117", "title": "Elisabetta I d'Inghilterra", "text": "Figlia di Enrico VIII e di Anna Bolena, e talvolta chiamata \"regina vergine\" o Gloriosa o \"la buona Regina Bess\", Elisabetta fu la sesta e ultima monarca della dinastia Tudor; liberata dalla prigionia alla quale era sottoposta nel 1558 per evitare che prendesse il potere, succedette nello stesso anno alla sorellastra Maria I d'Inghilterra, morta di malattia senza lasciare eredi. Il suo regno fu lungo e segnato da molti avvenimenti importanti. La sua politica di pieno sostegno alla Chiesa d'Inghilterra, dopo i tentativi di restaurazione cattolica da parte di Maria Tudor, provoc\u00f2 forti tensioni religiose nel regno e vi furono parecchi tentativi di congiure contro di lei, in cui rimase implicata anche la cugina Maria Stuart, che Elisabetta fece giustiziare nel 1587 dopo averla imprigionata per diciannove anni.\nCoinvolta a pi\u00f9 riprese nei conflitti religiosi della sua epoca, usc\u00ec vittoriosa dalla guerra contro la Spagna; sempre durante il suo regno furono poste le basi della futura potenza commerciale e marittima della nazione ed ebbe inizio la colonizzazione dell'America settentrionale. La sua epoca, denominata \"et\u00e0 elisabettiana\", fu anche un periodo di straordinaria fioritura artistica e culturale: William Shakespeare, Christopher Marlowe, Ben Jonson, Edmund Spenser, Francis Bacon sono solo alcuni degli scrittori e pensatori che vissero durante il suo regno.\nIl nome della prima colonia inglese in America, la Virginia, fu scelto in onore della \"regina vergine\".\nBiografia.\nOrigini e formazione.\nElisabetta fu l'unica figlia sopravvissuta di Enrico VIII e della sua seconda moglie, Anna Bolena, con la quale il sovrano si era segretamente sposato tra la fine del 1532 e l'inizio del 1533. Nacque nel palazzo di Placentia a Greenwich, il 7 settembre 1533 e venne battezzata tre giorni dopo con il nome delle nonne Elisabetta di York ed Elisabetta Howard. Enrico VIII avrebbe desiderato un maschio per assicurare la successione, ma dato che Maria era stata dichiarata illegittima con l'annullamento del matrimonio dei genitori, Elisabetta era, all'epoca, l'erede presunta. Dopo la nascita di Elisabetta, Anna Bolena rimase incinta almeno altre due o forse tre volte, ma tutte le gravidanze si conclusero con aborti spontanei o bambini nati morti.\nDopo l'ultimo aborto, nel gennaio 1536 Anna Bolena cadde definitivamente in disgrazia; accusata di stregoneria, alto tradimento, incesto con il proprio fratello George Boleyn e adulterio con numerosi cortigiani, il 2 maggio venne rinchiusa nella torre di Londra e il 19 maggio fu decapitata; il giorno successivo Enrico si fidanz\u00f2 con Jane Seymour, che era stata dama di compagnia di Anna Bolena e di Caterina d'Aragona.\nElisabetta, che allora aveva tre anni, fu dichiarata illegittima, perse il titolo di principessa e fu cresciuta in esilio nel palazzo di Hatfield con la sorellastra Maria, fino a che Jane Seymour non diede alla luce un figlio maschio, Edoardo. In seguito alle poco fortunate nozze del re con Anna di Cl\u00e8ves, nobildonna tedesca, avvenute nel 1540, Elisabetta fu ammessa a corte e allacci\u00f2 con la matrigna un'amicizia che dur\u00f2 fino alla morte di questa nel luglio 1557. In seguito, la sesta moglie di Enrico, Caterina Parr, riconcili\u00f2 il re con la figlia che, assieme alla sorellastra Maria, fu reinserita nella linea di successione dopo il principe Edoardo, con l'atto di successione del 1544.\nGrazie a Caterina Parr, Elisabetta ricevette un'educazione in un ambiente rigidamente protestante, sotto la guida dell'insegnante umanista Roger Ascham, apprese latino, greco, francese e italiano. Elisabetta era eccezionalmente intelligente e oltre a essere molto colta aveva una memoria prodigiosa.\nLa prima governante di Elisabetta fu lady Bryan, che poco dopo fu sostituita da Katherine Champernowne, la quale strinse un profondo legame con Elisabetta e rimase per tutta la vita sua intima confidente. Un altro personaggio importante nei primi anni di Elisabetta fu Matthew Parker, il sacerdote prediletto di Anna Bolena, che, prima di morire, gli aveva raccomandato di vegliare sulla salute spirituale della figlia; dopo l'ascesa di Elisabetta al trono, Parker divenne il primo arcivescovo di Canterbury. Enrico VIII mor\u00ec nel 1547 e gli succedette Edoardo VI. Caterina Parr spos\u00f2 Thomas Seymour, zio di Edoardo, tenne Elisabetta con s\u00e9 e finch\u00e9 Edoardo VI visse, la situazione di Elisabetta rimase sicura. \nNel 1553 Edoardo, non ancora sedicenne, di salute sempre pi\u00f9 cagionevole, mor\u00ec probabilmente di vaiolo, lasciando un testamento che annullava le volont\u00e0 del genitore e dichiarava sua erede lady Jane Grey, che ascese al trono, ma fu deposta meno di due settimane dopo. Resa forte dal sostegno popolare, Maria d'Inghilterra entr\u00f2 trionfalmente a Londra con la sorellastra al fianco, ma il suo matrimonio con Filippo di Spagna risult\u00f2 molto sgradito ai sudditi protestanti, tanto che ella, temendo di poter essere deposta e sostituita dalla sorella Elisabetta, la fece imprigionare nella Torre di Londra anche a seguito della fallita ribellione guidata da Thomas Wyatt, un giovane protestante che si opponeva al giogo cattolico e ai relativi roghi. Gli spagnoli chiesero l'esecuzione di Elisabetta, ma pochi inglesi desideravano mettere a morte un membro della popolare dinastia Tudor e anche i tentativi di rimuoverla dalla successione fallirono a causa dell'opposizione del Parlamento, e inoltre Maria I non firm\u00f2 mai il documento dell'esecuzione. \nDopo due mesi nella Torre, a Elisabetta furono concessi gli arresti a Woodstock nello Oxfordshire (dove poi sorger\u00e0 il Blenheim Palace), sotto la custodia di sir Henry Bedingfield. Alla fine dell'anno, quando Maria si riteneva in attesa di un figlio, Elisabetta pot\u00e9 tornare a corte con l'assenso di Filippo, che, preoccupato che la moglie potesse morire di parto, preferiva che la corona inglese passasse a lei piuttosto che a Maria Stuarda, regina di Scozia.\nTale preferenza, da parte del cattolicissimo Filippo, nasceva da motivi strettamente politici: sebbene la giovane Stuarda fosse cresciuta alla corte francese, era promessa al delfino, il futuro Francesco II, e una sua ascesa al trono d'Inghilterra avrebbe portato le isole britanniche interamente nella sfera d'influenza della Francia, con la quale la Spagna era in guerra dall'inizio del secolo (la pace di Cateau-Cambr\u00e9sis sarebbe stata firmata solo nel 1559). Per tutta la durata del suo regno Maria continu\u00f2 a perseguitare i protestanti, guadagnandosi il soprannome di \"Maria la Sanguinaria\", e tent\u00f2 di convertire Elisabetta, che si finse cattolica, ma mantenne il suo credo protestante.\nLa salita al trono e i primi anni di regno.\nIl 17 novembre 1558, alla morte di Maria per un tumore, Elisabetta ascese al trono. Fu incoronata il 15 gennaio 1559. Dal momento che l'arcivescovo di Canterbury, il cardinale cattolico Reginald Pole, era morto lo stesso giorno della regina Maria, e che i vescovi pi\u00f9 anziani si rifiutarono di partecipare alla cerimonia (perch\u00e9 Elisabetta era giudicata illegittima secondo il diritto canonico, e perch\u00e9 protestante) fu il vescovo di Carlisle, una figura di secondo piano, a incoronarla, mentre la comunione fu celebrata non dal vescovo, ma dal cappellano personale della regina, per evitare il rito cattolico. L'incoronazione di Elisabetta fu l'ultima ad avvenire con il rituale latino: le successive incoronazioni si svolgeranno secondo il rito di lingua inglese. Pi\u00f9 tardi Elisabetta persuase il cappellano della madre, Matthew Parker, a diventare il primo arcivescovo anglicano di Canterbury. Egli accett\u00f2 solo per lealt\u00e0 alla memoria di Anna Bolena, dato che trovava spesso difficile trattare con Elisabetta.\nUna delle pi\u00f9 importanti preoccupazioni dei primi anni di regno di Elisabetta fu la religione: la giovane sovrana si appoggi\u00f2 a William Cecil per consigli in materia. L'Atto di uniformit\u00e0 del 1559 rese obbligatorio l'uso del \"Book of Common Prayer\" per i servizi religiosi, ovvero una sintesi fra tradizione cattolica e innovazioni protestanti pensata per garantire da una parte l'uniformit\u00e0 religiosa e dall'altra un'ampia tolleranza di fedi. Il controllo papale sulla Chiesa d'Inghilterra, ripristinato da Maria, fu definitivamente abolito da Elisabetta. La regina assunse il titolo di \"Supremo Governatore della Chiesa d'Inghilterra\", piuttosto che di \"Capo Supremo\", prevalentemente perch\u00e9 diversi vescovi e molti membri della comunit\u00e0 ritenevano che una donna non potesse essere il capo della Chiesa.\nL'Atto di Supremazia (il secondo dopo quello del padre), sempre del 1559, prescrisse inoltre che i pubblici ufficiali prestassero giuramento riconoscendo il controllo del sovrano sopra la Chiesa, pena severe punizioni. Molti vescovi opposero resistenza alla politica religiosa elisabettiana e furono rimossi dai loro uffici e rimpiazzati da nuovi incaricati che si sarebbero sottomessi alla supremazia della regina. Ella nomin\u00f2 inoltre un Consiglio privato interamente nuovo, rimuovendone molti cattolici. Sotto Elisabetta le lotte di fazioni nel Consiglio e i conflitti a corte diminuirono grandemente.\nI pi\u00f9 importanti consiglieri di Elisabetta furono William Cecil, Segretario di Stato, e Nicholas Bacon, il Lord Guardasigilli. Elisabetta ridusse anche l'influenza spagnola sull'Inghilterra. Sebbene Filippo II l'avesse aiutata ponendo fine alle Guerre Italiane con la pace di Cateau Cambr\u00e9sis, Elisabetta rimase indipendente nella sua diplomazia e respinse la proposta di matrimonio del cognato. Adott\u00f2 il principio dell'Inghilterra per l'Inghilterra, principio di cui il suo altro regno, l'Irlanda, non benefici\u00f2 mai. L'imposizione dei costumi inglesi e le politiche religiose della regina furono ampiamente impopolari tra gli irlandesi.\nLa guerra con la Francia e la Scozia.\nLa regina trov\u00f2 una pericolosa rivale nella cugina, la cattolica Maria Stuart, regina di Scozia e moglie del re di Francia Francesco II, la quale aveva un carattere impulsivo in antitesi con la prudenza tipica della cugina Elisabetta. Nel 1559 Maria si era proclamata regina d'Inghilterra avvalendosi della controversa legittimit\u00e0 di Elisabetta (che era illegittima per le norme cattoliche, in quanto il matrimonio di Enrico VIII con Caterina d'Aragona non aveva mai ottenuto l'annullamento papale, ma non lo era per le leggi della Chiesa d'Inghilterra, che invece lo aveva annullato), con il supporto dei francesi, previsto dagli accordi nuziali tra Maria e Francesco II.\nIn Scozia la madre di Maria, Maria di Guisa, che aveva governato la Scozia come reggente, tent\u00f2 di aumentare l'influenza francese in Gran Bretagna concedendo all'esercito francese fortificazioni in Scozia. Un gruppo di lord scozzesi (protestanti) alleati di Elisabetta deposero Maria di Guisa e, posti sotto pressione dagli Inglesi, i rappresentanti di Maria firmarono il Trattato di Edimburgo, in base a cui le truppe francesi dovevano essere ritirate dalla Scozia. Sebbene Maria rifiutasse di ratificare il trattato, esso ottenne l'effetto desiderato e la minaccia francese fu allontanata dall'Inghilterra.\nDopo la morte del marito Francesco II, Maria Stuart ritorn\u00f2 in Scozia, mentre per la Francia cominciava il periodo delle Guerre di Religione: temendo ulteriori possibili minacce da parte francese, Elisabetta diede segretamente appoggio agli Ugonotti. Questo aiuto aveva il fine di trovare sostegno tra i protestanti francesi per poi rivendicare il trono di Francia. Fece pace con la Francia nel 1564, rinunciando all'ultimo possedimento inglese in territorio francese, Calais, ma non abbandon\u00f2 la rivendicazione formale al trono di Francia che i monarchi inglesi mantenevano dal regno di Edoardo III, durante la Guerra dei Cent'Anni, e che fu abbandonata solo da Giorgio III, nel 1802 col Trattato di Amiens.\nI complotti e le ribellioni.\nAlla fine del 1562 Elisabetta aveva contratto il vaiolo, ma ne era guarita, anche se la malattia le lasci\u00f2 il volto in parte deturpato. Nel 1563, allarmato per la malattia quasi fatale della regina, il Parlamento chiese che si sposasse o che nominasse un erede per evitare una guerra civile alla sua morte. Ella rifiut\u00f2 di fare entrambe le cose e il Parlamento non fu riunito fino a quando Elisabetta non ebbe bisogno della sua approvazione per alzare le tasse nel 1566. La Camera dei Comuni minacci\u00f2 di trattenere i fondi fino a quando la regina non avesse preso provvedimenti per la successione, ma Elisabetta rifiut\u00f2 ancora.\nDurante il regno di Elisabetta furono prese in considerazione diverse linee di successione. Una possibile era quella di Margherita Tudor, la sorella maggiore di Enrico VIII: erede in quel caso sarebbe stata Maria Stuarda; una linea alternativa era quella di Maria Tudor, la sorella minore di Enrico VIII: l'erede in tal caso sarebbe stata lady Catherine Grey; un altro possibile successore era Henry Hastings, conte di Huntingdon, che poteva invocare la sua discendenza da Edoardo III. Tutti e tre i possibili eredi presentavano problemi: Maria era cattolica, Catherine Grey si era sposata senza il consenso della regina e il puritano Huntingdon non voleva la corona.\nMaria Stuarda, nel frattempo, aveva i suoi problemi in Scozia. Elisabetta aveva suggerito che, se avesse sposato il protestante Robert Dudley, conte di Leicester, un favorito della stessa Elisabetta, lei avrebbe \"proceduto a considerare il suo diritto e titolo a essere la sua cugina pi\u00f9 prossima ed erede.\" Maria rifiut\u00f2 e spos\u00f2 il cattolico Henry Steward o Stuart, conte di Darnley, suo cugino e, in quanto nipote di Margherita Tudor, anch'egli possibile pretendente al trono inglese. Il matrimonio per\u00f2 non fu felice: lui era iroso e violento. Il 9 febbraio 1567 la residenza del conte and\u00f2 a fuoco e lui fu strangolato mentre tentava la fuga. Non \u00e8 chiaro se dietro l'assassinio ci fosse la stessa Maria oppure la nobilt\u00e0 scozzese. In seguito Maria spos\u00f2 il presunto assassino dell'ex marito, James Hepburn, conte di Bothwell, causando la sollevazione dei nobili protestanti scozzesi che esiliarono James e costrinsero lei ad abdicare in favore del figlio ancor bambino.\nNel 1568 l'ultima possibile erede inglese al trono, Catherine Grey, mor\u00ec: lasciava un figlio, che era per\u00f2 stato dichiarato illegittimo, e una sorella, nana e gobba. Elisabetta fu di nuovo costretta a prendere in considerazione un successore scozzese, nonostante la situazione confusa del paese. Maria Stuarda, che era stata imprigionata dopo la sua abdicazione, riusc\u00ec a scappare e fugg\u00ec in Inghilterra, dove fu catturata da forze inglesi. A quel punto, Elisabetta si trov\u00f2 di fronte a un grave dilemma. Riconsegnarla agli scozzesi era ritenuto un gesto troppo crudele, mandarla in Francia avrebbe significato mettere nelle mani del re francese una potente arma; reinsediarla con la forza sul trono di Scozia poteva essere un gesto eroico, ma avrebbe causato un conflitto troppo aspro con gli Scozzesi; imprigionarla in Inghilterra le avrebbe permesso di partecipare a complotti contro lei stessa. Elisabetta opt\u00f2 per l'ultima soluzione: Maria fu tenuta confinata per 19 anni (1568-1587), per lo pi\u00f9 nel castello di Sheffield, in custodia di George Talbot, conte di Shrewsbury, e della moglie.\nNel 1569 Elisabetta fronteggi\u00f2 una grande ribellione conosciuta come la \"Ribellione settentrionale\", istigata dal duca di Norfolk, dal conte di Westmorland e dal conte di Northumberland. Papa Pio V aiut\u00f2 la ribellione cattolica scomunicando la regina e dichiarandola deposta con una bolla papale del 1570, la \"Regnans in Excelsis\" che per\u00f2 fu promulgata solo dopo che la ribellione era stata domata. Dopo la bolla per\u00f2 Elisabetta poteva difficilmente continuare la sua politica di tolleranza religiosa e cominci\u00f2 a perseguitare i suoi nemici religiosi, provocando cos\u00ec per reazione varie cospirazioni cattoliche volte a rimuoverla dal trono.\nElisabetta trov\u00f2 un nuovo nemico nel cognato, Filippo II di Spagna. Dopo che Filippo aveva lanciato un attacco a sorpresa contro i corsari inglesi Francis Drake e John Hawkins nel 1568, Elisabetta ordin\u00f2 di attaccare le navi spagnole nel 1569. Filippo, gi\u00e0 impegnato nella ribellione delle province olandesi, non poteva sostenere lo sforzo di una guerra contro l'Inghilterra. Filippo II prese parte, sebbene con riluttanza, ad alcune cospirazioni per deporre Elisabetta. Il duca di Norfolk fu coinvolto nel primo di questi complotti, il complotto Ridolfi, nel 1571. Dopo che la cospirazione fu scoperta e sventata, con grande spavento di Elisabetta, il duca di Norfolk fu giustiziato e Maria Stuarda perse la poca libert\u00e0 di cui ancora godeva. La Spagna, che era rimasta in termini amichevoli con l'Inghilterra dall'epoca del matrimonio di Filippo con Maria I, cess\u00f2 di essere una potenza amica.\nNel 1572 William Cecil fu innalzato alla potente posizione di Lord Gran Tesoriere; il suo posto alla Segreteria di Stato fu preso dal capo della rete di spionaggio di Elisabetta, Francis Walsingham. Sempre nel 1572 Elisabetta strinse un'alleanza con la Francia. Il Massacro di San Bartolomeo, in cui migliaia di protestanti francesi furono uccisi, incrin\u00f2 l'alleanza ma non la spezz\u00f2, ed Elisabetta cominci\u00f2 negoziazioni matrimoniali prima con Enrico III, allora duca di Anjou, e pi\u00f9 tardi con il fratello minore, Francesco, duca di Alen\u00e7on e le trattative parevano essere giunte a conclusione, ma dopo la sua visita nel 1581 Francesco ritorn\u00f2 in Francia e mor\u00ec tre anni pi\u00f9 tardi, senza che il matrimonio fosse celebrato.\nLa riconquista dell'Irlanda e il conflitto con la Spagna.\nNel 1580 papa Gregorio XIII invi\u00f2 un contingente di truppe in aiuto delle Rivolte dei Desmond in Irlanda ma il suo tentativo fall\u00ec e la ribellione stessa fu domata nel 1583. Nel frattempo Filippo II annett\u00e9 il Portogallo e con il trono portoghese ottenne il controllo dei mari. Dopo l'assassinio dello Statolder Guglielmo I d'Orange, l'Inghilterra cominci\u00f2 a parteggiare apertamente per le Province Unite d'Olanda, che si erano ribellate alla dominazione spagnola. Questo, assieme al conflitto economico con la Spagna e la pirateria inglese contro le colonie spagnole, condusse allo scoppio della guerra anglo-spagnola nel 1585 e all'espulsione dell'ambasciatore spagnolo nel 1586 per la sua partecipazione ai complotti contro Elisabetta.\nTemendo tali cospirazioni, il Parlamento aveva approvato l'\"Atto di Associazione\" del 1584, in base al quale chiunque fosse stato coinvolto in un complotto per uccidere il sovrano sarebbe stato escluso dalla linea di successione. Nonostante l'Atto un nuovo complotto, il Complotto Babington, fu ordito contro di lei, ma sventato da Francis Walsingham, che controllava la rete di spie di Elisabetta. Maria Stuarda fu accusata di complicit\u00e0 nel complotto e giustiziata nel castello di Fotheringhay, l'8 febbraio 1587. Nel suo testamento Maria lasci\u00f2 in eredit\u00e0 a Filippo la sua rivendicazione del trono inglese e Filippo cominci\u00f2 a progettare un'invasione.\nNell'aprile 1587 Francis Drake bruci\u00f2 la flotta spagnola alla fonda nel porto di Cadice, ritardando i piani del re, ma nel 1588 l'Invincibile Armata, una grande flotta di 130 navi e 24.000 uomini (20.000 soldati e 4.000 marinai) salp\u00f2 nella speranza di aiutare l'esercito spagnolo, allora in Olanda sotto il comando di Alessandro Farnese, ad attraversare la Manica e invadere l'Inghilterra. Elisabetta, nel grande pericolo del momento, tenne un famoso discorso alle truppe inglesi radunate a Tilbury, noto come il discorso alle truppe a Tilbury. La flotta spagnola fu sconfitta da quella inglese, comandata da Charles Howard, I conte di Nottingham e da Francis Drake nella battaglia di Gravelinga, col favore del maltempo. L'\"Armada\" fu costretta a ritornare in Spagna e la vittoria aument\u00f2 molto la popolarit\u00e0 ed il prestigio di Elisabetta, anche se lo scontro non fu per\u00f2 decisivo e la guerra con la Spagna continu\u00f2, come pure quella con l'Olanda, che combatteva per l'indipendenza ed in Francia, dove un protestante, Enrico di Borbone, aveva rivendicato il trono. Elisabetta appoggi\u00f2 con 20.000 uomini e 300.000 sterline Enrico e con 8.000 uomini e aiuti per oltre un milione di sterline gli olandesi.\nNel 1594, Robert Devereux, secondo conte di Essex, si rec\u00f2 a corte per comunicare alla regina una clamorosa notizia: il giovane conte rifer\u00ec in pubblico una cospirazione sulla stessa monarca ad opera del medico di corte, il dottor Rodrigo Lopez, accusato di favoreggiamento verso il governo spagnolo. Lopez dichiar\u00f2 fin da subito di non aver niente a che vedere con tali accuse, ma Essex present\u00f2 alla regina alcuni documenti firmati da presunti complici del medico, documenti che riportavano chiaramente una confessione legata a un malore che la regina aveva avuto poco tempo prima e nella quale veniva denunciato un tentativo di avvelenamento. Lopez venne arrestato e condannato a morte per alto tradimento; poco pi\u00f9 avanti si scopr\u00ec che Lopez era innocente e che in realt\u00e0 i fatti riferiti da Essex erano false accuse, rettificate poi come denunce infondate. Per via di questo terribile errore, la regina tent\u00f2 in qualche modo di risarcire la vedova di Lopez, partendo dalla restituzione dei beni confiscati al marito.\nNel frattempo, i corsari inglesi continuarono ad attaccare la flotta spagnola che ritornava carica d'argento dalle Americhe, con alterni esiti; nel 1595 dopo si verific\u00f2 anche una modesta incursione della flotta spagnola in Cornovaglia, al comando di Carlos de Amesquita le truppe spagnole sbarcarono presso la baia di Mount-Saint-Michel, attaccando e distruggendo alcuni villaggi prima di ritirarsi. Nel 1596 l'Inghilterra si ritir\u00f2 dalla Francia lasciando Enrico IV saldamente al potere.\nLa ribellione di Tyrone, gli ultimi anni e la morte.\nNel 1598 mor\u00ec Cecil, il principale consigliere di Elisabetta. Il suo ruolo politico fu ereditato dal figlio, Robert Cecil, che era divenuto Segretario di Stato nel 1590. Elisabetta si era guadagnata una certa impopolarit\u00e0 per l'abitudine di garantire monopoli reali. Il Parlamento continu\u00f2 a richiedere l'abolizione dei monopoli. Elisabetta, nel suo famoso \"Discorso d'Oro\" promise riforme e poco dopo dodici monopoli reali furono aboliti, e ulteriori sanzioni rese possibili attraverso le corti di \"common law\". Queste riforme, tuttavia, erano superficiali e la pratica di ricavare fondi dalla concessione di monopoli continu\u00f2.\nContemporaneamente alla guerra in corso con la Spagna, Elisabetta dovette far fronte alla ribellione di Tyrone. Hugh O'Neill, secondo conte di Tyrone, si era proclamato re ed era stato dichiarato traditore nel 1595. Cercando di evitare un'altra guerra, Elisabetta fece una tregua con Tyrone, che prontamente cerc\u00f2 l'aiuto spagnolo. La Spagna cerc\u00f2 di inviare due spedizioni in soccorso, ma entrambe furono fermate. Nel 1598 Tyrone offr\u00ec una tregua e al suo scadere inflisse agli inglesi la peggior sconfitta dell'intera ribellione nella battaglia di Yellow Ford.\nUno dei pi\u00f9 importanti capi della marina, Robert Devereux, fu nominato Lord Luogotenente d'Irlanda con il compito di domare la ribellione nel 1599. Devereux fall\u00ec miseramente nel tentativo e, ritornato senza il permesso della regina nel 1600, fu punito con la perdita di tutti i suoi incarichi. L'anno successivo, infine, guid\u00f2 una rivolta contro la regina, ma fu giustiziato. Al suo posto in Irlanda fu mandato Charles Blount, barone Montjoy: egli affront\u00f2 gli irlandesi e il contingente spagnolo di circa tremila uomini inviato in loro aiuto dalla Spagna e li sconfisse nella battaglia di Kinsale, obbligando gli insorti ad arrendersi.\nNel novembre del 1602 cadde in un profondo stato depressivo. Non sopportava pi\u00f9 i discorsi di governo, sentiva la morte vicina e si lasciava andare. Mor\u00ec il 24 marzo nel Palazzo di Richmond, prossima ai settant'anni, poco dopo aver pronunciato la frase \"Chiamatemi un prete: ho deciso che devo morire\".\nIl dibattito sulla figura.\nSecondo alcuni storici la morte della regina sarebbe stata causata dall'uso quotidiano del \"ceruso veneziano\", un cosmetico a base di piombo molto diffuso all'epoca e utilizzato per sbiancare il volto. Elisabetta fu sepolta nell'abbazia di Westminster, di fianco alla sorella Maria I. L'iscrizione sulla loro tomba recita: \"Compagne nel trono e nella tomba, qui noi due sorelle, Elisabetta e Maria, riposiamo, nella speranza di un'unica resurrezione\".\nLe vicende testamentarie.\nIl testamento di Enrico VIII stabiliva che a lui sarebbe succeduto il figlio Edoardo; se quest'ultimo fosse morto senza eredi avrebbero fatto seguito la sorella Maria e se anche questa fosse rimasta a sua volta senza eredi, anche la figlia Elisabetta sarebbe salita al trono. Solo dopo la morte di Elisabetta, nel caso che anche questa non avesse avuto figli, dovevano succedere i discendenti della propria sorella minore, Maria Tudor, avuti con Charles Brandon. Erano invece esclusi dalla successione i discendenti stranieri, quindi quelli scozzesi della sorella maggiore Margherita Tudor, dei quali, oltre a Giacomo Stuart, all'epoca della morte della regina Elisabetta I, ve ne erano altri in vita. Alcuni storici riferiscono che Elisabetta I, sul letto di morte, dichiar\u00f2 Giacomo suo erede; altri, invece sostengono che fino alla fine della sua vita ella mantenne il silenzio su questa decisione presa insieme alla cugina Maria Stuart. In ogni caso nessun pretendente era abbastanza forte da poter seriamente contrastare la rivendicazione al trono di Giacomo Stuart che, poco dopo la morte di Elisabetta, fu proclamato re Giacomo I d'Inghilterra. Tale proclamazione ruppe la consuetudine, perch\u00e9 non fu fatta dal nuovo sovrano stesso, ma dal Consiglio di Accessione, come sarebbe poi divenuta consuetudine nella pratica moderna della successione monarchica.\nUna regina senza consorte.\nPoco dopo la sua ascesa al trono, molti si chiedevano chi Elisabetta avrebbe sposato; i motivi per cui la regina non si un\u00ec mai in matrimonio restano oscuri anche se molte ipotesi in proposito sono state avanzate.\nForse ebbe il timore di subire la stessa sorte della madre Anna Bolena (giustiziata dopo un processo farsa perch\u00e9 Enrico VIII si era stancato di lei e temeva che non avrebbe potuto dargli pi\u00f9 figli) e della matrigna Catherine Howard, cugina della madre (decapitata appena ventenne con l'accusa di adulterio). Rimanendo nubile, inoltre, Elisabetta avrebbe evitato i rischi legati al parto, che certo non le erano ignoti: due delle sue matrigne, Jane Seymour e Catherine Parr erano morte di quella che all'epoca era chiamata febbre puerperale (la Parr dopo essersi risposata con il suo antico pretendente Lord Seymour). \nSi pu\u00f2 inoltre supporre che Elisabetta fosse psicologicamente segnata dalle molestie sessuali dello stesso Lord Seymour che abus\u00f2 di lei quando aveva 13 anni. Sarebbero imputabili a questi fatti, inoltre, alcuni malesseri e traumi che segnarono la vita della sovrana.\nL'eredit\u00e0 storica e culturale.\nElisabetta \u00e8 uno dei sovrani pi\u00f9 popolari dell'intera storia inglese. Tuttavia molti storici valutano il suo regno in modo non eccezionalmente positivo. Nonostante le vittorie militari, Elisabetta non ebbe un ruolo tanto decisivo quanto quello di altri re, come ad esempio suo padre Enrico VIII. Nel complesso, ella si dimostr\u00f2 una regina capace: aiut\u00f2 a stabilizzare la situazione economica del paese dopo aver ereditato da sua sorella Maria un enorme debito pubblico. Sotto di lei l'Inghilterra riusc\u00ec a respingere una pericolosa invasione da parte della Spagna e a evitare lo scoppio di guerre civili o religiose. Ma i suoi successi furono molto sopravvalutati dopo la sua morte.\nNegli anni successivi fu spesso descritta come grande sostenitrice del protestantesimo in Europa, mentre, in realt\u00e0, i suoi interventi a favore degli alleati protestanti furono spesso colmi di esitazioni.\nNell'arte.\nMolti artisti glorificarono Elisabetta e nascosero la sua et\u00e0 avanzata nei ritratti che le fecero, in cui \u00e8 spesso dipinta in abiti sfarzosi e alla moda. Tra i musicisti, si ispirarono a lei Gioachino Rossini per la prima opera del suo periodo napoletano, \"Elisabetta, regina d'Inghilterra\" (1815), Gaetano Donizetti (la regina appare in ben tre opere composte e rappresentate tra il 1829 e il 1838: \"Il castello di Kenilworth\", \"Maria Stuarda\" e \"Roberto Devereux\") e Benjamin Britten, con l'opera \"Gloriana\", sulla relazione tra Elisabetta ed Essex, composta in occasione dell'incoronazione di Elisabetta II nel 1953.\nLa figura carismatica della regina ha influenzato anche il folclore, facendo sorgere miti e leggende anche a notevoli distanze dal suo stesso regno. In Sicilia, in particolare tra Maletto e Bronte, si racconta infatti della presenza di una sua pantofola stregata, capace di muoversi da sola e di volare. Non \u00e8 da dimenticare che a Elisabetta I venivano attribuiti poteri magici, perch\u00e9 la nonna paterna era Elisabetta di York, che a sua volta come nonna aveva Giacometta di Lussemburgo. Quest'ultima, secondo miti e leggende, era discendente dai duchi di Borgogna, stirpe alla quale si attribuivano doni soprannaturali avuti in eredit\u00e0 dalla capostipite Melusina, divinit\u00e0 acquatica.\nE da ricordare anche l'istituzione, il 3 marzo 1592, del Trinity College di Dublino, la pi\u00f9 antica universit\u00e0 d'Irlanda.\nLetteratura.\nTra i romanzi ispirati a Elisabetta si possono citare: \"Legacy\" di Susan Kay, \"I, Elizabeth\" di Rosalind Miles, \"The Virgin's Lover\" e \"The Queen's Fool\" di Philippa Gregory, \"Queen of This Realm\" di Jean Plaidy, e \"Virgin: Prelude to the Throne\" di Robin Maxwell. La storia di Elisabetta \u00e8 abbinata a quella di sua madre nel libro di Maxwell \"The Secret Diary of Anne Boleyn\". \"The Queen's Bastard\", anch'esso di Maxwell, \u00e8 la storia immaginaria del figlio di Elisabetta e Dudley. Alcuni decenni fa, Margaret Irwin scrisse una trilogia basata sulla giovinezza di Elisabetta: \"Young Bess\", \"Elizabeth, Captive Princess \"e \"Elizabeth and the Prince of Spain\".\nGli scritti di Elisabetta sono stati raccolti e pubblicati dalla University of Chicago Press con il titolo di \"Elizabeth I: Collected Works\". Inoltre Elisabetta compare nell'ultimo capitolo della trilogia di Ken Follett \"La Colonna di Fuoco\", romanzo del 2017.\nCinema.\nDiverse le pellicole che parlano di lei: da ricordare \"Elizabeth\" e il sequel \"\"."}
{"id": "54119", "revid": "1226", "url": "https://it.wikipedia.org/wiki?curid=54119", "title": "Analisi Transazionale", "text": ""}
{"id": "54122", "revid": "125440509", "url": "https://it.wikipedia.org/wiki?curid=54122", "title": "Lateralus", "text": "Lateralus \u00e8 il terzo album in studio del gruppo musicale statunitense Tool, pubblicato il 15 maggio 2001 dalla Volcano II.\nNel gennaio del 2001 la band annunci\u00f2 che il titolo dell'album avrebbe dovuto essere \"Systema Enc\u00e9phale\", ma il mese successivo rivel\u00f2 che il vero titolo era \"Lateralus\", smentendo quello che ormai i media avevano gi\u00e0 diffuso come titolo del nuovo album.\nDescrizione.\nQuesto lavoro dei Tool pu\u00f2 essere definito come progressive rock, venuto fuori dopo la battaglia legale durata ben cinque anni con la precedente casa discografica del gruppo. I pezzi che compongono l'album sono caratterizzati da molti cambi di ritmo e di dinamica, completati dalla particolare e inconfondibile voce di Maynard James Keenan. Interessante l'intreccio di chitarra e basso, con quest'ultimo pi\u00f9 presente che in passato; sempre pi\u00f9 angosciose, metalliche e claustrofobiche le atmosfere. Album dal contenuto non usuale e complesso da recepire, \"Lateralus\" fu comunque un successo commerciale negli Stati Uniti, arrivando per un breve periodo dopo la sua uscita al primo posto di Billboard, e diventando il 5 agosto del 2003 doppio disco di platino.\nProprio come per \"Salival\", le cui prime copie presentavano refusi, sulla copertina il nome della traccia \"Lateralus\" appariva scritto \"Lateralis\". Il refuso fu corretto nelle copie successive.\nIl titolo originale della traccia \"Reflection\" era \"Revolution\" e fu cambiato all'ultimo momento.\nDa questo album sono stati estratti tre singoli, \"Schism\", \"Lateralus\" e \"Parabola\", nonch\u00e9 due videoclip, uno di \"Schism\", preceduto come anche nel disco dal pezzo \"Mantra\", e l'altro per \"Parabola\", anche qui preceduto da \"Parabol\" come nel disco. Di questi videoclip, sono stati realizzati il 20 dicembre 2005 due DVD single, che contengono oltre ai video, anche remix degli stessi pezzi.\n\"The Grudge\".\nIn \"The Grudge\" \u00e8 presente un riferimento a La lettera scarlatta, romanzo di Nathaniel Hawthorne (\"Unable to forgive your \"scarlet letter\" men\").\n\"Mantra\".\n\u00c8 stato supposto che la quarta traccia dell'album, \"Mantra\", fosse la registrazione rallentata di una donna che dice \"I love you\"; Keenan ha allora dichiarato che in realt\u00e0 non si trattava di una donna, ma di uno dei suoi siamesi mentre veniva stretto dolcemente. \u00c8 stato notato che la traccia, ascoltata a 78 giri, assomiglia alla registrazione della recitazione di un Mantra.\n\"Ticks &amp; Leeches\".\nL'ottava traccia, \"Ticks &amp; Leeches\", viene suonata raramente a causa dello sforzo a cui sottopone la voce di Keenan. Quelle rare volte vengono usati effetti di distorsione per minimizzare gli sforzi.\n\"Lateralus\".\nNei primi minuti della nona traccia dell'album, \"Lateralus\", Keenan usa le sillabe per formare i primi sei numeri della successione di Fibonacci, poi torna indietro al primo e continua fino al settimo per tornare infine indietro fino al quarto:\nLa successione di Fibonacci \u00e8 in relazione con la sezione aurea, che viene utilizzata per disegnare le spirali. Questo ha portato i fan alle ipotesi di cui sopra. I riferimenti alla successione di Fibonacci nella nona traccia dell'album hanno fatto pensare che i Tool volessero nascondere la vera sequenza delle tracce, una sequenza che procederebbe non linearmente ma a spirale. Un anonimo ha formulato due diverse ipotesi, una utilizzando una sola spirale e un'altra, forse pi\u00f9 accreditata, utilizzandone due e ponendo al centro la traccia 13 (il 13 fa parte della successione), ultima dell'album. Ha chiamato le due ipotesi rispettivamente:\n\"The Lateralus Prophecy\": 6, 7, 5, 8, 4, 9, 3, 10, 2, 11 ,1, 12, 13;\"The Holy Gift\": 6, 7, 5, 8, 4, 9, 13, 1, 12, 2, 11, 3, 10;\nCome si nota, se si esclude il numero 13 da entrambe le combinazioni e si divide ogni sequenza in coppie, la somma dei numeri di ogni coppia risulter\u00e0 13 (6+7=13, 5+8=13, ecc.).\nInoltre nell'ultima parte del brano vengono pronunciati versi contenenti la parola \"spiral\" (\"spirale\")\", \"terminando il brano con la ripetizione del seguente verso: \"Spiral out, keep going...\"\nCopertina.\nLa copertina, realizzata da Alex Grey, \u00e8 composta da strati trasparenti con rappresentato su ogni foglio un diverso lato del corpo umano; \u00e8 presente anche un lato spirituale. Nell'ultimo strato \u00e8 nascosta nel cervello la parola \"GOD\".\nRiconoscimenti.\nNel giugno del 2015 la rivista \"Rolling Stone\" ha collocato l'album alla trentatreesima posizione dei 50 migliori album progressive di tutti i tempi.\nEdizione limitata del 2005.\nIl 23 agosto 2005 \u00e8 stata pubblicata una versione limitata in vinile doppio Picture disc, con copertina in formato olografico.\nTracce.\nTesti e musiche dei Tool."}
{"id": "54123", "revid": "941725", "url": "https://it.wikipedia.org/wiki?curid=54123", "title": "Walter Scott", "text": "Biografia.\nPrimi anni di vita.\nWalter Scott nacque il 15 agosto 1771 a Edimburgo da una famiglia di antiche tradizioni scozzesi; il padre, Walter, pur esercitando la professione di avvocato, si dedicava saltuariamente a studi storici e teologici; la madre Anne Rutherford, colta e raffinata, era figlia primogenita di un professore di medicina dell'Universit\u00e0 di Edimburgo.\nNel 1772 il piccolo Walter si ammal\u00f2 di poliomielite, malattia che lo rese claudicante. Data la sua salute cagionevole, il giovane Scott trascorse i suoi primi anni di vita nella fattoria paterna di Sandyknowe, villaggio ubicato in una zona conosciuta come Border, al confine tra Inghilterra e Scozia. Si trattava di un'area piuttosto isolata, ma ricca di un grande repertorio di leggende e racconti di avventure, che suscitarono una vivissima impressione sull'animo del giovane. Inoltre, la fattoria sorgeva non lontano dalle rovine di Smailholm Tower, l'antica residenza paterna. Questi anni di vita trascorsi a contatto con la tradizione locale avrebbero esercitato una profonda influenza sulla sua produzione successiva, sia quella di ambito poetico che quella di genere prosastico. In particolare, lo scrittore fu fortemente colpito dai racconti dell'ultima insurrezione scozzese, la battaglia di Culloden del 1746, e delle dure conseguenze che essa ebbe sia sugli stessi combattenti, sia sugli animi della popolazione locale.\nNel 1775 pot\u00e9 fare ritorno ad Edimburgo e di l\u00ec si trasfer\u00ec a Bath, dove inizi\u00f2 cure presso le fonti termali. Tornato ad Edimburgo, nel 1778 il padre gli affianc\u00f2 alcuni precettori perch\u00e9 lo preparassero agli studi imminenti: nel 1779 inizi\u00f2 infatti a frequentare la prestigiosa Royal High School di Edimburgo. Con il migliorare delle sue condizioni di salute, aument\u00f2 anche la sua passione per lo studio: il giovane Walter, pur non rivelandosi uno studente particolarmente promettente, divorava romanzi, resoconti di viaggio, poemi e libri storici. Il suo insegnante, James Mitchell, gli trasmise i rudimenti dell'aritmetica e della storia della Chiesa di Scozia, con particolare attenzione al fenomeno dei Covenanters. Conclusi gli studi, Scott si trasfer\u00ec presso una zia a Kelso, dove frequent\u00f2 la locale Scuola di Grammatica: qui conobbe James Ballantyne, che in seguito avrebbe illustrato alcuni dei suoi libri.\nLe prime esperienze letterarie.\nEssendo il padre un affermato avvocato, Walter fu indirizzato agli studi di diritto e iniziato alla professione forense. Pur non rispecchiando il suo vero interesse, la giurisprudenza sar\u00e0 un aspetto preponderante nella sua produzione letteraria; nel mutamento delle leggi Scott vide il cambiamento sociale avvenuto nel corso dei secoli, il passaggio da una societ\u00e0 arcaica ad una moderna. Fu nel 1783 che Scott, alla precoce et\u00e0 di dodici anni, inizi\u00f2 a frequentare i corsi di legge presso l'universit\u00e0 di Edimburgo; nel 1786, invece, entr\u00f2 nello studio legale del padre, mentre nel 1792 consegu\u00ec la laurea e cominci\u00f2 ad esercitare la professione in tribunale. Malgrado i successi nella carriera forense, che gli avevano fruttato nel 1799 la carica di sceriffo di Selkirk e nel 1806 quella di cancelliere di corte di giustizia, Scott preferiva dedicarsi agli studi letterari, con una predilezione particolare per la tradizione storica e mitologica per la Scozia. Nelle pagine della sua \"Autobiografia\" leggiamo infatti:\nScott, in particolare, concep\u00ec un ardente entusiasmo per Shakespeare, Spenser e Ossian, che ben presto abbandon\u00f2 in favore di Thomas Percy, autore di una \"Reliques of Ancient poetry\" che lasci\u00f2 tracce profonde sulla sua fantasia. Furono proprio i testi di Percy a ispirargli le sue primissime esperienze letterarie, per lo pi\u00f9 traduzioni di ballate tedesche: nel 1795 tradusse la \"Lenore\" e \"Der Wilde J\u00e4ger\" (\"Il cacciatore selvaggio\") di B\u00fcrger e nel 1799 il \"G\u00f6tz von Berlichingen\" di Goethe. Intanto, Scott decise di approfondire la propria conoscenza del folclore scozzese compiendo frequenti viaggi che non di rado lo portarono ad esplorare terre remote e poco visitate: si rec\u00f2 nelle Highlands e nel Lake District, dove conobbe Charlotte Genevieve Charpentier, una giovane fanciulla figlia di un rifugiato francese con la quale si spos\u00f2 il 24 dicembre 1797. Da questa relazione, piuttosto felice, nacquero cinque figli.\nNel 1802 Scott pubblic\u00f2 i due volumi delle \"Border Ballads\" (accresciuti a tre nel 1803), dove incluse anche poesie di sua mano, come \"Glenfillas\", scritta nel 1799. La popolarit\u00e0 di queste composizioni spinse lo scrittore a scrivere nel 1805 \"The Lay of the Last Minstrel\", un lungo romanzo in versi di argomento scozzese che ebbe un grande successo. Questo decollo letterario fu prontamente seguito dalla pubblicazione di altri poemi caratterizzati dal medesimo stile, quali \"Marmion\" nel 1808, \"The Lady of the Lake\" nel 1810, \"The Vision of Don Roderick\" nel 1811, \"Rokeby\" e \"The Bridal of Triermain\" nel 1813, \"The Lord of the Isles\" nel 1815.\nIl successo.\nL'incessante operosit\u00e0 di Scott non si limit\u00f2 al solo piano letterario e giuridico. Oltre a continuare le ricerche che portarono alla gestazione delle \"Border Ballads\", dedic\u00f2 molto tempo anche al lavoro militare, assumendo anche un comando nel reggimento di cavalleria leggera di Edimburgo; dal 1808 inizi\u00f2 a collaborare con la \"Quarterly Review\", una rivista politico-letteraria di orientamento conservatore. Nel 1805, inoltre, Scott entr\u00f2 a far parte di una tipografia fondata dall'amico Ballantyne; quando quest'ultima fall\u00ec nel 1812 si accord\u00f2 con la societ\u00e0 rivale di Constable, che bas\u00f2 la propria fortuna proprio sui suoi scritti. In questo modo Scott pot\u00e9 accumulare una notevole fortuna, con la quale pot\u00e9 coronare le proprie ambizioni di proprietario terriero: nel 1811 acquist\u00f2 per quattromila sterline il castello di Abbotsford, possedimento che sarebbe stata la sua dimora fino alla fine dei suoi giorni.\nFurono questi per lui anni di grande attivit\u00e0 letteraria. Dopo aver constatato il declino della fortuna dei suoi romanzi poetici, genere nel quale signoreggiava lord Byron, Scott si ciment\u00f2 nella composizione di romanzi storici, per i quali ben presto rivel\u00f2 una particolare vocazione. Nel 1814 pubblic\u00f2 \"Waverley\" insieme a Ivanhoe, oggi riconosciuto come il capostipite dei romanzi storici: il testo, che miscela il tema del romanzo gotico alle vicende storiche nazionali, conobbe una grandissima popolarit\u00e0 di critica e di pubblico. Fu questo solo l'inizio di un'incalzante serie di successi letterari: \"Guy Mannering\" fu pubblicato nel 1815; \"The Antiquary\", \"The Black Dwarf\" e \"Old Mortality\" nel 1816; \"The Heart of Midlothian\" e \"Rob Roy\" nel 1818; \"The Bride of Lammermoor\" e \"The Legend of Montrose\" nel 1819; \"Ivanhoe\", \"The Abbot\" e \"The Monastery\" nel 1820; \"Kenilworth\" nel 1821; \"The Pirate\", \"The Fortunes of Nigel\" e \"Peveril of the Peak\" nel 1822; \"Quentin Durward\" nel 1823; \"St. Ronan's Well\" e \"Redgauntlet\" nel 1824; \"The Betrothed\" e \"The Talisman\" nel 1825; \"Woodstock\" nel 1826.\nTra il 1827 e il 1830 pubblica 4 volumi di \"Tales of a Grandfather\", serie di racconti destinati ai ragazzi sulla cultura e la storia della Scozia.\nTra i testi appena elencati, speciale menzione merita \"Ivanhoe\": quest'opera, che ricostruisce l'epoca delle crociate e di Riccardo Cuor di Leone, ebbe una grandissima eco negli ambienti romantici e sanc\u00ec la fortuna del \u00abromanzo storico\u00bb in tutta Europa, ispirando anche Alessandro Manzoni nella stesura de \"I promessi sposi\".\nGli ultimi anni.\nPoco prima della pubblicazione del \"Woodstock\", le finanze di Scott subirono un tracollo. A causa del fallimento di Hurst e Blackett, agenti londinesi del Constable, si venne a formare un passivo di 117.000 sterline. Nonostante sia oggi difficile accertarne le effettive responsabilit\u00e0, il dissesto finanziario era certamente dovuto anche alla cattiva amministrazione di Scott che, dando per scontata la stabilit\u00e0 finanziaria della societ\u00e0, aveva trascurato le questioni economiche, lasciandole al Ballantyne e ad altri che non disponevano di un'esperienza amministrativa pari alla sua.\nPer nulla scoraggiato, lo scrittore si addoss\u00f2 tutto il debito e cerc\u00f2 di pagarlo autonomamente, senza aiuto alcuno: sebbene funestato dal lutto della moglie, scomparsa nel 1826, preso da una sorta di \"furor scriptorius\", scrisse in questo periodo un gran numero di romanzi e di biografie, tra cui una \"Life of Napoleon\". Ci\u00f2, tuttavia, non bast\u00f2: in due anni, infatti, i creditori riscossero solo 40.000 sterline.\nQuesto sforzo fu fatale per la sua salute. Colto nel 1830 da un insulto apoplettico, ne ebbe uno ancora pi\u00f9 grave nell'aprile seguente: sperando che un clima pi\u00f9 caldo potesse giovargli, nel settembre dello stesso anno si trasfer\u00ec in Italia viaggiando su un incrociatore messogli a disposizione dal governo britannico. Ritornato in patria nella primavera del 1832, mor\u00ec di tifo il 21 settembre 1832 nella propria dimora di Abbotsford. Il debito, che dopo la sua morte ammontava a 54.000 sterline, fu onorato vendendo la propriet\u00e0 di Abbotsford e cedendo ai creditori i diritti d'autore delle sue opere.\nFu sepolto in una cappella dell'abbazia di Dryburgh.\nStile.\nSebbene immensamente popolari alla loro pubblicazione, i romanzi in versi di Scott esercitarono un'influenza trascurabile sulla letteratura inglese. Pur rivelando doti narrative notevoli, Scott non fu altrettanto abile nell'approfondimento psicologico e nell'intensit\u00e0 poetica: lacune, queste, che erano compensate da una fervida immaginazione e da un'inesauribile fantasia, che erano in grado di dare vita a descrizioni particolarmente efficaci. Per l'analisi del suo stile poetico si veda il commento di Ernest de S\u00e9lincourt:\nRilevando che il romanzo in versi non era in grado di esprimere appieno le sue potenzialit\u00e0, Scott si rivolse allora al genere del romanzo storico, per il quale scopr\u00ec di avere una vera e propria vocazione. Gi\u00e0 altri scrittori, in precedenza, avevano composto romanzi che, seppure anticipando per certi versi il modello scottiano, non disponevano di altrettanta verosimiglianza o di uno sfondo storico ben definito, come nel caso di \"The Castle of Otranto\" o \"The Mysteries of Udolfo\". Scott, al contrario, era in grado di produrre opere in cui la vicenda narrata, pur contenendo elementi d'invenzione, era ambientata nel passato, in un'epoca ben definita e facilmente riconoscibile, della quale venivano ricostruite con fedelt\u00e0 la vita e le consuetudini. Nelle sue opere egli aveva saputo miscelare abilmente invenzione e storia, fondando la vicenda narrata non sugli avvenimenti storici, bens\u00ec sugli interessi e sulle passioni pubbliche pi\u00f9 che su quelle private (grandi personalit\u00e0 come Giacomo I e Luigi XI, Elisabetta e Maria regina di Scozia, Claverhouse e Montrose costituiscono solo lo sfondo dei suoi racconti).\nFortuna critica.\nMalgrado continuasse a godere di una grande popolarit\u00e0 sia in patria che all'estero, la produzione letteraria di Scott sub\u00ec dure critiche da parte degli scrittori della fine dell'Ottocento che, essendo traghettati dalla temperie romantica a quella realista, lo consideravano uno scrittore per l'infanzia. Queste ostilit\u00e0 crebbero ancor di pi\u00f9 poi nel Novecento: a titolo di esempio, nei suoi \"Aspetti del romanzo\", E. M. Forster critic\u00f2 aspramente lo stile di Scott, a suo giudizio maldestro e abborracciato, ridicolizzando le trame dei suoi romanzi (che giudic\u00f2 essere troppo povere) e insistendo sulla piattezza dei suoi personaggi.\nMalgrado ci\u00f2, Scott continu\u00f2 ad essere riconosciuto come l'ideatore del moderno romanzo storico, con il quale esercit\u00f2 un'influenza pi\u00f9 che significativa sia in patria tutta che in Europa: tra i pi\u00f9 sensibili alla sua produzione letteraria fu lo stesso Alessandro Manzoni, che dalla lettura di \"Ivanhoe\" fu indotto a scrivere un romanzo storico sulla societ\u00e0 milanese del Seicento, a suo giudizio caratterizzata da \u00abpassioni, anarchia, disordine, follia, ridicolaggini\u00bb.\nPassando al XX secolo, il culto di Scott si ravviv\u00f2 solo a partire dagli anni 1960, con la ricezione delle prime istanze postmoderniste. Fu proprio in questo periodo, infatti, che Scott fu oggetto di una grande riscoperta da parte della scena letteraria mondiale, e che fu decretato definitivamente quale uno dei massimi romanzieri scozzesi, in virt\u00f9 del suo contributo alla letteratura con l'ideazione del moderno romanzo storico.\nWalter Scott \u00e8 uno dei tanti scrittori cui viene attribuito il celebre \"Canadian Boat-Song\"."}
{"id": "54124", "revid": "124702557", "url": "https://it.wikipedia.org/wiki?curid=54124", "title": "Durezza dell'acqua", "text": "Per durezza dell'acqua si intende un valore che esprime il contenuto totale di ioni di calcio e magnesio, dovuti alla presenza di sali solubili nell'acqua, e di eventuali metalli pesanti presenti nell'acqua. Generalmente con questo termine si intende riferirsi alla durezza totale; la durezza totale \u00e8 somma della durezza permanente, che esprime la quantit\u00e0 di cationi rimasti in soluzione dopo ebollizione prolungata, e della durezza temporanea, che per differenza tra le precedenti durezze, esprime sostanzialmente il quantitativo di idrogenocarbonati (o bicarbonati) presenti nell'acqua prima dell'ebollizione.\nI \"sali della durezza\" sono solitamente presenti nell'acqua come solfati, cloruri, nitrati, carbonati o idrogenocarbonati, generalmente solubili, che per riscaldamento o per evaporazione precipitano formando incrostazioni di calcare o di altro genere.\nUn'acqua dura influisce negativamente sui processi di lavaggio: infatti le molecole che costituiscono il detergente si combinano con gli ioni calcio formando composti insolubili che, oltre a far aumentare il quantitativo di detergente necessario, si depositano nelle fibre dei tessuti facendole infeltrire. Inoltre la presenza di sostanze incrostanti \u00e8 dannosa per gli impianti industriali, sia per la loro azione corrosiva, sia per le incrostazioni che formano. Per questo sono spesso utilizzate tecniche di addolcimento, ovvero di rimozione dei sali di calcio e magnesio.\nLa durezza di un'acqua pu\u00f2 venire abbassata facendola passare attraverso un addolcitore manuale o automatico su una resina a scambio ionico, che consiste di un polimero recante ioni sodio (Na+) che vengono scambiati al passaggio con gli ioni calcio e magnesio dell'acqua. Gli ioni calcio e magnesio sono trattenuti dalla resina che viene poi successivamente rigenerata per trattamento con acqua salata (NaCl) concentrata (salamoia).\nUnit\u00e0 di misura.\nIl Sistema internazionale raccomanda per la durezza dell'acqua l'uso delle moli per metro cubo (mol/m\u00b3), ovvero il contenuto degli ioni alcalino terrosi.\nIn Italia per\u00f2 la durezza dell'acqua viene generalmente espressa in \"gradi francesi\" (\u00b0f o \u00b0fH, raramente \u00b0HF, da non confondere con \u00b0F, che sono i gradi Fahrenheit), dove un grado rappresenta 10\u00a0mg di carbonato di calcio (CaCO3) per litro di acqua \nIn genere, le acque vengono classificate in base alla loro durezza come segue:\nAltre unit\u00e0 di misura della durezza sono i \"gradi tedeschi\" (\u00b0dH, da \"Grad deutsche H\u00e4rte\", oppure \u00b0GH, da \"Gesamth\u00e4rte\") molto usati dagli acquariofili con 1\u00b0\u00a0dH = quantit\u00e0 di sali equivalenti a 10\u00a0mg/l di ossido di calcio CaO (1\u00a0\u00b0dH\u00a0=\u00a01,79\u00a0\u00b0f), i \"gradi inglesi\" (o di Clark) \u00b0e (oppure e, \u00b0Clark o, raramente, \u00b0eH) dove 1\u00a0\u00b0e\u00a0=\u00a01\u00a0g di carbonato di calcio in 70 litri di acqua (1\u00a0\u00b0e\u00a0=\u00a01,43\u00a0\u00b0F), i \"gradi americani\" (\u00b0TH, da \"total hardness\", oppure \u00b0aH) dove 1\u00a0\u00b0TH\u00a0=\u00a017,1\u00a0mg/l di carbonato di calcio (1\u00a0\u00b0TH\u00a0=\u00a01,71\u00a0\u00b0f), i \"gradi russi\" (\u00b0rH, dal 2014 definiti da uno standard GOST come \u00b0\u0416), i \"meq/l\" e le \"ppm\" di carbonato o ossido di calcio. Alternativamente \u00e8 possibile esprimere il risultato come millimoli di carbonato di calcio per litro di acqua, ad esempio: a 1,2\u00a0mmol/l corrispondono 12\u00a0\u00b0f. Il \"grains\" \u00e8 un'unit\u00e0 di misura corrispondente a 64,8\u00a0mg di carbonato di calcio. Attualmente si usa anche il grado MEC, che corrisponde a 1\u00a0g di CaCO3 in 100 litri ed \u00e8 perci\u00f2 uguale al grado francese.\nIndici di Langelier e di Ryznar.\nDal punto di vista tecnico-pratico, soprattutto in ambito impiantistico, si ricorre spesso all'uso di appositi indici utilizzati per valutare le propriet\u00e0 dell'acqua nelle condizioni operative d'uso.\nL\"indice di Langelier\" (\"IL\") \u00e8 un valore che definisce la tendenza del carbonato di calcio a precipitare. Il calcolo di questo indice si basa sulla determinazione del pH a cui l'acqua \u00e8 saturata in carbonato di calcio (pHs); applicando la formula Il = pH - pHs \u00e8 possibile ricavare l'indice di Langelier. Se IL \u00e8 positivo, l'acqua \u00e8 sovrassatura di carbonato di calcio e si ha un'elevata tendenza alla formazione di incrostazioni; se IL risulta negativo l'acqua sar\u00e0 aggressiva; mentre se IL = 0 l'acqua \u00e8 in equilibrio.\nL\"indice di Ryznar\" (\"IR\"), ricavato in modo simile all'indice di Langelier, \u00e8 per certi versi un indice complementare al precedente e consente di ricavare informazioni pi\u00f9 approfondite. Esso assume sempre valore positivo e permette di classificare le acque in incrostanti o aggressive in base a una scala di valori crescenti di IR.\nDefinizione di durezza.\nCome scritto in precedenza si definisce durezza di un'acqua il contenuto di sali di calcio e di magnesio, distinguendoli dagli altri sali in quanto la loro presenza in quantit\u00e0 eccessiva determina notevoli inconvenienti. Infatti per riscaldamento le acque dure danno luogo a intorbidamenti, con conseguente formazione di incrostazioni, particolarmente dannose negli impianti sia domestici sia industriali. Una durezza troppo bassa esalta il potere solvente dell'acqua stessa, che pu\u00f2 cos\u00ec portare in soluzione metalli pesanti. La durezza si pu\u00f2 distinguere in temporanea, permanente e totale.\nDurezza temporanea.\nIl termine \"durezza temporanea\", legato alla presenza di idrogenocarbonati, \u00e8 spiegato dall'instaurarsi dei seguenti equilibri chimici:\nA temperature maggiori di tale equilibrio \u00e8 spostato verso destra, per cui si considera come \"temporaneo\" il contributo degli idrogenocarbonati alla durezza totale, visto che a seguito dell'ebollizione questo contributo svanisce per la formazione di un precipitato solido di carbonati di calcio e magnesio.\nSi ottiene sperimentalmente sottraendo alla durezza totale la durezza permanente.\nDurezza permanente (Residuo fisso).\n\u00c8 la durezza che persiste dopo l'ebollizione dell'acqua e l'essiccamento in stufa a 180 \u00b0C fino a peso costante. \u00c8 dovuta soprattutto alla presenza di cloruri, solfati e nitrati di calcio e magnesio. Generalmente gli ioni bicarbonato, in seguito a riscaldamento, perdono un atomo di idrogeno trasformandosi in ioni carbonato che si vanno a sommare a quelli gi\u00e0 presenti nell'acqua.\nDurezza totale.\n\u00c8 data dalla somma della durezza temporanea e di quella permanente.\nDeterminazione della durezza.\nMetodo complessometrico.\nLa durezza viene misurata in modo preciso titolando il campione di acqua con una soluzione di acido etilendiamminotetraacetico (EDTA) a concentrazione esattamente nota in presenza di nero eriocromo T (NET), un indicatore che forma un complesso di colore rosa con gli ioni di calcio e magnesio.\nAll'interno di un intervallo di valori di pH ben definito, l'EDTA forma con gli ioni calcio e magnesio un complesso molto stabile, pi\u00f9 stabile di quello con il nero eriocromo T. Il pH viene portato al valore ottimale di 10 unit\u00e0 per aggiunta di una soluzione tampone a base di ammoniaca e si inizia ad aggiungere EDTA al campione. Quando tutti gli ioni di calcio e magnesio risultano complessati dall'EDTA, il nero eriocromo T vira da rosa a blu scuro. Titolando 100 ml di campione d'acqua utilizzando una soluzione 0,01 M di sale bisodico di EDTA \u00e8 possibile ricavare direttamente la durezza in gradi \u00b0F, sapendo che ogni ml di titolante utilizzato corrisponde a 1\u00a0\u00b0F.\nLo schema delle reazioni \u00e8 il seguente\nlo ione magnesio (Mg2+) si comporta allo stesso modo.\nDopo ebollizione si verifica la trasformazione degli idrogenocarbonati\ne titolando adesso si ricaver\u00e0 la durezza permanente.\n\u00c8 possibile discriminare la durezza calcica dalla durezza magnesiaca precipitando il magnesio a pH\u00a0&gt;\u00a012 e procedendo alla normale titolazione usando come indicatore la muresside. Sottraendo dalla durezza totale la durezza calcica, si ottiene la durezza magnesiaca.\nMetodo idrotimetrico o di Boutron-Boudet.\nQuesto metodo rappresenta una prova rapida, caratterizzata da modesta precisione rispetto al metodo complessometrico. \u00c8 una prova che si basa sulla capacit\u00e0 degli ioni Ca2+ e Mg2+ di formare composti poco solubili con saponi alcalini (sali di sodio o di potassio di acidi grassi) tramite, ad esempio, la reazione\nSe a un dato volume d'acqua si aggiunge, goccia a goccia, una soluzione di sapone alcalino a titolo noto, e sotto agitazione, quando tutti gli ioni Ca+2 e Mg+2 sono precipitati come saponi insolubili si ottiene la formazione di schiuma. Per questa determinazione si usa una \"bottiglia idrotimetrica\" opportunamente tarata e una buretta graduata direttamente in gradi francesi. La prova viene dapprima eseguita per determinare la durezza totale, quindi su un identico volume d'acqua portata a ebollizione, filtrata e riportata a volume con acqua distillata, per determinare la durezza permanente. La durezza temporanea si ottiene per differenza.\nConsiderazioni mediche.\nLa durezza dell'acqua, contrariamente a quanto affermato da una leggenda metropolitana, non ha alcun ruolo nell'eziopatogenesi della calcolosi urinaria. Bere acqua dura, grazie all'elevato contenuto di calcio e magnesio, diminuirebbe la probabilit\u00e0 d'infarto dell'1% per ogni grado in pi\u00f9 di durezza.\nIl DL 31/2001 raccomanda per gli acquedotti valori di durezza compresi tra i 15-50\u00a0\u00b0f.\nAl diverso grado di durezza corrisponde un diverso sapore dell'acqua. In relazione poi alla particolare composizione salina dell'acqua si pu\u00f2 avere un maggiore effetto diuretico, oppure altre propriet\u00e0 pi\u00f9 specifiche: propriet\u00e0 digestive delle acque bicarbonatiche, lassative in quelle magnesiache, ecc.."}
{"id": "54126", "revid": "123764961", "url": "https://it.wikipedia.org/wiki?curid=54126", "title": "Criptozoologia", "text": "La criptozoologia \u00e8 lo studio degli animali la cui esistenza \u00e8 ipotizzata su basi indiziarie. Le ipotesi possono riguardare animali non conosciuti dalla scienza oppure l'esistenza attuale di animali gi\u00e0 descritti, ma ritenuti estinti o la presenza di specie conosciute in un'area distante dai luoghi dove sono attestate.\nIl termine \u00e8 un composto , e di \"zoologia\", e significa quindi \u00abstudio degli animali nascosti\u00bb. Per rimpiazzare l'uso popolare del termine \u00abmostro\u00bb, negli ambienti criptozoologici si usa talora il termine criptidi (in inglese \"cryptids\"), proposto nel 1983 da John Wall.\nUna figura di spicco nella storia della criptozoologia \u00e8 lo zoologo franco-belga Bernard Heuvelmans, definito il \"padre della criptozoologia\", anche se esistono testi sugli \"animali nascosti\" anche precedenti alle sue opere.\nStoria.\nLa nascita della ricerca di specie animali, la cui presenza non \u00e8 scientificamente dimostrata, viene ricondotta al libro \"Sulle piste delle bestie ignote\", che venne scritto dallo zoologo Bernard Heuvelmans e dal suo collega Ivan Terence Sanderson, mentre il termine criptozoologia venne introdotto nel 1959 da Lucien Blancou, anch'egli impegnato nella ricerca dei cosiddetti criptidi. La Societ\u00e0 Internazionale di Criptozoologia, fondata nel 1982 durante una conferenza al Smithsonian Institution, venne chiusa nel 1998 per problemi finanziari.\nStatus della disciplina.\nLa criptozoologia \u00e8 una disciplina discussa e viene spesso (ma non necessariamente) considerata una pseudoscienza, criticandone l'eccessivo affidarsi all'aneddotica. Sul fatto che esistano certamente numerose specie ancora sconosciute alla scienza, invece, non c'\u00e8 alcun disaccordo tra gli zoologi e le continue scoperte di nuove specie lo confermano.\nAmbito di ricerca.\nTra le specie di cui non \u00e8 mai stata provata l'esistenza si possono citare lo \"Yeti\" o il \"Sasquatch\".\nAltri criptidi molto conosciuti sono il Chupacabra, il Mokele mbembe, il Mostro di Loch Ness, la Bestia del G\u00e9vaudan, lo Yowie e il Ninki Nanka, ma le schiere di creature \"nascoste\" sono molto ampie, e includono animali meno noti quali lo Iemisch o il Buru.\nAlcune specie tra quelle considerate dalla criptozoologia negli ultimi anni sono diventate note alla scienza come il Calamaro gigante.\nAlcune specie studiate dalla criptozoologia.\nOminidi.\nTra le forme zoologiche di cui si occupa la criptozoologia, non mancano gli ominidi.\nNel 2003 la scoperta dei resti fossili dell'uomo di Flores, in una caverna sull'omonima isola indonesiana, \u00e8 stata citata dal paleontologo Henry Gee come possibile evidenza che altri ominidi come il leggendario Orang pendek (piccolo uomo di Sumatra) possano esistere ed essere scoperti come forme viventi o resti fossili, nelle foreste delle isole indonesiane.\nIn queste isole esistono molte leggende locali legate all'esistenza di ominidi. In particolare sull'isola di Flores tradizioni locali parlano di un piccolo popolo di uomini chiamati \"Ebu Gogo\" dagli indigeni, alti circa un metro, pelosi, viventi al tempo dell'arrivo dei primi coloni olandesi e sopravvissuti fino ad un secolo fa. Questi piccoli uomini sarebbero vissuti in alcune caverne dell'isola, vicino alle pendici del vulcano Ebu Lobo, ed avrebbero avuto l'abitudine di razziare i campi coltivati, provocando infine la reazione della popolazione locale di lingua Nage, che avrebbe riunito gli Ebu Gogo offrendo loro fibre di palma da usare per costruire indumenti, e quindi appiccato il fuoco bruciandoli vivi in una caverna; solo una coppia adulta sarebbe riuscita a sfuggire al rogo fuggendo nel cuore della foresta."}
{"id": "54132", "revid": "486946", "url": "https://it.wikipedia.org/wiki?curid=54132", "title": "Al Khwarizmi", "text": ""}
{"id": "54134", "revid": "963244", "url": "https://it.wikipedia.org/wiki?curid=54134", "title": "Manno (nome)", "text": "Origine e diffusione.\n\u00c8 un ipocoristico di altri nomi che terminano in \"-manno\", come Alamanno, Carlomanno, Normanno ed Ermanno; era usato gi\u00e0 in epoca medievale, sempre come abbreviativo di nomi germanici contenenti l'elemento \"man\" (\"uomo\"), come quelli gi\u00e0 citati; il significato viene interpretato, a volte, come \"uomo forte\". Per modalit\u00e0 di origine e significato \u00e8 analogo al nome di origine greca Andrea. \nIl nome \u00e8 portato da Manno, un personaggio della mitologia germanica che, secondo Tacito, \u00e8 figlio di Tuisto, la dea madre, e progenitore delle tre trib\u00f9 germaniche: Ingaevones, Herminones e Istaevones. \u00c8 maggiormente diffuso in Umbria, dove si venera un beato monaco di questo nome. Va notato che \"Mendel\", un ipocoristico yiddish usato per il nome Menahem, era forse in origine un diminutivo di Manno.\nOnomastico.\nL'onomastico viene festeggiato il 30 luglio in ricordo del beato Manno (o Mannes) Guzm\u00e1n, monaco vissuto in Umbria tra il XI e il XII secolo, fratello di san Domenico."}
{"id": "54136", "revid": "1745361", "url": "https://it.wikipedia.org/wiki?curid=54136", "title": "Psiche (disambigua)", "text": ""}
{"id": "54138", "revid": "105911", "url": "https://it.wikipedia.org/wiki?curid=54138", "title": "Erone di Alessandria", "text": "La sua collocazione cronologica non \u00e8 sicura e oscilla fra il I secolo e il III secolo.\nBiografia.\nLe notizie sulla vita di Erone sono scarsissime: il secolo in cui visse \u00e8 stato individuato datando al 13 marzo del 62 d.C. un'eclissi di Luna da lui osservata. Matematico e meccanico, ricopr\u00ec la carica di insegnante di materie tecniche nel prestigioso Museo di Alessandria. Attento lettore dei testi di Ctesibio e Filone, Erone studi\u00f2 accuratamente anche le opere di Euclide e Archimede, traendone notevole frutto. Autore di numerosi trattati, Erone affermer\u00e0 con vigore la necessit\u00e0 di una preparazione completa, fatta di teoria e pratica. Nelle opere di matematica e geometria (\"Definitiones, Geometria, Geodaesia, Stereometrica, Mensurae, Metrica\"), Erone propone brillanti sistemi per risolvere problemi di misurazione, illustra l'invenzione di un metodo per approssimare le radici cubiche e quadrate di numeri che non sono quadrati o cubi perfetti e individua, inoltre, la formula (nota appunto come formula di Erone) per determinare l'area di un triangolo in funzione dei suoi lati. Di particolare spessore sono anche le ricerche di ottica, giunteci attraverso una versione latina della \"Catottrica\", in cui Erone giunge a definire correttamente le leggi della riflessione. Nel trattato sulla \"Diottra\" Erone propone l'impiego di una specie di teodolite, da lui inventato; vi \u00e8, inoltre, un capitolo sull'astronomia nel quale fornisce il metodo per calcolare la distanza tra due citt\u00e0, Roma e Alessandria, basandosi sulle diverse ore locali in cui \u00e8 stata osservata un'eclissi lunare.\nErone scrisse anche trattati su specifiche discipline. La \"Pneumatica\", oggi considerata opera di grande spessore, si apre con un'introduzione teorica seguita dalla descrizione di numerosi dispositivi azionati dalla pressione dell'acqua, del vapore, dell'aria compressa. In quest'opera lo studioso alessandrino palesa le sue capacit\u00e0 di inventore, delineando dispositivi quali l'eolipila e la fontana detta di Erone. L'eolipila, o sfera di Eolo mostra come l'energia termica pu\u00f2 essere trasformata in energia meccanica sfruttando la pressione derivante dal riscaldamento di acqua all'interno di una sfera metallica.\nErone ha lasciato anche un trattato sulla costruzione delle macchine da guerra. Nella sua opera \"Sugli automi\" illustra teatrini automatici dotati di moto autonomo, rettilineo o circolare, per tutta la durata dello spettacolo.\nIl capolavoro di Erone \u00e8 per\u00f2 il trattato di \"Meccanica\", pervenutoci solo in traduzione araba. In questo testo lo scienziato alessandrino, per primo, porta a sistemazione definitiva l'aspetto teorico e pratico della meccanica, riconducendola alle cinque macchine semplici - leva, argano, carrucola, vite e cuneo - il funzionamento delle quali dipende dal principio della leva. Sopravvivono, inoltre, frammenti dei contributi di Erone su \"Gli orologi ad acqua\", e dei \"Commentari sugli Elementi di Euclide\".\nInvenzioni.\nAl suo ingegno si devono l'invenzione della dioptra, dell'odometro, del paranco a fune e della gru a bandiera. Formul\u00f2 le \"leggi della riflessione\" e la formula che esprime l'area di un triangolo (\"A\") in funzione dei suoi lati (\"a\", \"b\" e \"c\") e del semiperimetro \"p\".\nformula_1\nFu inoltre autore di diversi scritti di geometria, fra i quali \"Le misure\", in tre libri, ed il \"Commento agli Elementi di Euclide\" e due libri di \"Pneumatica\", in cui si descrivono numerose applicazioni della pressione. Tra queste, una in particolare, la Macchina di Erone, che serviva ad aprire e chiudere automaticamente le porte di un tempio (una versione tardo ellenistica delle moderne porte automatiche).\nFu sempre Erone ad inventare il tasto per strumenti a corda: egli sostitu\u00ec il pizzicato con la percussione di una corda musicale, controllata da un tasto che solleva un martelletto da una posizione di riposo in basso verso l'alto a colpire la corda.\nOpere scritte.\nLe opere attribuite ad Erone possono dividersi in tre gruppi principali: uno sui trattati matematici ingegneristici, uno sulla meccanica in generale e uno sui dispositivi concreti.\nPer quanto riguarda i trattati matematici sono presenti:\nAppartengono al secondo gruppo:\nIl terzo e ultimo gruppo comprende:\nLavori che sono stati attribuiti ad Erone in passato, ma che oggi vengono considerati di altri autori:\nLe opere di Erone pervenute sono state tramandate da manoscritti arabi."}
{"id": "54141", "revid": "125378085", "url": "https://it.wikipedia.org/wiki?curid=54141", "title": "Federazione universitaria cattolica italiana", "text": "La Federazione Universitaria Cattolica Italiana, nota soprattutto con l'acronimo F.U.C.I., \u00e8 una federazione di gruppi di studentesse e studenti universitari cattolici. \n\u00c8 stata uno dei capisaldi della formazione degli intellettuali cattolici italiani del XX secolo, e fu anche l'unica associazione cattolica riconosciuta nelle universit\u00e0 durante il ventennio fascista, nella quale si form\u00f2 buona parte della futura classe dirigente della \"Democrazia Cristiana\". Ancora oggi \u00e8 attiva nella formazione alla politica e alla responsabilit\u00e0 civile ed ecclesiale delle coscienze degli studenti universitari.\nStoria.\nFondazione.\nLa FUCI nacque nel 1896 a Fiesole sull'onda di una nuova enfasi alla partecipazione sociale dei cattolici alla societ\u00e0 civile e alla politica, che culmin\u00f2 con la fine del \"non expedit\" di l\u00ec a pochi anni.\nAlla fine dell'Ottocento i pochi circoli universitari cattolici vivevano con difficolt\u00e0 la propria esperienza negli atenei italiani. Da pi\u00f9 parti si avvertiva la necessit\u00e0 di un'opposizione tenace al laicismo, all'anticlericalismo imperante e al positivismo che impregnavano la vita delle universit\u00e0 e l'orientamento della quasi totalit\u00e0 degli studi accademici. Urgeva costituire una presenza giovane e nuova, culturalmente impegnata ed in grado di conciliare la fede e lo studio all'interno del laicato cattolico, intransigente ed immobile in un tempo tormentato.\nGi\u00e0 il \u00abCircolo di san Sebastiano\u00bb, fondato a Roma l'8 dicembre 1889, aveva sperimentato un possibile coordinamento delle associazioni cattoliche nelle diverse sedi universitarie con la pubblicazione del periodico \"La Vita Nova\" di Romolo Murri, rivista di cultura universitaria e studi sociali. Fu proprio sulle pagine di tale rivista che venne formulata l'ipotesi di un congresso universitario cattolico, idea accolta dalla gerarchia ecclesiastica con vivi entusiasmi mescolati a profondi malumori. \u201cRicostruire le scienze e la vita sociale, rifare la citt\u00e0 umana, ma dietro le norme della fede ispiratrice e con i vincoli della operosa carit\u00e0 cristiana\u201d: questo doveva essere il cuore del programma della costituenda \u201cFederazione cattolica universitaria\u201d.\nL'idea di creare una federazione dei cattolici universitari italiani sorse nel 1894, in occasione della fondazione del circolo universitario di Roma. Due anni dopo, al XIV Congresso dei cattolici italiani, organizzato \ndall'Opera dei Congressi a Fiesole (1-4 settembre 1896), venne fondata ufficialmente la \u00abFederazione universitaria cattolica italiana\u00bb (FUCI), che subito assumeva \"La Vita Nova\" a suo organo di stampa. In poco tempo nacquero circoli aderenti alla Federazione nei pi\u00f9 importanti atenei d'Italia.\nPrimi anni.\nI primi anni di vita della FUCI furono segnati da un latente contrasto tra quanti auspicavano un pi\u00f9 incisivo intervento nella realt\u00e0 culturale, civile, sociale e politica italiana ed un impegno esclusivamente religioso. Dal 1906 inizi\u00f2 la pubblicazione della nuova rivista \"Studium\" destinata ad interpretare, con sensibilit\u00e0 e coerenza, le correnti intellettuali e culturali del movimento cattolico italiano e ad alimentare per decenni il dibattito in seno alla cultura cattolica.\nBen presto la federazione assunse una posizione di netta autonomia rispetto al resto del movimento cattolico, pur mantenendo un'assoluta fedelt\u00e0 alla Chiesa anche grazie presenza degli assistenti ecclesiastici, il primo dei quali fu Gian Domenico Pini (dal 1907 al 1923). Fu anzitutto lui, ad esempio, ad evitare lo scioglimento della Federazione nel 1911 quando le frange pi\u00f9 progressiste si spinsero a decantare con patriottismo i valori del risorgimento e della patria in un tempo in cui il Papa era ancora \u201cprigioniero in Vaticano\u201d. Il nazionalismo poi, nonostante il vivo dibattito nei congressi alla vigilia della Grande Guerra sulla sua inconciliabilit\u00e0 con i valori cristiani, contagi\u00f2 in parte anche la FUCI, coinvolta nella disputa tra neutralisti ed interventisti.\nTra le due guerre.\nLa FUCI visse il travagliato primo dopoguerra con viva attenzione ai problemi sociali e alla realt\u00e0 del mondo universitario, ma sul piano politico, nonostante un tiepido avvicinamento all'esperienza del Partito Popolare di Luigi Sturzo, manifest\u00f2 estrema prudenza e distanza dalla vicende che stavano portando alla fine dello stato liberale e all'avvento del fascismo. Eppure proprio questa posizione defilata permise alla Federazione non solo di continuare a far sentire la sua presenza nella vita universitaria e culturale, ma anche di rappresentare ben presto l'unica alternativa rimasta ai Gruppi universitari fascisti (GUF).\nLa FUCI sviluppa sin da quegli anni una forte apertura internazionale che la porta dal 1921 ad essere tra i promotori del Movimento internazionale degli universitari cattolici Miec-Pax Romana, una delle prime esperienze di organizzazione sovranazionale del laicato cattolico.\nCon la nomina nel 1925 di Giovanni Battista Montini, futuro papa Paolo VI, ad assistente ecclesiastico e di Igino Righetti come presidente, cominciava il periodo pi\u00f9 alto e luminoso della storia della Federazione. Furono loro ad indirizzare un infaticabile lavoro di approfondimento teologico e culturale su argomenti filosofici alla luce del pensiero cattolico europeo e del personalismo, artistici, letterari, storici, religiosi e di preparazione professionale, cercando di evitare qualsiasi contaminazione con il fascismo. Furono loro a guidare una FUCI perplessa e disorientata dalla stipula dei Patti Lateranensi del 1929 che soltanto in apparenza e nella propaganda garantivano un clima accogliente e disponibile nei confronti della Chiesa e della religione in Italia. In realt\u00e0 lo scontro diretto non tard\u00f2 ad arrivare tra i fucini e gli universitari fascisti e la FUCI fu ben presto presa di mira dalla repressione del regime. Al Congresso di Macerata volarono pugni e manganellate. La sede della Federazione, in piazza Sant'Agostino a Roma, venne sequestrata e sigillata. Numerosi circoli vennero devastati e nel 1935 i fucini di Padova vennero aggrediti durante una gita a Piove di Sacco. La rivista \"Azione Fucina\", che aveva preso il posto di \"Studium\" nel 1928, fu sospesa.\nNel 1931 la FUCI veniva ridotta ad associazione diocesana sotto controllo dei vescovi senza interrompere il suo intenso cammino di riflessione, anche grazie alla presenza di don Franco Costa e don Emilio Guano, che seppero sostituire l'indimenticabile amicizia e sapienza di Montini.\nIl sangue di molti fucini venne sparso al fronte nella seconda guerra mondiale e nel tragico periodo della Resistenza che lo stesso don Costa sostenne con circolari clandestine di vicinanza e preghiera agli universitari cattolici partecipi alla lotta di liberazione nazionale. La FUCI pi\u00f9 che altre associazioni seppe inoltre scorgere ed indicare nella immane tragedia di quegli anni i segni di un avvenire possibile e rinnovato dove il messaggio del Vangelo e l'impegno serio e concreto di tradurlo nella storia contemporanea da parte dei cattolici avrebbero avuto un ruolo fondamentale.\nIl secondo dopoguerra e il Concilio Vaticano II.\nCos\u00ec avvenne una volta riattivata la vita politica democratica del paese: non soltanto la classe dirigente della Democrazia Cristiana fu formata ed animata da gran parte dei giovani quadri che avevano avuto la loro formazione ed erano stati responsabili nella FUCI (si pensi, tra gli altri, ai presidenti nazionali dei primi anni quaranta Aldo Moro e Giulio Andreotti), ma ben trentacinque parlamentari provenienti dalla FUCI seppero dare un rigoroso e straordinario contributo ai lavori dell'Assemblea Costituente nella scrittura della Carta costituzionale.\nIn quegli anni cruciali per il Paese, la FUCI tenne fede al proprio stile coniugando la vocazione intellettuale e spirituale con l'interesse per la politica, tessendo trame di amicizia con figure come Giuseppe Dossetti e Giuseppe Lazzati. \u00c8 negli anni cinquanta che si consolida la scelta del primato della fede e della formazione di una solida ed esigente vita spirituale ed insieme della mediazione culturale capace di sostenere il dialogo nella vita degli universitari al di l\u00e0 delle differenti appartenenze ideologiche. Sono anche gli anni in cui la FUCI dimostra, nella sua riflessione ecclesiologica, liturgica e teologica di cogliere in profondit\u00e0 molti dei fermenti che il Concilio Vaticano II sapr\u00e0 sviluppare. Le pubblicazioni della FUCI di questi anni rimarcano questa volont\u00e0 di \u201ccomprendere gli uomini\u201d: questa apertura \u00e8 particolarmente evidente nelle pagine di \u00abRicerca\u00bb, la rivista erede diretta di \u00abAzione fucina\u00bb, pubblicata dapprima con cadenza bimensile, poi mensile e infine quindicinale.\nGli intellettuali fucini, che come sappiamo saranno poi molti dei futuri esponenti democristiani delle correnti di sinistra, si spendono continuamente per commentare le novit\u00e0 politiche del mondo nazionale e internazionale, in una perenne ricerca tesa a voler conoscere il mondo esterno. Interessanti sono quindi le considerazioni che vengono fatte dal professore universitario ed ex partigiano Ettore Passerin d'Entr\u00e8ves in un articolo comparso nel 1950, nel quale si spiega come il dibattito interno delle organizzazioni cattoliche fosse poco attento alle questioni trattate dall\u2019universo marxista, e della scarsa conoscenza che si aveva di esso.\nSul fronte dell'impegno nella rappresentanza e nella politica universitaria la FUCI fu particolarmente attiva nello sperimentare un coordinamento delle associazioni cattoliche, la cosiddetta \u201cIntesa Universitaria\u201d e una forte presenza nell'organismo rappresentativo nazionale universitario, l'Unuri.\nContinuando la sua opera di apertura verso pi\u00f9 fronti, all\u2019interno delle prime pagine di \u00abRicerca\u00bb sono spesso presenti le relazioni delle attivit\u00e0 di rappresentanza studentesca, con appassionati resoconti delle azioni politiche svolte anche in comunione con i gruppi universitari del PCI e dell\u2019Unione Goliardica Italiana, per contrastare la riforma dell\u2019Istruzione del 1951, varata dall\u2019allora Ministro dell\u2019Istruzione Gonella, che avrebbe innalzato la contribuzione studentesca. Questi resoconti dipingono una realt\u00e0 universitaria molto attiva, dove le manifestazioni e le occupazioni erano all\u2019ordine del giorno: molti sono gli articoli che trattano degli scontri con gli studenti legati al mondo neofascista dell\u2019MSI, di nuovo spesso unendo le forze con le compagini comuniste universitarie. Molte volte, inoltre, sono narrate le principali attivit\u00e0 universitarie all\u2019interno dei Consigli di Dipartimento e di Facolt\u00e0.\nVa sottolineato all\u2019interno del discorso universitario come molti fucini fossero attivi anche nel movimento goliardico, storicamente di sinistra in quegli anni e in diverse universit\u00e0 la lista di rappresentanza pi\u00f9 votata, contendendosi il podio con l\u2019Intesa. Le ultime pagine di \u00abRicerca\u00bb presentavano talora vignette satiriche, soprattutto in occasione dell\u2019inizio di ogni anno accademico, per \u201cistruire\u201d le giovani matricole su come comportarsi di fronte alle goliardate e come evitare di essere presi troppo di mira dagli studenti pi\u00f9 anziani. Riferimenti alla goliardia sono presenti anche negli inserti che raccontavano i congressi nazionali, dove alle spiegazioni pi\u00f9 serie dell\u2019attivit\u00e0 congressuale si affiancavano anche messaggi scherzosi tra fucini, e racconti di azioni goliardiche avvenuti ai margini dei congressi.\nDopo la fine del fascismo e poi della Seconda guerra mondiale, la FUCI volle da subito rimarcare la sua appartenenza al fronte antifascista e repubblicano. Oltre alle gi\u00e0 citate attivit\u00e0 universitarie in comunione con le giovanili dei partiti e le organizzazioni di sinistra, le pubblicazioni della FUCI non mancano mai di rifiutare il fascismo e il neofascismo, per preferire un\u2019ottica cristiano-sociale, che prendesse anche dalle posizioni marxiste, anzi reclamando una paternit\u00e0 cristiana di molte posizioni umanitarie assunte dal marxismo (vedasi aperture in tempi anche non sospetti nei riguardi del concetto di proletariato e di classe, nella costruzione economica della societ\u00e0, della critica cristiana al capitalismo, dell\u2019internazionalismo). A partire dal 1945 in poi all\u2019interno di Ricerca sono spesso presenti elogi della Resistenza e rifiuto del fascismo, che si inseriscono all\u2019interno di quel nuovo filone di studio e racconto nei riguardi dei protagonisti della Resistenza, della quale molti cattolici presero parte e che si svilupp\u00f2 molto nei primi anni repubblicani.\nLa FUCI fu invece lontana e contraria alle posizioni dell\u2019Azione Cattolica, il pi\u00f9 grande collettore di realt\u00e0 cattoliche (oltre alla FUCI diverse altre organizzazioni studentesche e giovanili, ma anche di lavoratori di vario tipo, o diverse per uomini e donne) e al suo presidente Lugi Gedda Al contrario di Gedda, impegnato dal papa Pio XII stesso a costruire insieme alla DC il pi\u00f9 largo fronte cattolico possibile, la FUCI e i suoi aderenti spesso preferivano un impegno sociale e spirituale pi\u00f9 ridotto, per dare la possibilit\u00e0 a questi giovani universitari di capire chi fossero e quale direzione politica volessero dare al proprio cammino, umano e spirituale. Questo port\u00f2 spesso a battaglie politiche, tra un Gedda che voleva un pi\u00f9 deciso e aperto impegno della FUCI per propagandare la politica della Democrazia Cristiana di De Gasperi, e i presidenti e gli stessi singoli aderenti della FUCI, che al contrario si ritiravano in una riflessione e rifuggivano questo impegno obbligato dall\u2019alto.\nIl Sessantotto.\nSar\u00e0 proprio in questo frangente che incider\u00e0 lo shock profondo della contestazione globale del Sessantotto. In quel periodo turbolento che sembr\u00f2 cambiare il volto della societ\u00e0 e delle universit\u00e0 ed in cui tutto pareva crollare, con lo scioglimento dell'Unuri, e insieme ai valori tradizionali, la vita, l'orientamento e l'identit\u00e0 stessa della Federazione vennero profondamente scosse.\nAll'interno dei gruppi FUCI di Milano (dai quali provengono, tra gli altri il ministro Bassanini, il presidente della Corte Costituzionale Onida e molti politici ed imprenditori di rilevante peso nell'immediata contemporaneit\u00e0) si visse la scissione pi\u00f9 grave all'interno del corpo di Azione Cattolica, quella da cui nacque Comunione e Liberazione nel 1969.\nSar\u00e0 grazie alle grandi figure di Vittorio Bachelet e di mons. Franco Costa che la FUCI seppe riprendersi ed incanalare la sua riflessione nel pi\u00f9 grande alveo della scelta religiosa postconciliare.\nDopo il Sessantotto.\nAttenzione costante ai problemi dell'universit\u00e0, fedelt\u00e0 e radicamento nella chiesa locale, impegno culturale come strumento di presenza per incidere nella realt\u00e0 sociale contemporanea, mai rifiutata ma compresa ed amata in tutta la sua complessit\u00e0 e nelle sue contraddizioni: questi i punti fondamentali con cui la FUCI ha saputo vivere il periodo di vorticoso cambiamento della realt\u00e0 giovanile e del costume del post sessantotto.\nRispetto all'esperienza dei referendum sul divorzio e sull'aborto, che fu lacerante per l'associazionismo cattolico, la sensibilit\u00e0 fucina sottoline\u00f2 in particolare l'importanza della testimonianza personale e la relativit\u00e0 di ogni regolamentazione legislativa, di per s\u00e9 sempre parziale e da non sopravvalutare in una logica di scontro.\nLa FUCI fu protagonista della gestione del cambiamento dell'universit\u00e0 dell'era pre-Berlinguer. All'impegno nell'universit\u00e0 si affianc\u00f2 una critica sempre pi\u00f9 marcata dell'unit\u00e0 dei cattolici in politica, che port\u00f2 alcuni politici, che in giovent\u00f9 avevano avuto ruoli di responsabilit\u00e0 all'interno della Federazione, a dare vita nel 1993 con Ermanno Gorrieri alla compagine dei Cristiano Sociali, cofondatori nel 1998 dei DS e infine confluiti nel Partito Democratico. Tali scelte, in sintonia con altri esponenti del cattolicesimo democratico tra cui lo storico Pietro Scoppola, furono ispirate a quelle di molti esponenti dei movimenti europei ed internazionali federati con la FUCI nel movimento internazionale degli universitari cattolici Pax Romana-Miec che gi\u00e0 operavano in sistemi bipolari e con partiti misti di laici e cattolici nel centrosinistra europeo. Da tali movimenti provenivano, tra gli altri, l'ex presidente della Commissione europea ed esponente socialista francese Jacques Delors, due Primi ministri del Portogallo, Maria de Lourdes Pintasilgo (in carica dal 1979 al 1980, scomparsa nel 2004), Ant\u00f3nio Guterres (in carica dal 1995 al 2002), il costituzionalista spagnolo e coautore della Costituzione del 1978 per il PSOE Gregorio Peces Barba Martinez, l'ex deputato socialista catalano Josep Maria Carbonell, ex-presidente dell'autorit\u00e0 garante delle comunicazioni in Catalogna e professore all'Universit\u00e0 Cattolica Ramon Llul, il teologo e coordinatore dei Cristiani nel Psoe Carlos Garcia De Andoin.\nEsaurito il periodo del centrosinistra e della fase pi\u00f9 attiva della Democrazia Cristiana, la FUCI ha maturato e proposto l'esigenza sempre pi\u00f9 stringente di riforma delle istituzioni del paese in grado di far fronte alla sempre pi\u00f9 ampia e pericolosa frattura fra politica e societ\u00e0 civile. Quest'alta ed elaborata riflessione \u00e8 confluita nel grande contributo che la FUCI, dopo il congresso di Bari del 1989 ha saputo dare, anche a mezzo della promozione del referendum del 1993, per la riforma della legge elettorale in senso maggioritario, che garantisse stabilit\u00e0 di governo in un equilibrio bipolare alla mutata situazione politica.\nCritiche.\nLa FUCI and\u00f2 elaborando nel primo decennio del Novecento un'identit\u00e0 ed una visione della realt\u00e0 all'interno della Chiesa ritenuta \"progressista\" e troppo aperta. Quest'atteggiamento valse l'accusa di modernismo ad alcuni dei suoi aderenti e, nel periodo dei referendum sul divorzio e sull'aborto, di eccessiva tiepidezza negli scontri sui princ\u00ecpi. Per gli aderenti della FUCI si trattava per\u00f2 dell'anticipo dei temi e della mentalit\u00e0 affermata nella dichiarazioni conciliari \"Gaudium et Spes\" e \"Dignitatis Humanae\".\nNel corso della sua storia poi \u00e8 stata alternativamente tacciata di politicizzare i propri aderenti, di propugnare una esagerata democratizzazione degli organi dell'universit\u00e0 e di farsi promotrice di iniziative politiche giudicate da alcuni come controproducenti (ad es. l'appoggio alla campagna per il sistema elettorale maggioritario negli anni novanta).\nA partire dalla fine della Seconda Guerra Mondiale la FUCI \u00e8 sempre stata osteggiata dall\u2019Azione Cattolica sotto la guida di Luigi Gedda, animatore di questo largo fronte, che si rese presto conto che quegli studenti universitari cattolici non volevano seguire le sue imposizioni e quelle del papa Pio XII. Emblematici furono infatti i processi politici ai danni dei presidenti nazionali Carlo Carretto (1952) e Mario Rossi (1954), il successore di Caretto. Entrambi questi presidenti vennero allontanati dalla FUCI, e le dimissioni di Rossi aprirono un vero e proprio \u201ccaso Rossi\u201d, che ebbe tra i sostenitori di questo presidente lo stesso Cardinale Giovanni Montini, futuro papa Paolo VI. Questi vennero allontanati dalla direzione della FUCI per ordine di Gedda, similmente a come accadr\u00e0 poco dopo a Germano Quadrelli, presidente della Giovent\u00f9 di Azione Cattolica (GIAC) di Milano dal 1948 al 1956.\nStruttura organizzativa.\nAlla FUCI aderiscono gruppi di studenti universitari in pressoch\u00e9 tutti i pi\u00f9 rilevanti atenei italiani, nonch\u00e9 in molti atenei minori ed in citt\u00e0 senza sede universitaria. I gruppi, autonomi nella scelta del percorso (diviso in socio-politico, universitario, culturale e teologico-spirituale) da proporre, si suddividono in \"gruppi riconosciuti\", dotati cio\u00e8 di diritto di voto in assemblea federale, e \"gruppi in formazione\", che svolgono almeno un anno di formazione dopo essere stati riconosciuti dall'assemblea regionale FUCI della loro regione ecclesiastica, per essere poi ammessi con diritto di voto in Assemblea Federale tramite delibera del Consiglio Centrale.\nLa struttura della FUCI \u00e8 federativa, ed ogni livello elegge i rappresentanti al livello superiore:\nEsistono quindi tre livelli diversi con i rispettivi incarichi:\nCongressi nazionali.\nI Congressi Nazionali, che la FUCI celebrava con scadenza biennale, e che ora - dopo la decisione presa dal Consiglio Centrale nel giugno 2011 - si celebrano ogni anno, sono stati e continuano ad essere momenti importanti per riflettere sui temi di maggiore attualit\u00e0 e di interesse non soltanto per i giovani fucini, ma anche per il mondo della cultura tutta, per le istituzioni, per la Chiesa. In occasione del Congresso i gruppi della Federazione concentrano la loro riflessione su un tema e contribuiscono alla redazione delle tesi congressuali, che vengono curate dalla Presidenza Nazionale e da un'apposita commissione, che vengono presentate e discusse da alcuni relatori.\nSi presenta qui di seguito un elenco degli ultimi Congressi Nazionali con i relativi temi:\nConvegni.\nInoltre, a sottolineare ancora una volta l'apertura di orizzonti culturali della FUCI, la Federazione periodicamente promuove dei Convegni Nazionali su temi di attualit\u00e0, che hanno visto interessati esperti di settori specifici di ricerca che hanno messo a servizio dei giovani universitari le loro competenze. Da giugno 2011 la dicitura Convegno \u00e8 stata abolita, sostituita da \"Congresso\" con cadenza annuale. Ricordiamo qui gli ultimi Convegni Nazionali della FUCI:\nIn occasione della canonizzazione di Papa Paolo VI la FUCI ha organizzato un Convegno Nazionale a Roma (12-14 ottobre) incentrato sulla figura del papa gi\u00e0 assistente ecclesiastico nazionale della FUCI e del suo rapporto con l'universit\u00e0, gli universitari e la chiesa del suo tempo. Relatori: don Angelo Maffeis, Valerio Onida e mons. Claudio Stercal. \nLe Scuole di Formazione.\nLe Scuole di formazione sono dedicate a temi e testimoni legati al mondo della Chiesa e della politica; da giugno 2011 questo appuntamento nazionale \u00e8 sospeso, sostituito dall'annuale \"Modulo Presidenza\". La prima edizione del \"Modulo Presidenza\" si \u00e8 tenuta nel 2012. Ecco i temi degli ultimi anni delle Scuole di Formazione:\nSettimane teologiche di Camaldoli.\nLa FUCI \u00e8 tuttora legata alla consuetudine delle \"settimane teologiche\" al Monastero di Camaldoli, che, insieme al Congresso in primavera e al Modulo Presidenza in autunno, sono uno degli appuntamenti nazionali fissi nel calendario della Federazione. Le settimane teologiche furono introdotte per gli studenti universitari e i laureati cattolici da Giovanni Battista Montini nel 1934. La comunit\u00e0 monastica di Camaldoli vive nell'antico monastero benedettino sull'appennino del Casentino e nello scorso secolo ha offerto un contributo di fede e di spiritualit\u00e0 alla comunit\u00e0 ecclesiale con il pensiero e l'opera del priore P. Benedetto Calati, alfiere della modernit\u00e0 nella Chiesa cattolica.\nElenco dei temi delle Settimane Teologiche di Camaldoli degli ultimi anni.\nElenco dei Condirettori di \u00abAzione Fucina\u00bb e di \u00abRicerca\u00bb.\n\"Dal 1946 non viene pi\u00f9 pubblicata \u00abAzione Fucina\u00bb, ma \u00abRicerca. Nuova serie di Azione Fucina\u00bb\"\nLa Fondazione FUCI.\nLa Fondazione Fuci nasce nel 1995 nell'imminenza del Centenario della Federazione, promossa dalla presidenza nazionale della FUCI, con lo scopo di \u201cessere strumento privilegiato per la realizzazione delle finalit\u00e0 culturali, formative ed apostoliche della Fuci\u201d (art. 2 dello Statuto).\nAttualmente l'impegno della Fondazione si concretizza principalmente nel sostegno alle attivit\u00e0 della FUCI e nella conservazione e cura dell'archivio storico. La fondazione inoltre si propone di promuovere e sostenere attivit\u00e0 di studio e ricerca, di erogare assegni di premio, borse di studio e di ricerca, di organizzare convegni e altre attivit\u00e0 di carattere culturale. Infine, la Fondazione vuole proporsi come punto di riferimento fra il passato e il presente della FUCI.\nL'organo principale della fondazione, il consiglio di amministrazione, \u00e8 composto da 13 membri, cos\u00ec designati: 4 membri di diritto (i due presidenti e il tesoriere della FUCI con il presidente dell'Azione Cattolica Italiana), 4 membri designati dalla presidenza nazionale della FUCI, 4 membri designati dal consiglio centrale della FUCI su proposta della presidenza nazionale e da 1 membro designato dalla presidenza nazionale del Movimento ecclesiale di impegno culturale (MEIC).\nAttualmente \u00e8 presidente della Fondazione FUCI Michele Nicoletti, il segretario generale \u00e8 Roberto Pertile e il tesoriere Claudio Cortellese. \nPersonalit\u00e0 significative.\nPossono citarsi alcuni dei nomi pi\u00f9 famosi di quella parte significativa del ceto intellettuale, politico ed ecclesiale italiano che ha avuto nella FUCI la propria formazione spirituale e culturale:\nLuigi Accattoli, Giorgio Armillei, Teresa Bartolomei, Franco Bassanini, Giovanni Benzoni, Giovanni Bianco, Alberto Bobbio, Vittore Branca, Stefano Brogi, Vincenzo Cappelletti, Francesco Paolo Casavola, Giorgio Campanini, Sandro M.Campanini, Stefano Ceccanti, Ezio Rosini, Ennio Rosini, Giuseppe Croce, Marco Demarie, Luca Diotallevi, Leopoldo Elia, Nuccio Fava, Francesco Luigi Ferrari, Piergiorgio Frassati, Pietro Giordano, Paolo Giuntella, Giovanni Guzzetta, Marco Ivaldo, Sandro Magister, Alberto Marvelli, Carlo Alfredo Moro, Michele Nicoletti, Fabrizio Onida, Valerio Onida, Enrico Peyretti, Igino Righetti, Marco Rizzi, Luca Rolandi, Gianluca Salvatori, Salvatore Vassallo, Teresio Olivelli, Marco Garzonio.\nGiulio Andreotti, Franco Bassanini, Gerardo Bianco, Emilio Colombo, Francesco Cossiga, Amintore Fanfani, Guido Gonella, Giorgio La Pira, Vito Lattanzio, Raniero La Valle, Giovanni Leone, Giuseppe Lumia, Franco Marini, Angelo Mauri, Aldo Moro, Adriano Ossicini, Giuseppe Pisanu, Irene Pivetti, Romano Prodi, Franco Rodano, Claudio Scajola, Oscar Luigi Scalfaro, Giuseppe Spataro, Paolo Emilio Taviani, Giorgio Tonini, Benigno Zaccagnini, Laura Rozza.\nCard. Angelo Bagnasco, Card. Angelo Scola, Card. Achille Silvestrini, Card. Ersilio Tonini, Card. Agostino Vallini, Mons. Luigi Bettazzi, Mons. Leonardo Bonanno, Mons. Lorenzo Chiarinelli, Mons. Franco Costa, Mons. Emilio Guano, Mons. Francesco Milito, don Romolo Murri, Mons. Mario Russotto, Mons. Antonio Staglian\u00f2, Mons. Antonio Zama, P. Gabriele Amorth, P. Enzo Bianchi, P. Enrico di Rovasenda."}
{"id": "54142", "revid": "123177093", "url": "https://it.wikipedia.org/wiki?curid=54142", "title": "Genitivo", "text": "Il genitivo \u00e8 un caso della declinazione di diverse lingue indoeuropee, antiche e moderne. Esso viene normalmente usato per esprimere una specificazione, pi\u00f9 precisamente un possesso: ad esempio, nella frase \"il libro \"di Luigi\" \u00e8 colorato\", la parte in corsivo verrebbe espressa con il genitivo.\nCome anche gli altri casi, esso spesso non \u00e8 utilizzato da solo (per esprimere possesso), ma anche in correlazione a determinate preposizioni per esprimere i vari complementi. Sono degli esempi il tedesco \"W\u00e4hrend \"des ersten Weltkrieges\"\" (durante la Prima guerra mondiale, preposizione \"w\u00e4hrend\") e il russo \"\u041d\u0435\u043a\u043e\u0442\u043e\u0440\u044b\u0435 \"\u0438\u0437 \u043d\u0438\u0445\"\" (Alcuni di loro, complemento partitivo introdotto dalla preposizione \"\u0438\u0437\"), o \"\u0414\u043e \u041c\u043e\u0441\u043a\u0432\u044b\" (Fino a Mosca, complemento di moto a luogo introdotto da \"\u0414\u043e\")."}
{"id": "54146", "revid": "486946", "url": "https://it.wikipedia.org/wiki?curid=54146", "title": "FUCI", "text": ""}
{"id": "54149", "revid": "709565", "url": "https://it.wikipedia.org/wiki?curid=54149", "title": "Cavallo vapore", "text": "Il cavallo vapore [CV] \u00e8 una unit\u00e0 di misura della potenza non conforme al SI. Bench\u00e9 nelle pubblicazioni scientifiche e nelle specifiche tecniche ufficiali si usi il kilowatt (kW), multiplo dell'unit\u00e0 del Sistema Internazionale, il watt (W), nelle pubblicazioni tecniche vengono spesso utilizzate entrambe le unit\u00e0 di misura. Tuttavia il cavallo vapore \u00e8 ancora largamente utilizzato, principalmente a scopi commerciali, per indicare la potenza (fisica) di mezzi di trasporto a motore e macchine industriali. L'unit\u00e0 nacque all'inizio dell'industrializzazione di massa perch\u00e9 gli investitori necessitavano di un'idea immediata della produttivit\u00e0 dei macchinari a motore, cio\u00e8 quanti \"cavalli\" potessero essere sostituiti dal propulsore o dal sistema motore (all'epoca tipicamente motori alternativi a vapore).\nCavallo vapore europeo (DIN).\nIl cavallo vapore europeo secondo le misurazioni DIN (Deutsches Institut f\u00fcr Normung) \u00e8 un'unit\u00e0 ancora molto diffusa in Europa. La sua abbreviazione cambia di Stato in Stato:\nLa sua definizione \u00e8 per\u00f2 unica: = 75\u00a0kgf\u00b7m/s = , quindi equivale al sollevamento di un peso di 75\u00a0kgf (chilogrammi forza) alla velocit\u00e0 di un metro al secondo, ovvero 75\u00a0kgf\u00b7m/s. Legato a questa unit\u00e0 di misura \u00e8 il g/CVh che misura il consumo specifico dei motori endotermici, in grammi di combustibile per unit\u00e0 di lavoro espresso in CVh. Risulta che = 75\u00d73\u00a0600 = 270\u00a0000\u00a0kgf\u00b7m \u2248 e quindi \u2248 .\nIn passato la potenza si basava sulle misure di piedi e libbre. La misura poteva variare in modo considerevole da un territorio a un altro. Cos\u00ec nei paesi di lingua tedesca:\nLa misura che \u00e8 diventata ufficiale venne scelta nel \"Physikalisch-Technische Bundesanstalt\" (PTB) ospitato nella citt\u00e0 di Braunschweig, in Bassa Sassonia.\nCavallo vapore britannico.\nAnalogo al cavallo vapore europeo DIN ( = ), cambiano tuttavia le unit\u00e0 di misura:\nIl cavallo vapore britannico (\"horsepower\") venne usato per la prima volta da James Watt, durante un viaggio dove i suoi motori a vapore sostituivano i cavalli. Venne definito come la potenza prodotta (sempre da un cavallo, per quanto ci\u00f2 sia ininfluente) che solleva lbf (libbre forza) con la velocit\u00e0 di un piede al minuto.\n = lbf\u00b7ft/min = \nUna valutazione normalizzata ai criteri europei e diffusamente presentata nei testi tecnici ridefiniva 1 HP come 76 chilogrammetri al secondo: \nche differisce leggermente dal \"cavallo vapore\" europeo ma rimane abbastanza coerente con la misura classica britannica secondo le unit\u00e0 imperiali.\nIl cavallo vapore britannico e quello statunitense vengono pi\u00f9 spesso indicati come BHP, considerato sinonimo di HP, in realt\u00e0 \u00e8 un caso specifico assunto come standard, in quanto la rilevazione della potenza di un motore risulta differente se misurata all'albero motore o alla ruota, e per definire strettamente la potenza del propulsore in modo indipendente da telaio, trasmissione, cerchi e pneumatici (che specialmente in USA variavano rapidamente nel tempo utilizzando gli stessi motori) si rendeva necessaria per i confronti e lo standard una misurazione quanto pi\u00f9 unica possibile, e dunque all'albero motore, su freno dinamometrico (Brake Horse-Power). Qualora si voglia specificare una potenza rilevata alla ruota si parla invece di WHP (Wheel Horse-Power).\nIl cavallo vapore britannico non va confuso con il cavallo vapore del RAC (Royal Automobile Club) chiamato \"RAC horsepower\" e usato all'inizio del XX secolo. Il valore veniva collocato di solito prima della potenza effettivamente misurata, cosicch\u00e9 era possibile imbattersi in auto chiamate \"40/50 HP\".\nI cavalli RAC non possono essere convertiti con precisione in misure metriche, dal momento che sono determinati dalla dimensione del motore e da certi presupposti sulla sua efficienza. Quando venne creato, il valore dava una misura approssimativa della potenza del motore, ma quando arrivarono motori pi\u00f9 efficienti non era pi\u00f9 possibile trarre da esso una misura effettiva della potenza e venne mantenuto solo per calcolare la potenza fiscale.\nCavallo vapore americano (SAE).\nLa misura del cavallo vapore americano secondo la Society of Automotive Engineers (SAE) \u00e8 oggi del tutto analoga a quella tradizionale britannica, con il sistema \"SAE net\". Fino agli anni settanta la SAE per\u00f2 usava un sistema diverso, chiamato \"SAE gross\", che dava valori assoluti mediamente maggiori del 15% circa, a causa di un differente metodo di misurazione. Infatti, invece di mettere sui rulli l'intero veicolo, veniva messo solo il motore, con un equipaggiamento minimo per il funzionamento corretto.\nIn una rivista degli anni settanta e precedenti, quindi, se l'indicazione \u00e8 \"300 hp SAE\", per confrontare il valore con i motori odierni si deve togliere il 13% circa (il calcolo per\u00f2 non \u00e8 esatto) per convertire il valore in CV (DIN) e, successivamente, in kW.\nCavallo vapore CUNA.\nLa misura del cavallo vapore secondo il metodo CUNA o C.U.N.A. (rispettivamente Commissione Unificazione e Normalizzazione Autoveicoli e Commissione tecnica di UNificazione nell'Autoveicolo) era diffuso in Italia prima dell'introduzione del chilowattora. Come e forse anche di pi\u00f9 che nel metodo SAE \"gross\", il motore veniva provato sui rulli senza praticamente alcun accessorio. Ovviamente le potenze risultavano artificiosamente ingrandite rispetto al metodo DIN.\nPotenza fiscale.\nNon esiste un'abbreviazione univoca per i cavalli fiscali, che sono usati in Italia e in Francia unicamente dalle compagnie assicurative, per alcune delle quali risulta essere il primo parametro per calcolare il premio per il rischio responsabilit\u00e0 civile auto/moto.\nPotenza reale di un cavallo.\nR. D. Stevenson e R. J. Wasserzug hanno calcolato il limite massimo della potenza esercitabile da un animale. \nLa potenza di punta per un cavallo medio \u00e8 risultata essere pari a pi\u00f9 di , ma per poche manciate di secondi. \nDifatti, per periodi pi\u00f9 lunghi di sforzo (una giornata di lavoro di 10 ore), un cavallo realizza una potenza media che effettivamente \u00e8 vicina a =."}
{"id": "54150", "revid": "1745361", "url": "https://it.wikipedia.org/wiki?curid=54150", "title": "Psiche", "text": "La psiche, in psicologia, \u00e8 l'insieme di quelle funzioni cerebrali, emotive, affettive e relazionali dell'individuo che esulano dalla sua dimensione corporea e materiale. \nL'etimologia del termine (dal greco \u03c8\u03c5\u03c7\u03ae, connesso con \u03c8\u03cd\u03c7\u03c9, \"respirare, soffiare\") si riconduce all'idea del 'soffio', cio\u00e8 del respiro vitale; presso i greci designava l'anima, in quanto originariamente identificata con quel respiro. \nDescrizione.\nMetaforicamente la parola \"psiche\" fa riferimento a un'astrazione concettuale, che include al suo interno componenti diverse, quali facolt\u00e0 conoscitive, intellettive e razionali come la coscienza, ma anche fattori irrazionali come la dimensione istintuale e la dimensione del profondo (inconscio) o il concetto filosofico-religioso di anima. Con il termine mente si identificano invece le sole funzioni superiori cognitive con esclusione della dimensione istintuale e inconscia del profondo. \nLe caratteristiche o funzioni psichiche variano da individuo a individuo determinando la sua personalit\u00e0, che a sua volta determina il comportamento di adattamento cio\u00e8 il proprio modo di reagire/interagire con l'ambiente.\nStoria del concetto.\nIn filosofia.\nIl termine \"psiche\" (in greco \u03c8\u03c5\u03c7\u03ae, ps\u016bkh\u0113) nasce nell'antica poesia greca e Omero la vede come qualcosa che caratterizza ogni singolo individuo e che abbandona il corpo, fuoriuscendo dalla bocca, oppure da una grave ferita, nel momento della morte. In quanto \"soffio vitale\", cio\u00e8 \"anemos\", \u00e8 stato poi quasi automatico tradurlo con \"anima\" nella tradizione filosofica posteriore. Il concetto \u00e8 ripreso da Aristotele e da lui meglio definito e teorizzato come causa della vita, cio\u00e8 \"forma\" del corpo. \nNella concezione platonica l'anima \"cade \" nel corpo dall'iperuranio o mondo delle idee e la conoscenza \u00e8 dovuta al ricordo, reminiscenza dell'anima di tutte le idee che ha contemplato in quella dimensione metafisica, a-spaziale, a-temporale, puramente spirituale.\nA questa anima individuale Platone affianca un'anima universale, come gi\u00e0 le tradizioni orientali prima di lui come i Veda, le tradizioni egizia, orfica e pitagorica. Tale anima universale \u00e8 infusa nel mondo dal Demiurgo che la plasma a partire dai quattro elementi: terra, acqua, aria e fuoco.\nCon Plotino e i neoplatonici, l'anima viene concepita con un aspetto sia trascendente che immanente, viene riconosciuta come forma del corpo ma anche come elemento autonomo e preesistente ad esso.\nSecondo la concezione neo-platonica, la psiche o anima, di un organismo \u00e8 pi\u00f9 di tutte le sue parti insieme, \u00e8 un'unit\u00e0 indivisibile e preesistente.\n\u00c8 il concetto di \"anima mundi\" ripreso da Campanella per il quale ogni essere vivente \u00e8 animato e tendente contemporaneamente a un proprio fine e a una meta universale.\nLeibniz con il suo concetto di Monade concilia la visione aristotelica di entelechia con quella platonica concependo che tutte le sostanze fossero costituite sia da particelle materiali che immateriali.\nIl concetto \u00e8 riformulato da Cartesio come \"res cogitans\" come elemento divino calato nell'uomo, contrapponendola al corpo quale \"res extensa\" e quindi parte della materia cosmica in generale. Dal XIX secolo in poi, con la nascita della psicologia, il concetto perde i significati mitici e religiosi, per assumere quello tecnico di \"funzione\" encefalica.\nIl progresso della scienza in direzione riduzionista ha per\u00f2 portato a una diversificazione del concetto di psiche in base al concetto preso in considerazione.\nDi volta in volta i vari ambiti culturali ed i vari pensatori hanno definito variamente la \"psiche\", sottolineando maggiormente uno o pi\u00f9 degli aspetti sopra indicati, per cui il termine oggi non \u00e8 univoco. \nSe per gli antichi greci la psych\u00e9(\u03c8\u03c5\u03c7\u03ae) era l'anima ed il \"respiro vitale\", nel corso del tempo col medesimo termine \"psiche\" ci si \u00e8 altres\u00ec riferiti a tre concetti distinti, a seconda dell'ambito di considerazione:\nContributi alla comprensione della psiche umana sono venute dai vari pensatori e filosofi appartenenti alle filosofie della vita da Thomas Hobbes a Arthur Schopenhauer, da Friedrich Nietzsche a Herbert Spencer ecc... mentre nell'ambito della letteratura mondiale molti letterati hanno precorso/intuito tali conoscenze all'interno delle loro opere artistiche.\nIn psicologia.\nIn ambito psicologico diversi sono gli autori che hanno fornito contributi rilevanti.\nIn Freud la psiche umana \u00e8 un\u2019entit\u00e0 complessa costituita da diversi sottosistemi o \u201cluoghi psichici\u201d distinti in conscio, preconscio e inconscio. Tale concezione si arricchisce poi dei concetti di Io, Es e Super-Io per la quale, l\u2019Io o parte conscia della personalit\u00e0 si sviluppa mediando tra le istanze istintive dell\u2019es e quelle morali del Super-Io.\nPer William James padre della psicologia americana l\u2019attivit\u00e0 psichica \u00e8 riconducibile a un \u201cflusso di coscienza\u201d, espressione dell\u2019interazione tra organismo e ambiente.\nAssagioli introdusse un concetto di \"Psych\u00e9\" che affiancasse all\u2019inconscio freudiano anche un inconscio medio e soprattutto un super-conscio, luogo delle potenzialit\u00e0 pi\u00f9 elevate di ordine spirituale, emanazione di un S\u00e9 Transpersonale trascendente la dimensione individuale.\nVisione ripresa da Jung che a sua volta la espanse fino a concepire un inconscio collettivo, luogo degli archetipi, principi ordinatori della psiche.\nReich per primo ricondusse la \"Psych\u00e9\" al corpo teorizzando un\u2019identit\u00e0 funzionale tra atteggiamenti mentali e atteggiamenti corporei, aprendo la strada ad una visione organismica in grado di integrare i piani corporeo, energetico, emotivo e mentale.\nPerls mise l\u2019accento sugli aspetti di auto-consapevolezza della \"Psych\u00e9\" calata nel qui ed ora.\nCon Panikkar, che riprende in un certo senso \"Aristotele\", possiamo tornare ad affermare che la psiche \u00e8 in certo qual modo tutte le cose, in quanto anima, forma formante delle cose, \"logos\", \"autos\", \"pneuma\", \"bios\" e soprattutto \"zo\u00e8\", l\u2019essenza, il flusso eterno delle cose."}
{"id": "54151", "revid": "394", "url": "https://it.wikipedia.org/wiki?curid=54151", "title": "Cavallo Vapore", "text": ""}
{"id": "54155", "revid": "5", "url": "https://it.wikipedia.org/wiki?curid=54155", "title": "Apuleio di Madaura", "text": ""}
{"id": "54160", "revid": "228587", "url": "https://it.wikipedia.org/wiki?curid=54160", "title": "Dogma (disambigua)", "text": ""}
{"id": "54166", "revid": "122993949", "url": "https://it.wikipedia.org/wiki?curid=54166", "title": "Bledisloe Cup", "text": "La Bledisloe Cup \u00e8 un trofeo di rugby a 15 conteso tra le nazionali maggiori di e .\nDeve il suo nome a Lord Bledisloe, il governatore generale della Nuova Zelanda che don\u00f2 il trofeo nel 1931.\nSe l'aggiudica la squadra che vince pi\u00f9 incontri. Nel caso di uguale numero di vittorie, essa rimane al detentore.\nCronologia.\nTra il 1931 e il 1981 la competizione venne disputata in maniera irregolare durante i tour delle due nazionali nei due paesi. In questo periodo la nazionale di rugby neozelandese vinse la coppa 19 volte, quella australiana 4.\nTra il 1982 ed il 1995 la coppa fu disputata annualmente, alcune volte in una serie di tre partite, altre volte come match singolo. In questi anni la Nuova Zelanda vinse la coppa 11 volte, l'Australia 3.\nDal 1996 al 1998, la Bledisloe Cup viene disputata come parte del prestigioso torneo annuale \"Tri Nations\", dove alle due nazionali si aggiunge il Sud Africa. Prima del 1998, la coppa veniva disputata in una serie di tre match: i due del \"Tri Nations\" ed un terzo extra. Gli All Blacks hanno vinto 2 serie (1996, 1997), i Wallabies 1, (1998).\nDal 1999 al 2005, il terzo match non \u00e8 stato pi\u00f9 disputato, e le due formazioni si scontrano solamente due volte all'interno del \"Tri Nations\". Se ognuno dei due team vince una delle due partite, o se una delle due \u00e8 un pareggio, la coppa viene tenuta dal precedente vincitore.\nNel 2006, con l'introduzione del terzo test match tra le nazionali del Tri Nations, gli scontri per l'aggiudicamento della Bledisloe Cup sono tornati ad essere tre, mentre per il 2007, causa la concomitanza della Coppa del Mondo, gli scontri sono tornati ad essere due.\nDal 2008, i match sono diventati 4, poich\u00e9 il Tri Nations \u00e8 tornato alla formula del 2006 con 3 incontri, ed \u00e8 stato aggiunto un ulteriore test match in programma tra fine ottobre/inizio novembre. Tale match nel 2008 e 2010 si \u00e8 tenuto ad Hong Kong, mentre nel 2009 \u00e8 stato giocato a Tokyo."}
{"id": "54169", "revid": "16953", "url": "https://it.wikipedia.org/wiki?curid=54169", "title": "Oncia (unit\u00e0 di misura)", "text": "Storicamente l'oncia \u00e8 un sottomultiplo dell'unit\u00e0 di misura principale normalmente adottata, tanto che, nell'uso comune della lingua italiana, l'espressione \"un'oncia\" \u00e8 sinonimo di \"piccola quantit\u00e0\".\nPrincipalmente il termine indica l'unit\u00e0 di misura di massa (o peso) utilizzata in alcuni ambiti commerciali specialmente di cultura anglosassone (convenzionalmente si fa riferimento alla libbra), anche se non fa parte del Sistema internazionale di unit\u00e0 di misura (SI). Esiste anche l'oncia liquida, unit\u00e0 di volume. \nIl valore di riferimento non \u00e8 sempre lo stesso, ma varia a seconda dell'ambito in cui si opera.\nIn alcune zone, l'oncia ha avuto, in passato, anche valore di unit\u00e0 di lunghezza: in questo caso, di norma era un dodicesimo del piede; ma non era cos\u00ec dovunque: ad esempio, a Forl\u00ec, corrispondeva invece a un decimo di piede forlivese.\nOrigini storiche.\nIl termine fu introdotto dagli antichi Greci, i quali, avendo un sistema a base duodecimale, indicarono con questo termine una grandezza minima corrispondente alla dodicesima parte di una unit\u00e0, sia come lunghezza sia come peso.\nAnche i Romani l'adottarono chiamandola \"uncia\" e destinandola a identici usi. Dal momento che le unit\u00e0 metriche e ponderali, pur sotto il medesimo nome recavano valori differenti da luogo a luogo, pur indicando sempre la dodicesima parte di ogni grandezza assunta come unit\u00e0 (del piede, del palmo o del braccio, a seconda delle regioni), all'oncia corrispondevano valori diversi a seconda delle citt\u00e0 nella quale era usata.\nCome sottomultiplo delle unit\u00e0 di lunghezza, l'oncia indicava 1/12 del piede.\nCos\u00ec come sottomultiplo dell'unit\u00e0 di peso l'oncia indicava un dodicesimo della libbra; in Toscana, prima dell'annessione al Regno d'Italia, valeva 28,30 grammi. A Forl\u00ec, invece, a nord dell'Appennino, valeva 24 grammi. Nello stato veneziano, prima della sua caduta, l'oncia rappresentava la dodicesima parte dell'unit\u00e0 metrica del piede vicentino. A sua volta un'oncia era divisa in quattro minuti. \nOnce quadrate e cubiche furono applicate alla misura delle aree e dei volumi.\nUso attuale.\nL'oncia (\"ounce\") \u00e8 ancora utilizzata negli Stati Uniti, come retaggio del sistema imperiale britannico per misure di massa o di peso. In tale sistema sono stati storicamente attivi diversi riferimenti per la misura del peso. In particolare sopravvive il sistema avoirdupois in cui la libbra vale 453,59 grammi e quindi 1 oncia, pari a un sedicesimo (1/16) di libbra (\"pound\"), equivale a 28,35 grammi e si indica col simbolo oz.\n\u00c8 anche usata internazionalmente come unit\u00e0 di misura dai baristi.\nTuttavia, per il commercio dei metalli preziosi \u00e8 utilizzata in tutto il mondo l'oncia troy, che deriva dall'oncia del vecchio sistema \"troy\" in cui la libbra corrispondeva a 373,24 grammi e l'oncia valeva un dodicesimo (1/12) di libbra. L'oncia troy dunque equivale a 31,1035 grammi e si indica col simbolo ozt.\nNei paesi anglosassoni in farmacia \u00e8 usata l'oncia \"apothecaries'\" che corrisponde esattamente all'oncia \"troy\". Quando \u00e8 necessario distinguere l'oncia usata comunemente dall'oncia \"troy\" o \"apothecaries'\" si specifica oncia \"avoirdupois\".\nOncia liquida.\nEsiste anche l'unit\u00e0 di misura di volume oncia fluida (fl oz), calcolato a partire dalle misure di gallone e pinta e in modo differente nel sistema inglese o americano. Solo per l'etichettatura degli alimenti negli Stati Uniti, il valore di un'oncia liquida \u00e8 fissato esattamente a 30 ml."}
{"id": "54170", "revid": "125872050", "url": "https://it.wikipedia.org/wiki?curid=54170", "title": "Alessandro Scarlatti", "text": "Considerato dai musicologi come uno dei pi\u00f9 importanti rappresentanti della scuola musicale napoletana, fu il maggiore compositore d'opera italiano tra la fine del XVII e l'inizio del XVIII secolo.\nEra il padre del compositore Domenico Scarlatti, ricordato per il suo fondamentale apporto alla sonata per clavicembalo del XVIII secolo.\nBiografia.\nAlessandro Scarlatti nacque a Palermo nel 1660.\nFu figlio di Pietro Scarlata (la forma \"Scarlatti\" sar\u00e0 utilizzata solo dal 1672), tenore trapanese, ed Eleonora Amato, palermitana. Fu inoltre fratello maggiore del musicista Francesco Scarlatti e della cantante Anna Maria Scarlatti.\nCon la sorella Anna Maria si trasfer\u00ec a Roma nel 1672. Non \u00e8 noto con chi abbia studiato in questi primi anni in cui visse nella citt\u00e0. Non ci sono documenti n\u00e9 indizi che comprovino un supposto apprendistato con l'ormai anziano compositore Giacomo Carissimi morto nel 1674.\nIl 12 aprile 1678, nella chiesa di S. Andrea della Fratte, si un\u00ec in matrimonio con Vittoria Ansalone. Dalla loro unione nacquero numerosi figli, tra i quali si ricordano i musicisti Domenico Scarlatti e Pietro Filippo Scarlatti.\nNel dicembre 1678 fu nominato maestro di cappella della Chiesa di S. Giacomo degli Incurabili (oggi S. Giacomo in Augusta). Un mese pi\u00f9 tardi ottenne la sua prima importante commissione in veste di compositore. Il 27 gennaio 1679 l'arciconfraternita del SS. Crocifisso di S. Marcello gli commission\u00f2 un oratorio da eseguirsi nel terzo venerd\u00ec di quaresima:\nNel carnevale del 1679 guadagn\u00f2 il primo successo come operista con \"Gli equivoci nel sembiante\", dramma per musica, pi\u00f9 volte ripreso in diverse citt\u00e0 italiane (Bologna, 1679; Napoli, 1680 e 1681; Vienna, 1681, Ravenna, 1685 ecc.). Il felice esito dell'opera gli valse la protezione della regina Cristina di Svezia, che lo assunse al suo servizio come maestro di cappella. Grazie anche all\u2019appoggio di Cristina e all\u2019intraprendenza teatrale del celebre architetto Gian Lorenzo Bernini e dei figli, suoi primi impresari, il giovane Scarlatti pot\u00e9 avviare una brillante quanto rapida carriera che lo avrebbe imposto come il maggior operista nei principali teatri italiani del tempo. Al successo degli \"Equivoci nel sembiante\" seguirono \"L'onest\u00e0 negli amori\" (1680) e \"Tutto il mal non vien per nuocere\" (1681), e poi \"Il Pompeo\" (1683) al teatro di palazzo Colonna e \"L'Arsate\" (1683) in palazzo Orsini.&lt;br&gt;\nDal novembre 1682 fu organista e maestro di cappella della chiesa di S. Girolamo della Carit\u00e0. Conserv\u00f2 quest'incarico fino ad ottobre 1683, quando lasci\u00f2 Roma per trasferirsi a Napoli, probabilmente chiamato dal nuovo vicer\u00e9 marchese del Carpio, gi\u00e0 ambasciatore spagnolo a Roma, insieme a una compagnia di cantanti e strumentisti, e allo scenografo Filippo Schor per mettere in scena alcune opere gi\u00e0 rappresentate a Roma. Negli ultimi due mesi del 1683 vennero rappresentate nel palazzo reale di Napoli le sue opere \"L'Aldimiro\" e \"La Psiche\", e nel carnevale 1684 \"Il Pompeo\", gi\u00e0 rappresentato l'anno precedente a Roma nel teatro di palazzo Colonna. A queste fece seguito la regolare produzione di una o due opere l'anno rappresentate nel teatro del Real palazzo. Nel febbraio 1684, grazie all'appoggio del vicer\u00e9 pot\u00e9 subentrare al defunto Pietro Andrea Ziani come maestro della Real cappella di Napoli. La nomina infranse la tradizione per cui i membri della cappella, perlopi\u00f9 locali, erano stati sempre distinti da quelli di teatro, e non favor\u00ec i rapporti di Scarlatti con i musicisti napoletani.&lt;br&gt;\nNel primo periodo napoletano (1683-1702) Scarlatti fu il principale compositore teatrale della citt\u00e0, portando in scena regolarmente almeno un paio di opere l'anno. Compose anche diverse serenate e musica sacra, pubblicando la raccolta \"Mottetti sacri\" (Napoli, Muzio, 1702), poi ristampata ad Amsterdam col titolo \"Concerti sacri\" (E. Roger, 1707-08).&lt;br&gt;\nIn quegli anni, pur risiedendo a Napoli, Scarlatti continu\u00f2 a frequentare Roma e a mantenere intensi rapporti di collaborazione con i pi\u00f9 importanti mecenati della citt\u00e0 papale. Tra questi, il cardinale Benedetto Pamphilj, per il quale mise in musica l'oratorio a tre voci \"Il trionfo della grazia ovvero la conversione di Maddalena\" (1685) e il III atto dell'opera \"La Santa Dimna\" (1687), entrambe su libretto dello stesso porporato, e l'opera \"La Rosmene ovvero l'infedelt\u00e0 fedele\" (1686) su libretto di Giuseppe Domenico De Totis; il cardinale Pietro Ottoboni, di cui mise in musica l'oratorio a cinque voci \"La Giuditta\" (1693 e 1695), il dramma \"La Statira\" (1690), e il secondo atto dell'opera \"La Santa Genuinda\" (1694); e il principe Antonio Ottoboni, padre del cardinale, di cui mise in musica l'oratorio \"La Giuditta\".\nAlla fine degli anni '80 Scarlatti intraprese rapporti diretti con il principe Ferdinando de' Medici, che si avvalse della sua collaborazione sia per le opere destinate al teatro della villa medicea di Pratolino e altri teatri del granducato di Toscana, sia per la composizione di musiche sacre destinate a particolari ricorrenze solennemente celebrate in corte. Dopo la ripresa delle opere, gi\u00e0 rappresentate a Roma, \"Tutto il mal non vien per nuocere\" a Firenze e \"Il Pompeo\" a Livorno, nel 1689 Ferdinando gli commission\u00f2 per Pratolino la musica di una commedia, forse \"La serva favorita\" su libretto di Giovanni Cosimo Villifranchi. Nel 1698 venne eseguita a Pratolino \"L'Anacreonte\", cui seguirono \"Flavio Cuniberto\" (1702), \"Arminio\" (1703), \"Turno Aricino\" (1704), \"Lucio Manlio\" (1706), \"Il gran Tamerlano\" (1706).&lt;br&gt;\nNel 1702, dopo la morte del re Carlo II e l'instabilit\u00e0 politica conseguente ai contrasti tra Asburgo e Borbone per la successione del regno di Spagna, Scarlatti, ottenuta una licenza, si allontan\u00f2 da Napoli per recarsi a Firenze, confidando nel favore del principe Ferdinando de' Medici per ottenere una nuova sistemazione per s\u00e9 e per il figlio Domenico che lo seguiva. Fallito il tentativo, ritorn\u00f2 a Roma, citt\u00e0 a lui pi\u00f9 familiare, con cui aveva mantenuto sempre stretti contatti. Nel gennaio 1703 fu nominato coadiutore del maestro di cappella Giovanni Bicilli a S. Maria in Vallicella (Chiesa Nuova), e il 31 dicembre dello stesso anno coadiutore del maestro di cappella Antonio Foggia a S. Maria Maggiore, subentrando come titolare nel luglio 1707.&lt;br&gt;\nIn questi anni romani (1703-1708) Scarlatti, godendo della protezione del cardinale Ottoboni, al cui servizio era entrato nell'aprile 1705, compose numerosi oratori, eseguiti a S. Maria in Vallicella, al palazzo della Cancelleria, al Seminario Romano, a palazzo Ruspoli e in altri luoghi, come \"La santissima Annunziata\" (1703), \"Il regno di Maria Vergine\" (1704), \"Il Sedecia\" (1706), \"Il martirio di s. Cecilia\" (1708), l\"Oratorio per la passione di nostro Signore\" (1708). Compose anche molta musica sacra, soprattutto per la basilica liberiana, la \"Missa Clementina\" in onore di Clemente XI e un \"Miserere\" per la cappella pontificia.&lt;br&gt;\nDurante quegli anni entr\u00f2 in contatto con il cardinale Vincenzo Grimani, che fu a Roma nel 1706 in missione diplomatica per conto dell'imperatore allo scopo di riportare sotto gli Asburgo il regno di Napoli. Il rapporto con il Grimani valse a Scarlatti la commissione per due opere, \"Mitridate\" e \"Il trionfo della libert\u00e0\", rappresentate nel carnevale 1707 nel teatro S. Giovanni Grisostomo di Venezia, di propriet\u00e0 della famiglia Grimani. Nello stesso anno a Venezia fu pure eseguito il suo oratorio \"Cain overo il primo omicidio\" su testo di Antonio Ottoboni.&lt;br&gt;\nNel dicembre 1708, approfittando del cambio di regime nel viceregno di Napoli e del fatto che il cardinale Grimani era stato nominato vicer\u00e9, Scarlatti rivolse a lui una supplica per ottenere il reintegro nel posto di maestro di cappella della Real Cappella. La richiesta fu accettata all'inizio di gennaio 1709 e di l\u00ec a poco il compositore fece ritorno a Napoli.&lt;br&gt;\nA Napoli prosegu\u00ec l'attivit\u00e0 operistica, portando in scena una o due opere l'anno fino al 1719, ma nonostante singoli successi come \"Il Tigrane\" (1715), \"Carlo re d'Alemagna\" (1716), e la commedia per musica \"Il Trionfo dell'onore\" (1718), Scarlatti dovette subire sempre pi\u00f9 la forte concorrenza della nuova generazione di compositori d'opera napoletani, quali Leonardo Leo, Domenico Sarro, Nicola Porpora, da lui distanti per stile e scuola, che si sarebbero affermati sulle scene italiane dalla fine degli anni '20 in avanti. Va ricordato, per\u00f2, che gi\u00e0 nei primi anni del Settecento, lo stile operistico di Scarlatti era da taluni giudicato \"malinconico\", \"difficile\", \"pi\u00f9 da stanza [camera] che da teatro\", perch\u00e9 particolarmente complesso, essendo fondato essenzialmente sul contrappunto tra voce e strumenti, e su uno stretto ed equilibrato rapporto tra musica e testo. Il nuovo stile che appare nell'opera italiana, e in particolare nella scuola napoletana, dagli anni Venti del Settecento, abbandona la scrittura contrappuntistica e privilegia la distinzione di compiti tra parte vocale e accompagnamento orchestrale, preferendo una scrittura armonica di ampio respiro e semplificata nelle modulazioni, per dare maggiore risalto ai virtuosismi dei cantanti. Per questi motivi sembra almeno in parte da ripensare la vetusta idea ottocentesca che vede in Scarlatti il principale tra i fondatori della Scuola musicale napoletana. Il compositore, tra l'altro, non ebbe mai incarichi di insegnamento nei conservatori napoletani, n\u00e9 sembra avere avuto veri e propri allievi, ad eccezione del figlio Domenico, e di musicisti non napoletani, come Francesco Geminiani, Domenico Zipoli, e i tedeschi Johann Adolph Hasse e Johann Joachim Quantz, con cui ebbe solo brevi e fugaci contatti, per giunta riferiti da fonti indirette e posteriori di molti decenni ai fatti.&lt;br&gt;\nA Napoli, fra il 1711 e il 1723, compose almeno sei serenate eseguite al Palazzo Reale o in altri palazzi della nobilt\u00e0 di pi\u00f9 alto rango.\nDurante gli anni napoletani, Scarlatti non interruppe mai i rapporti con Roma: qui nel 1712 al teatro del palazzo della Cancelleria fu rappresentata la sua opera \"Il Ciro\", su libretto del cardinale Ottoboni che ne fu il committente e patrocinatore. Nel 1715 il papa Clemente XI gli confer\u00ec il titolo di cavaliere dell'Ordine di Ges\u00f9 Cristo. Altre sue opere andarono in scena al teatro Capranica: \"Telemaco\" (1716), \"Cambise\" (1718), \"Marco Attilio Regolo\" (1719) e \"La Griselda\" (1721; libretto Apostolo Zeno).&lt;br&gt;\nNel 1720 compose una messa con un graduale, e antifone, inno e Magnificat per i vespri della festa di s. Cecilia, celebrata nella chiesa dedicata alla santa, su commissione del cardinale Francesco Acquaviva d'Aragona, titolare della basilica.&lt;br&gt;\nNel 1721 al teatro di Haymarket di Londra fu eseguita la sua cantata \"La gloria di primavera\" con la partecipazione del celebre soprano Margherita Durastanti.\nScarlatti condusse gli ultimi anni della sua vita, stimato e venerato dai pi\u00f9 apprezzati musicisti dell'epoca in visita a Napoli, tra cui Johann Adolph Hasse e il flautista Johann Joachim Quantz. Tuttavia poco prima di morire dovette inviare una supplica al vicer\u00e9 per ottenere qualche incremento al suo stipendio, lamentando le difficolt\u00e0 economiche che si trovava ad affrontare.&lt;br&gt;\nMor\u00ec a Napoli il 24 ottobre 1725 e fu sepolto nella chiesa di Santa Maria a Montesanto, dove nella cappella di S. Cecilia si legge ancora l'iscrizione sulla lapide tombale, forse dettata dal cardinale Ottoboni:&lt;br&gt;\n\u00abHeic situs est | eques Alexander Scarlatus | vir moderatione beneficentia | pietate insignis | musices instaurator maximus\u00bb&lt;br&gt;(\u00abQui \u00e8 sepolto il cavaliere Alessandro Scarlatti, uomo insigne per equilibrio, generosit\u00e0 e bont\u00e0, massimo innovatore della musica\u00bb)\nProduzione musicale.\nLa formazione musicale di Scarlatti avvenne essenzialmente a Roma, dove era arrivato ancora dodicenne. Qui form\u00f2 il suo stile sia nel campo della musica sacra sia in quello operistico. A Roma, nel corso del Seicento l'opera si svilupp\u00f2 soprattutto nei teatri privati della nobilt\u00e0 e meno nei teatri pubblici; questi, infatti, nel corso del XVII secolo non furono aperti in modo regolare, come invece accadeva a Venezia, ma furono talvolta ostacolati dall'autorit\u00e0 papale, che opponeva una qualche resistenza a concedere le licenze per motivi d'ordine morale. Ciononostante, negli ultimi tre decenni del Seicento furono attivi, pur non continuativamente, i teatri Tordinona, Capranica e della Pace, oltre a quelli gestiti dagli architetti Gian Lorenzo Bernini, Giovan Battista Contini e Mattia de' Rossi, e quello di palazzo Colonna. Scarlatti mise in musica sia opere del genere della commedia (\"Gli equivoci nel sembiante\", \"L'onest\u00e0 negli amori\", \"Tutto il mal non vien per nuocere\"), i cui libretti furono scritti da letterati romani come Pietro Filipo Bernini e Giuseppe Domenico De Totis, sia nel genere del dramma, come \"L'Arsate\", su libretto del principe Flavio Orsini o \"Il Pompeo\", su libretto del veneziano Nicol\u00f2 Minato.&lt;br&gt;\nIl successo delle sue opere fu determinante per il suo trasferimento a Napoli nel 1683, dove fu chiamato dal marchese del Carpio, appena nominato vicer\u00e9, dopo essere stato per alcuni anni a Roma in qualit\u00e0 di ambasciatore spagnolo.&lt;br&gt;\nLo stile di Scarlatti and\u00f2 evolvendosi verso la fine del XVII secolo per adeguarsi al gusto teatrale corrente: pur conservando una scrittura fondata sul contrappunto tra voci e strumenti, le sue arie diventano pi\u00f9 estese, e presentano sempre pi\u00f9 spesso accompagnamenti affidati alle parti strumentali piuttosto che al solo basso continuo, come invece usava agli inizi della sua attivit\u00e0; il virtuosismo richiesto ai cantanti nella sua musica, pi\u00f9 che sfoggio di mere abilit\u00e0 tecniche, richiede maggiore espressivit\u00e0 e attenzione al testo scritto. &lt;br&gt;\nIl suo stile denso ed elaborato dal punto di vista del contrappunto e dell'armonia, per nulla compiacente verso pubblici non selezionati e poco raffinati, fu posto ben presto a contrasto con lo stile in voga nei teatri veneziani e del nord Italia, quando gli arrivarono numerose commissioni per i teatri di questi territori. Nel 1686 il nobile Carlo Borromeo, desiderando avere un'opera di Scarlatti per il suo teatro sull\u2019Isola Bella, dopo il successo dell\"Aldimiro\" a Milano, affermava che \u00abl\u2019eccellenza della musica\u00bb del compositore aveva \u00abmaggiore propriet\u00e0 e modestia di quelle di Venezia, che sono quelle che si sentono nel nostro teatro di Milano\u00bb.\nLa rappresentazione veneziana del \"Mitridate Eupatore\" (1707) considerato uno dei suoi capolavori, gli valse critiche per l'eccessiva severit\u00e0 dello stile e per una certa noia che avrebbe apportato agli spettatori, come si legge in un passo della malevola satira in versi \"contro il Scarlatti musico\" del cavalier Bartolomeo Dotti:&lt;br&gt;\nIl conte bolognese Francesco Maria Zambeccari, acuto osservatore dei costumi musicali e attento interprete dei gusti del pubblico contemporaneo, segnal\u00f2 per primo nel 1709 uno dei principali motivi che contribuirono alla difficile recezione del repertorio teatrale delle opere di Scarlatti nei teatri del nord Italia:&lt;br&gt;\nZambeccari osserv\u00f2 l'estrema complessit\u00e0 della scrittura che contraddistingueva il linguaggio d'un compositore pi\u00f9 incline a uno stile severo, nutrito da una solida dottrina contrappuntistica, riflesso della sua formazione romana e dell'aver dovuto soddisfare i gusti esigenti e raffinati dei suoi patrocinatori e committenti romani.&lt;br&gt;\nGli oratori di Scarlatti rivestono un'importanza non inferiore rispetto alle sue opere nell'ambito della sua produzione. Indubbiamente la consuetudine con questo genere fu favorita dalla sua popolarit\u00e0 e diffusione in vari ambienti a Roma. Nella citt\u00e0 papale esistevano congregazioni, come quella dell'Oratorio in S. Maria in Vallicella (Chiesa Nuova), e confraternite, come quella di S. Girolamo della Carit\u00e0, le cui attivit\u00e0 comprendevano la regolare esecuzione di oratori nelle domeniche e nei giorni festivi. Inoltre altre confraternite erano solite far eseguire oratori in particolari periodi dell'anno, come quella del Ss. Crocifisso di S. Marcello in quaresima e quella di S. Maria dell'Orazione e Morte, nell'ottava dei Defunti, o in particolari occasioni nei collegi religiosi. Oratori venivano eseguiti anche nei palazzi della nobilt\u00e0 e della prelatura, avendo assunto un ruolo alternativo e complementare all'opera a cui si avvicendavano nel periodo quaresimale. Rispetto all'opera, pur utilizzando il comune linguaggio poetico-musicale che vede alternarsi recitativi e arie (o duetti) l'oratorio non prevedeva azione scenica, n\u00e9 tantomeno veniva rappresentato su un palcoscenico, ma soltanto con il canto accompagnato dagli strumenti. Svincolato dalla sacralit\u00e0 della lingua latina (rimasta in uso, per antica consuetudine, soltanto al Ss. Crocifisso), l'oratorio in lingua italiana poteva cos\u00ec circolare negli ambienti secolari e religiosi, senza tuttavia interferire con le pratiche sacre.&lt;br&gt;\nA Roma Scarlatti esord\u00ec proprio con un oratorio nella quaresima 1679 al Ss. Crocifisso. In seguito pose in musica diversi oratori su testi scritti dai suoi principali protettori: \"Il trionfo della grazia overo la conversione di Maddalena\" (Roma, 1685) di Benedetto Pamphilj; \"La Giuditta\" (1695), \"La Ss. Annunziata\" (1703), \"Il regno di Maria vergine\" (1705), \"Il martirio di s. Cecilia\" (1708) e l\"Oratorio per la Passione di nostro Signor Ges\u00f9 Cristo\" (noto anche col titolo \"La Colpa, il Pentimento, la Grazia\") (1708) di Pietro Ottoboni. A questi si aggiungono capolavori come \"Agar et Ismaele esiliati\" (1683; testo Giuseppe Domenico De Totis), \"Il martirio di Santa Teodosia\" (1684), una seconda \"Giuditta\" (su testo di Antonio Ottoboni), \"S. Casimiro\" (1704), \"S. Filippo Neri\" (1705), \"Sedecia re di Gerusalemme\" (1705), \"Cain overo il primo omicidio\" (1707) e altri, che furono rieseguiti in diversi centri italiani e a Vienna.&lt;br&gt;\nMeno intensa fu la successiva produzione oratoriale di Scarlatti a Napoli: si contano soltanto \"Il trionfo del valore: Oratorio per il giorno di San Giuseppe\" (1709), l\"Oratorio per la Santissima Trinit\u00e0\" (1715) e \"La Vergine Addolorata\" (1717).&lt;br&gt;\nScarlatti compose quasi 700 cantate), di cui circa 600 a voce sola, per la maggior parte per soprano solo, ca. 70 per voce e strumenti, e ca. 20 a due voci. Il grande successo ottenuto da queste composizioni \u00e8 testimoniato della loro eccezionale diffusione attraverso i manoscritti (oggi conservati in varie biblioteche in Italia e all'estero). Se le cantate dei primi anni romani appaiono improntate a una certa variabilit\u00e0 nella struttura interna, analogamente ai modelli di Luigi Rossi, Carissimi, Pasquini, verso la fine del XVII secolo esse sembrano confromarsi a una maggiore regolarit\u00e0 nell'alternanza recitativo-aria. Lo stile delle cantate scarlattiane fa pensare che fossero destinate principalmente a cantanti professionisti, di sicuro talento, e ad un pubblico selezionato, di ascoltatori particolarmente colti e raffinati, come quelli delle corti che orbitavano intorno a Cristina di Svezia, ai cardinali Pamphilj e Ottoboni, e ai principi Ruspoli, Rospigliosi e Odescalchi, o ai membri dell'Accademia dell'Arcadia, che nel 1706 accolse il compositore come membro, insieme con Bernardo Pasquini ed Arcangelo Corelli), grazie alla protezione del cardinale Ottoboni.\nAlcuni importanti storici del Novecento hanno sottolineato l'importanza che la sinfonia avanti l'opera ideata da Scarlatti in questi anni rivest\u00ec nel fornire un modello per la prima fase di sviluppo della sinfonia classica.&lt;br&gt;\nCi\u00f2 che stupisce \u00e8 che \u2013 dimenticata quasi completamente l'opera vocale (sacra, profana e operistica), l'Ottocento e anche il Novecento si siano dedicati con una certa assiduit\u00e0 solo alla diffusione e all'esecuzione del repertorio strumentale. Se le composizioni per tastiera, abbastanza numerose e generalmente di alto livello stilistico, risentono ancora dell'improponibile confronto con quelle del figlio Domenico, le \"Dodici sinfonie di concerto Grosso\" (1715) sono entrate a far parte stabilmente del bagaglio di molti gruppi specializzati nell'esecuzione di musica antica. Pur avendo faticato a liberarsi dal marchio di corellianit\u00e0, le \"Sinfonie di concerto grosso\" sono riuscite a imporsi grazie al perfetto uso del contrappunto e soprattutto grazie alla bellezza delle melodie, venate da sottile e sublime malinconia, che \u00e8 il tratto caratteristico e originale di tutta l'opera scarlattiana."}
{"id": "54172", "revid": "729019", "url": "https://it.wikipedia.org/wiki?curid=54172", "title": "Sputnik 3", "text": "Lo Sputnik 3 fu un satellite artificiale messo in orbita dall'Unione Sovietica il 15 maggio 1958, lanciato dal Cosmodromo di Baikonur con un razzo vettore Semyorka. Faceva parte del programma Sputnik. Fu utilizzato per la ricerca e l'esplorazione dell'atmosfera e dello spazio vicino. Per un errore nel fissaggio del nastro di registrazione, il satellite non \u00e8 riuscito a rilevare le radiazioni nelle fasce di Van Allen.\nNel luglio del 1956 l'Unione Sovietica mise in moto un progetto per mettere in orbita il primo satellite artificiale della Terra indicato come ISZ. Lo Sputnik 3 venne designato per essere il primo satellite artificiale della storia, ma quando i lavori sul razzo vettore R-7 ICBM erano praticamente conclusi, per lo Sputnik 3 si continuava a far slittare la data di completamento. Cos\u00ec si decise di sostituirlo con il ben pi\u00f9 semplice Sputnik 1, che divent\u00f2 il primo satellite artificiale della storia. Anche lo Sputnik 2 venne completato e lanciato prima dello Sputnik 3. Uno dei motivi principali per cui non si decise di attendere il completamento dello Sputnik 3 e lanciare prima Sputnik 1 e 2 fu quello di battere sul tempo la concorrenza degli Stati Uniti.\nLo Sputnik 3 era un laboratorio scientifico automatico. Era di forma conica, lungo 3,57\u00a0m e largo alla base 1,73\u00a0m. La sua massa era di 1327\u00a0kg. I suoi dodici strumenti scientifici sono serviti per raccogliere dati sulla composizione dall'alta atmosfera, sulla pressione, sulla presenza di particelle cariche, sui fotoni nei raggi cosmici, sui nuclei pesanti nei raggi cosmici, sui campi magnetici ed elettrostatici e sulle particelle meteoriche. \u00c8 rimasto in orbita fino al 6 aprile 1960."}
{"id": "54173", "revid": "2812", "url": "https://it.wikipedia.org/wiki?curid=54173", "title": "Sputnik-3", "text": ""}
{"id": "54174", "revid": "2812", "url": "https://it.wikipedia.org/wiki?curid=54174", "title": "Sputnik III", "text": ""}
{"id": "54175", "revid": "2812", "url": "https://it.wikipedia.org/wiki?curid=54175", "title": "Sputnik-III", "text": ""}
{"id": "54176", "revid": "2074952", "url": "https://it.wikipedia.org/wiki?curid=54176", "title": "Leader dell'Unione Sovietica", "text": "Con l'espressione leader dell'Unione Sovietica sono indicati coloro che nel corso della storia dell'URSS hanno detenuto \"de facto\" una posizione individuale di vertice, pur essendo il sistema sovietico improntato al principio della leadership collettiva.\nStoria.\nCreatore e ispiratore del Partito bolscevico fu Lenin, il quale ebbe un ruolo di primo piano nella Rivoluzione d'ottobre e poi nell'organizzazione della RSFS Russa e, successivamente, dell'Unione Sovietica, rivestendo nell'una e nell'altra il ruolo di Presidente del Consiglio dei commissari del popolo, mentre non volle ruoli di primo piano all'interno del partito. Dopo la sua morte, viceversa, Stalin riusc\u00ec ad accumulare sempre pi\u00f9 potere nel proprio ufficio di Segretario generale del Partito bolscevico, per poi unirvi quello di Presidente del Consiglio dei ministri.\nLa successione di Stalin apr\u00ec una fase di dualismo tra il nuovo Capo del Governo, Georgij Malenkov, e il Primo segretario del PCUS, Nikita Chru\u0161\u010d\u0451v, che si risolse a vantaggio di quest'ultimo, riconfermando il ruolo a capo del partito come posizione di principale potere nel Paese.\nA succedergli in tale ruolo, nel 1964, fu Leonid Bre\u017enev, che tredici anni pi\u00f9 tardi acquis\u00ec anche il ruolo di Presidente del Presidium del Soviet Supremo. Da allora in poi tutti i successivi leader dell'URSS rivestirono il doppio ruolo di Segretario del PCUS e Presidente del Presidium.\nNel periodo di profondi cambiamenti che si registrarono negli ultimi anni di esistenza dell'URSS, il leader Michail Gorba\u010d\u00ebv, oltre a mantenere il ruolo di Segretario del PCUS, pass\u00f2 da Presidente del Presidium a Presidente del Soviet Supremo dopo l'abolizione della prima carica, e fu in seguito eletto al nuovo ufficio di Presidente dell'Unione Sovietica."}
{"id": "54181", "revid": "1452769", "url": "https://it.wikipedia.org/wiki?curid=54181", "title": "Margherita Maria Alacoque", "text": "Biografia.\nMargherita Alacoque nacque a Lautecourt, nei pressi di Verosvres, nel dipartimento di Saone e Loira della Borgogna, il 22 luglio 1647. I suoi genitori erano ferventi cattolici, il padre Claude era notaio e la madre, Philiberte Lamyn, era anch'essa figlia di un notaio. Ebbe quattro fratelli: due, di salute cagionevole, morirono intorno all'et\u00e0 di vent'anni.\nNell'autobiografia Margherita Maria Alacoque narra di aver fatto voto di castit\u00e0 all'et\u00e0 di cinque anni e aggiunge di aver avuto la prima apparizione della Madonna nel 1661. Dopo la morte del padre, avvenuta quando lei aveva otto anni, la madre la invi\u00f2 in un collegio gestito da suore Clarisse dove, nel 1669, all'et\u00e0 di 22 anni, ricevette la cresima; con l'occasione fece aggiungere al suo nome anche quello di Maria.\nMargherita Maria Alacoque decise di entrare in monastero e, nonostante l'opposizione della famiglia che voleva per lei un matrimonio, entr\u00f2 nell'ordine della Visitazione.\nNel monastero di Paray-le-Monial.\nDopo alcuni anni di permanenza nel monastero della Visitazione di Paray-le-Monial, il 27 dicembre 1673 Margherita Maria Alacoque rifer\u00ec di aver avuto un'apparizione di Ges\u00f9, che le domandava una particolare devozione al suo Sacro Cuore. Margherita Maria Alacoque avrebbe avuto tali apparizioni per 17 anni, sino alla morte.\nL'incontro con Claude de la Colombi\u00e8re.\nPer queste presunte apparizioni, Margherita Maria Alacoque venne malgiudicata dai superiori e osteggiata dalle consorelle, tanto che essa stessa ebbe a dubitare della loro autenticit\u00e0.\nDi diverso parere era il gesuita Claude de la Colombi\u00e8re, profondamente convinto dell'autenticit\u00e0 delle apparizioni; questi, divenuto direttore spirituale della Alacoque, la difese anche dalla Chiesa locale, la quale giudicava le apparizioni come \"fantasie\" mistiche.\nDivenne maestra delle novizie; all'indomani della sua morte, avvenuta nel 1690, due sue discepole compilarono una \"Vita di suor Margherita Maria Alacoque\".\nAutobiografia.\nLa richiesta di La Colombi\u00e8re.\nMargherita Maria Alacoque riceve dal suo direttore spirituale l'ordine di scrivere le sue esperienze ascetiche. Sebbene acconsenta a motivo del suo voto di obbedienza, ella inizia l'autobiografia sottolineando tutto la sua repulsione per quanto le viene chiesto:\nAfferma di ricevere in una rivelazione privata la conferma ad andare avanti nello scrivere, seppure dalle sue parole traspaia che ella riteneva i suoi racconti esclusivamente diretti al suo direttore spirituale:\nVita religiosa e rivelazioni.\nDall'autobiografia apprendiamo che ella sent\u00ec la vocazione alla vita religiosa fin dall'infanzia, quando neppure comprendeva appieno cosa significasse:\nIn seguito, racconta che a partire dal 27 dicembre 1673 Ges\u00f9 le apparve ripetute volte.\nIn quella che viene chiamata \"la grande rivelazione\", scrive che Ges\u00f9 le aveva mostrato il suo Sacro Cuore, chiedendole che il venerd\u00ec dopo l'ottava del Corpus Domini fosse celebrata una festa per rendere culto al Sacro Cuore stesso.\nAlacoque afferma anche di aver ricevuto da Ges\u00f9 una \"grande promessa\": a chi avesse ricevuto la comunione per nove mesi consecutivi, ogni primo venerd\u00ec del mese, sarebbe stato fatto il \"dono della penitenza finale\". Esso consiste nella possibilit\u00e0 per il devoto di non morire in stato di peccato, n\u00e9 senza ricevere i sacramenti.\nMargherita Maria prosegue affermando di aver ricevuto per 17 anni rivelazioni, nelle quali Ges\u00f9 la chiamava \"discepola prediletta\", comunicandole i \"segreti del suo cuore divino\" nonch\u00e9 la conoscenza della \"scienza dell'amore\".\nSecondo lei, Ges\u00f9 le avrebbe affidato anche un'altra missione: il 17 giugno 1689, chiese al re di Francia Luigi XIV la \"\"consacrazione della Francia al suo Sacro Cuore e la sua rappresentazione sugli stendardi del regno\".\nCome la richiesta di consacrazione della Russia al Cuore Immacolato di Maria, questa domanda \u00e8 rimasta lettera morta. Certi autori (per esempio l'abate \u00c9mile Bougaud nel suo \"Histoire de la Bienheureuse Marguerite-Marie\", Poussielgue, 1874, o il canonico Cr\u00e9pin, in un articolo del \"Bulletin de l'\u0152uvre du Sacr\u00e9-C\u0153ur de Montmartre\", ottobre 1915) hanno osservato che esattamente 100 anni pi\u00f9 tardi, il 17 giugno 1789, il Terzo Stato ha proclamato l'Assemblea nationale, creando cos\u00ec una rottura con la Francia di Clodoveo. Al contrario, il cardinale Louis Billot, su \"Le Figaro\" del 4 maggio 1918, ricordando la sua devozione al Sacro Cuore, ha espresso dei dubbi sull'autenticit\u00e0 della richiesta.\nMortificazioni.\nL'autobiografia di Margherita Maria Alacoque contiene racconti di rivelazioni private ma anche di mortificazioni corporali. La Santa scrisse l'autobiografia in obbedienza a padre Claudio de la Colombi\u00e8re che le ordin\u00f2 di scrivere tutto quello che avveniva nella sua anima, nonostante la sua estrema ripugnanza nell'eseguire quest'ordine; matur\u00f2 poi la convinzione che fosse stato Dio stesso a volere questo scritto e ad averla perci\u00f2 aiutata nella stesura. &lt;br&gt;L'autobiografia evidenzia una continua mortificazione corporale segnata dall'uso frequente della disciplina per flagellarsi, dal dormire sui cocci, dal legarsi le dita per poi conficcarvi degli aghi e dal desiderio di essere disprezzata, il quale portava la Santa a volere che \"\u00abgli altri si ricordassero di me unicamente per disprezzarmi, umiliarmi e insultarmi; le sole cose a me dovute\u00bb\"; si legava, inoltre, con funi e catene in modo cos\u00ec stretto da provocarsi profonde lacerazioni nella carne e pi\u00f9 volte si incise sul petto il nome di Ges\u00f9, causandosi sofferenze e ferite. La sua volont\u00e0 di punirsi per il ribrezzo provato nell'assistere alcuni malati la port\u00f2 a baciarne le piaghe, a mangiarne il vomito \u2014 e in merito comment\u00f2: \"\u00abQuesto atto mi port\u00f2 infinite delizie al punto da farmi desiderare di avere tutti i giorni l'opportunit\u00e0 di ripetere simili azioni\u00bb\" \u2014 e a riempirsi la bocca con la dissenteria di una malata, che non ingoi\u00f2 solo perch\u00e9 dissuasa dall'apparizione di Ges\u00f9 che le rammentava l'obbligo all'obbedienza, il quale non le permetteva di mangiare nulla senza permesso.\nCulto.\nLa notoriet\u00e0 di Margherita Maria Alacoque \u00e8 dovuta al fatto che le rivelazioni che ella racconta di aver ricevuto porteranno allo sviluppo del culto e all'istituzione della solennit\u00e0 liturgica del Sacro Cuore di Ges\u00f9. In questo senso Margherita Maria Alacoque si affianca ad altri religiosi, come san Giovanni Eudes e il gesuita Claude de la Colombi\u00e8re, suo padre spirituale, che favorirono tale culto. Il culto del Sacro Cuore di Ges\u00f9 era gi\u00e0 presente in epoca precedente, ma in modo meno popolare; \u00e8 documentato da evidenti tracce storiche risalenti ai secoli XIII-XIV, soprattutto nella mistica tedesca.\nIn memoria e onore di questo culto venne portata a compimento l'edificazione della Basilica del Sacro Cuore nel quartiere di Montmartre a Parigi, accessibile dal 1876.\nAll'apertura canonica della sua tomba, nel luglio 1830, il corpo di santa Margherita Maria \u00e8 stato trovato incorrotto e tale \u00e8 rimasto. \u00c8 conservato sotto l'altare della cappella della Visitazione di Paray-le-Monial.\nIl 18 settembre 1864 Margherita Maria Alacoque fu beatificata da papa Pio IX, per essere poi canonizzata nel 1920, durante il pontificato di papa Benedetto XV. La sua memoria liturgica ricorre il 16 ottobre o il 17 ottobre nella Messa tridentina, mentre nel calendario delle ricorrenze religiose la festa in onore del Sacro Cuore di Ges\u00f9 \u00e8 stata stabilita per il venerd\u00ec successivo all'ottava del Corpus Domini.\nNel 1928 papa Pio XI ribad\u00ec, nell'enciclica \"Miserentissimus Redemptor\", che Ges\u00f9 \"si era manifestato a Santa Margarita Maria\", sottolineandone la somma importanza per la Chiesa cattolica.\nSanta Margherita \u00e8 molto venerata nella contrada Vignale-Santa Margherita in Rivello. In suddetta contrada vi \u00e8 una chiesa costruita negli anni sessanta del secolo scorso dedicata alla santa che ne custodisce una splendida statua in legno. La mistica \u00e8 raffigurata con l'abito dell'Ordine della Visitazione e il libro della Grande Promessa aperto in mano. La santa si festeggia solennemente nella terza domenica di agosto. Nei tre giorni prima della festa si svolge il triduo. La mattina del sabato, trova posto la fiera nelle vicinanze della chiesa, la serata prosegue con musica e degustazioni gastronomiche di prodotti tipici lucani. La mattina della festa, si svolge la processione per la contrada con la statua della santa e le cente (torri ex voto costituite da candele, tradizionalmente 100,da qui il nome, ornate con fiori, nastri e immagini della Santa), a seguire, si celebra la S. Messa sul sagrato della chiesa. La festa continua con giochi, bancarelle, musica e balli. La festa si conclude a mezzanotte con l'accensione dei fuochi pirotecnici\nOpere.\n\"Istruzioni\", \"Preghiere e cantici\", e un'autobiografia. Nella prima edizione del 1920, la pi\u00f9 completa mai data alle stampe, questi scritti non superavano nell'insieme le ottocento pagine."}
{"id": "54182", "revid": "599013", "url": "https://it.wikipedia.org/wiki?curid=54182", "title": "Regime turbolento", "text": "In fluidodinamica, un regime turbolento \u00e8 un moto di un fluido in cui le forze viscose non sono sufficienti a contrastare le forze di inerzia: il moto delle particelle del fluido che ne risulta avviene in maniera caotica, senza seguire traiettorie ordinate come nel caso di regime laminare. Questo si traduce nella formazione di vortici instabili di varie dimensioni, che interagiscono fra loro, e, pi\u00f9 in generale, nel manifestarsi di fluttuazioni caotiche nei campi di velocit\u00e0 e pressione.\nMoti turbolenti possono essere osservati in un gran numero di fenomeni della vita di tutti i i giorni, come nel surf, in corsi d'acqua che scorrono veloci, nelle perturbazioni atmosferiche, o nel fumo prodotto da una combustione. In generale, accade spesso che i moti di fluidi che si osservano in natura o nelle applicazioni ingegneristiche siano in condizioni di regime turbolento.\nNonostante certe caratteristiche dei moti turbolenti possano considerarsi ormai assodate (come il fatto che l'instaurarsi o meno della turbolenza possa essere prevista dal valore del numero di Reynolds, che pesa il rapporto fra forze di inerzia e forze viscose), manca ancora una teoria completa in grado di descriverli in maniera soddisfacente: Richard Feynman defin\u00ec la descrizione della turbolenza come il pi\u00f9 importante problema irrisolto della fisica classica.\nStoria.\nGi\u00e0 Leonardo da Vinci disegn\u00f2 e comment\u00f2 particolari flussi turbolenti. Le prime esperienza di tipo scientifico effettuate su questo tipo di moti si devono ad un esperimento condotto da Osborne Reynolds nel 1883 presso i laboratori di idraulica dell'Universit\u00e0 di Manchester. L'esperimento di Reynolds consisteva nell'osservazione visiva dei moti turbolenti di un tubo di un filetto liquido distinto dal liquido circostante grazie ad un colorante. Per tale evenienza Reynolds aveva fatto allestire un tubo trasparente immerso in una vasca piena d'acqua, la quale alimentava il tubo. L'imbocco del tubo era stato attentamente sagomato in modo da prevenire fenomeni di natura turbolenta all'ingresso.\nL'esperimento fu condotto con tre tubazioni differenti. Reynolds osserv\u00f2 che per velocit\u00e0 relativamente basse del fluido il moto si presentava abbastanza regolare e il filetto presentava un andamento quasi rettilineo. Ripetendo l'esperimento a velocit\u00e0 pi\u00f9 elevate, Reynolds osserv\u00f2 delle perturbazioni confinate che migravano verso valle. Aumentando ulteriormente la velocit\u00e0, osserv\u00f2 che il colore del filetto tendeva a diffondere in tutta la tubazione. Reynolds identific\u00f2 la condizione in cui il filetto di liquido si confondeva con il liquido circostante come \"regime turbolento\".\nRipetendo l'esperimento con altri tubi, Reynolds individu\u00f2 un valore critico del seguente numero adimensionale, che in suo onore avrebbe preso il nome di numero di Reynolds:\nPer valori del numero di Reynolds superiori a circa 4\u00a0000 il moto si presentava come turbolento, mentre per valori inferiori a 2\u00a0000-2\u00a0500 il moto si presentava come laminare.\nLa difficolt\u00e0 principale nello studio della turbolenza \u00e8 costituita dalla presenza simultanea di un elevato numero di strutture vorticose di grandezza caratteristica differente, dette \"vortici\". Inoltre tutte queste strutture caratteristiche interagiscono mutuamente tra di loro a causa della struttura non lineare delle equazioni di Navier-Stokes.\nTutte queste peculiarit\u00e0 rendono l'approccio analitico classico di difficile applicazione.\nNel 1922 Lewis F. Richardson introdusse il concetto di cascata di energia, mentre al 1941 risale la prima teoria statistica sulla turbolenza, elaborata dal matematico e fisico sovietico Andrej N. Kolmogorov.\nNegli ultimi decenni, lo studio della turbolenza ha fatto grandi passi in avanti, sia per un avanzamento delle tecnologie utilizzabili negli studi sperimentali, ma soprattutto ad opera dell'introduzione delle simulazioni al computer, che permettono di studiare quantitativamente nel dettaglio flussi turbolenti mediante l'integrazione numerica delle equazioni di Navier-Stokes. In particolare, nello studio degli aspetti pi\u00f9 fondamentali della turbolenza, si fa grande uso delle simulazioni numeriche dirette (DNS), che contrariamente a tecniche pi\u00f9 utilizzate in ambito ingegneristico come le equazioni di Navier-Stokes mediate (RANS) o le Large Eddy simulations (LES), non richiedono ipotesi ulteriori sul comportamento del flusso, dato che risolvono esplicitamente tutte le scale spaziali e temporali del sistema. Il prezzo da pagare \u00e8 per\u00f2 un elevatissimo costo computazionale, per cui anche lo studio numerico dei flussi pi\u00f9 semplici richiede l'utilizzo di potenti supercomputer.\nDescrizione.\nDifferenze tra regime turbolento e regime laminare.\nUn flusso turbolento differisce da un flusso laminare in quanto al suo interno sono presenti strutture vorticose di grandezza e velocit\u00e0 differenti che rendono il flusso non predicibile nel tempo anche se il moto rimane deterministico.\nOssia il moto \u00e8 regolato dalle leggi del caos deterministico: se fossimo in grado di conoscere 'esattamente' tutto il campo di velocit\u00e0 in un dato istante e fossimo in grado di risolvere le equazioni di Navier-Stokes potremmo ottenere tutti i campi del moto futuro. Ma se conoscessimo il campo con una piccolissima imprecisione questa dopo un certo tempo renderebbe la soluzione trovata completamente differente da quella reale.\nAd esempio, nel caso di moto in un condotto cilindrico, in caso di regime turbolento il fluido si muove in maniera disordinata, ma con una velocit\u00e0 media di avanzamento pressoch\u00e9 costante sulla sezione.\nNel caso di moto laminare invece le traiettorie sono rettilinee ed il profilo di velocit\u00e0 parabolico o di Poiseuille.\nIl numero di Reynolds per cui avviene la transizione regime laminare a turbolento, in questo caso \u00e8 \"Re\" = 2300. Tuttavia, questo valore \u00e8 strettamente dipendente dall'ampiezza dei disturbi presenti nel flusso prima della transizione al regime turbolento. Per cui \u00e8 teoricamente possibile ottenere flussi laminari per valori pi\u00f9 elevati del numero di Reynolds.\nCaratteristiche.\nI moti turbolenti possiedono caratteristiche peculiari:\nIrregolarit\u00e0.\nI flussi turbolenti sono sempre altamente irregolari. Per questo motivo, i problemi di turbolenza sono normalmente trattati in modo statistico piuttosto che deterministico. Un flusso turbolento \u00e8 caotico, ma non tutti i flussi caotici si possono definire turbolenti.\nDiffusivit\u00e0.\nL'ampia disponibilit\u00e0 di energia cinetica nei flussi turbolenti tende ad accelerare l'omogeneizzazione (miscelazione) dei miscugli fluidi. La caratteristica responsabile dell'aumento della miscelazione e dell'aumento del tasso di trasporto di massa, quantit\u00e0 di moto ed energia in un flusso \u00e8 chiamata \"diffusivit\u00e0\".\nLa diffusione turbolenta \u00e8 solitamente parametrizzata da un coefficiente di diffusione turbolenta. Questo coefficiente di diffusione turbolenta \u00e8 definito in senso fenomenologico, per analogia con le diffusivit\u00e0 molecolari, ma non ha un vero significato fisico, essendo dipendente dalle caratteristiche particolari del flusso, e non una vera propriet\u00e0 del fluido in s\u00e9. Inoltre, il concetto di diffusivit\u00e0 turbolenta ipotizza una relazione costitutiva tra il flusso turbolento e il gradiente di una variabile media simile alla relazione tra flusso e gradiente che esiste per il trasporto molecolare. Nel migliore dei casi, questa ipotesi \u00e8 solo un'approssimazione. Tuttavia, la diffusivit\u00e0 turbolenta risulta essere l'approccio pi\u00f9 semplice per l'analisi quantitativa dei flussi turbolenti e sono stati postulati molti modelli per calcolarla. Ad esempio, in grandi specchi d'acqua come gli oceani questo coefficiente pu\u00f2 essere trovato utilizzando la legge di potenza dei quattro terzi di Richardson ed \u00e8 governato dai principi del random walk. Nei fiumi e nelle grandi correnti oceaniche, il coefficiente di diffusione \u00e8 dato da variazioni della formula di Elder.\nRotazionalit\u00e0.\nI flussi turbolenti possiedono una vorticit\u00e0 non nulla e sono caratterizzati da un importamento meccanismo di generazione di vortici tridimensionali noto come \"vortex stretching\" (stiramento del vortice). In fluidodinamica, si tratta essenzialmente di vortici soggetti ad uno \"stiramento\" associato a un aumento della componente della vorticit\u00e0 nella direzione di allungamento, dovuto alla conservazione del momento angolare. Inoltre, il vortex stretching \u00e8 il meccanismo fondamentale su cui si basa la cascata turbolenta di energia per instaurare e mantenere una funzione di struttura identificabile. In generale, il meccanismo di stretching implica l'assottigliamento dei vortici nella direzione perpendicolare alla direzione di stiramento a causa della conservazione del volume degli elementi di fluido. Di conseguenza, la scala di lunghezza radiale dei vortici diminuisce e le strutture pi\u00f9 grandi del flusso si scompongono in strutture pi\u00f9 piccole. Il processo continua fino a quando le strutture su piccola scala sono abbastanza piccole da poter trasformare la loro energia cinetica in calore a causa della viscosit\u00e0 molecolare del fluido. Secondo tale definizione, il flusso turbolento in senso stretto \u00e8 quindi sempre rotazionale e tridimensionale. Tale definizione non \u00e8 per\u00f2 condivisa da tutti gli studiosi del settore, e non \u00e8 raro imbattersi nel termine \"turbolenza bidimensionale\", che \u00e8 rotazionale e caotica, ma priva del meccanismo di vortex stretching.\nDissipazione.\nPer poter mantenere un flusso turbolento, \u00e8 necessaria una fonte di energia persistente perch\u00e9 la turbolenza la dissipa rapidamente, convertendo l'energia cinetica in energia interna mediante sforzi di taglio viscosi. Nel regime turbolento si ha la formazione di vortici aventi scale di lunghezze molto diverse. La maggior parte dell'energia cinetica del moto turbolento \u00e8 contenuta nelle strutture di larga scala. L'energia \"precipita\" da queste strutture su larga scala a strutture su scala pi\u00f9 piccola mediante un meccanismo dovuto a effetti puramente inerziali ed essenzialmente invisibile. Questo processo continua, creando strutture sempre pi\u00f9 piccole corrispondenti quindi a una gerarchia di vortici. Alla fine di questo processo si formano strutture che sono abbastanza piccole da risentire degli effetti dovuti alla diffusione molecolare e quindi ha luogo la dissipazione viscosa dell'energia. La scala alla quale ci\u00f2 accade \u00e8 la scala di Kolmogorov.\nQuesto processo si definisce cascata di energia, per il quale il flusso turbolento pu\u00f2 essere modellizzato come una sovrapposizione di uno spettro corrispondente ai vortici e alle fluttuazioni del campo di velocit\u00e0 i su un flusso medio. I vortici possono essere in certo senso definiti come strutture coerenti dei campi di velocit\u00e0, vorticit\u00e0 e pressione. I flussi turbolenti possono essere visti come costituiti da un'intera gerarchia di vortici su un'ampia gamma di scale di lunghezza e tale gerarchia pu\u00f2 essere descritta quantitativamente dallo spettro di energia, che misura l'energia cinetica delle fluttuazioni di velocit\u00e0 per ciascuna scala di lunghezza (corrispondenti ognuna a un numero d'onda). Le scale nella cascata dell'energia sono generalmente impredicibili e altamente non simmetriche. Tuttavia, sulla base di queste scale di lunghezza, questi vortici possono essere suddivisi in tre categorie principali:\nScala integrale.\nA tale scala si associano un tempo e una lunghezza caratteristici. Il tempo integrale, in una descrizione lagrangiana, pu\u00f2 essere definito come:\nformula_2\ndove \"u\"' rappresenta le fluttuazioni di velocit\u00e0, mentre \u03c4 \u00e8 l'intervallo di tempo fra due misure. La lunghezza integrale pu\u00f2 essere definita in modo analogo:\nformula_3\nin cui \"r\" rappresenta la distanza fra due punti diversi di misura. Tale scala corrisponde ai vortici di dimensione maggiore (e durata maggiore), ai quali si associa la maggior quantit\u00e0 di energia. Su tali scale il flusso \u00e8 tipicamente anisotropo.\nScala di Kolmogorov.\nLa scala di Kolmogorov \u00e8 la scala spaziale pi\u00f9 piccola, dove l'energia cinetica che arriva dalle scale superiori (mediante il termine di inerzia non lineare) viene dissipata in energia termica ad opera della viscosit\u00e0. Su tali scale il flusso \u00e8 tipicamente omogeneo e isotropo.\nMicroscale di Taylor (o della turbolenza).\nSi tratta delle scale intermedie tra la scala integrale pi\u00f9 grande e quella di Kolmogorov pi\u00f9 piccola, e compongono l'intervallo inerziale. Le microscale di Taylor non corrispondono a fenomeni dissipativi, ma alla trasmissione di energia dalla scala pi\u00f9 grande a quella pi\u00f9 piccola senza dissipazione. Tali scale sono quindi cruciali nello studio del trasporto di energia e quantit\u00e0 di moto nello spazio dei numeri d'onda.\nSebbene sia possibile trovare alcune soluzioni particolari delle equazioni di Navier-Stokes che governano il moto dei fluidi, tutte queste soluzioni sono instabili per perturbazioni di ampiezza finita a grandi numeri di Reynolds. La dipendenza sensibile dalle condizioni iniziali e al contorno rende il flusso del fluido irregolare sia nel tempo che nello spazio, cosicch\u00e9 \u00e8 necessaria una descrizione statistica. Il matematico russo Andrej Kolmogorov propose la prima teoria statistica della turbolenza, basata sulla suddetta nozione di cascata di energia (un'idea originariamente introdotta in maniera qualitativa da Richardson) e sul concetto di auto-similarit\u00e0. Da ci\u00f2 deriva il nome di microscala di Kolmogorov. \u00c8 noto che l'auto-similarit\u00e0 non \u00e8 esatta, quindi tale descrizione statistica \u00e8 stata modificata rispetto al lavoro originale di Kolmogorov.\nTransizione alla turbolenza.\nLa transizione al regime turbolento pu\u00f2 essere, in una certa misura, prevista dal valore del numero di Reynolds, che quantifica il rapporto tra le forze d'inerzia e le forze viscose in un fluido soggetto ad un moto relativo al suo interno, a causa di valori diversi del campo di velocit\u00e0 in punti diversi, in quello che \u00e8 noto come strato limite nel caso di una superficie che delimita il fluido. A contrastare questo effetto vi \u00e8 la viscosit\u00e0 del fluido, che aumentando, inibisce progressivamente la turbolenza, poich\u00e9 pi\u00f9 energia cinetica viene dissipata da un fluido pi\u00f9 viscoso. Il numero di Reynolds quantifica l'importanza relativa di questi due tipi di forze per determinate tipologie di flussi, ed \u00e8 un'indicazione per capire se si osserver\u00e0 un flusso turbolento in una particolare configurazione.\nQuesta capacit\u00e0 di prevedere la formazione di un flusso turbolento \u00e8 un importante strumento di progettazione per apparecchiature come sistemi di tubazioni o ali di aeromobili, ma il numero di Reynolds viene utilizzato anche nel riscalare i problemi di dinamica dei fluidi per sfruttare la similitudine dinamica tra due diversi casi di flusso del fluido, ad esempio tra un aeromodello e la sua versione a grandezza naturale. Tale similitudine non \u00e8 sempre lineare e l'applicazione dei numeri di Reynolds a entrambe le situazioni consente di calcolare i fattori corretti. Una flusso in cui l'energia cinetica viene assorbita in modo significativo a causa dell'azione della viscosit\u00e0 molecolare del fluido d\u00e0 luogo ad un regime di flusso laminare. Per questo la quantit\u00e0 adimensionale del numero di Reynolds (Re) viene utilizzata come guida.\nRicapitolando:\nIl numero di Reynolds \u00e8 definito come:\nformula_4\ndove:\nNel caso di flussi incomprimibili, solitamente i termini di densit\u00e0 e viscosit\u00e0 dinamica sono sostituiti dal loro rapporto, ossia la viscosit\u00e0 cinematica. Il valore critico del numero di Reynolds dipende dal particolare tipo di flusso (spesso \u00e8 nell'ordine delle migliaia), e dipende anche dalla convenzione con cui si scelgono le scale caratteristiche.\nTrasporto di quantit\u00e0 di moto e calore in turbolenza.\nIn un flusso turbolento, le particelle di fluido mostrano compiono movimenti trasversali aggiuntivi che aumentano la velocit\u00e0 di scambio di energia e quantit\u00e0 di moto tra di loro, aumentando cos\u00ec di fatto i coefficienti di scambio di calore e di viscosit\u00e0. Supponiamo per semplicit\u00e0 di avere un flusso turbolento bidimensionale e di essere in grado di localizzare un punto specifico nel fluido dove misurare la velocit\u00e0 effettiva formula_6 di ogni particella di fluido che \u00e8 passata attraverso quel punto in un dato momento. Si trover\u00e0 la velocit\u00e0 effettiva che oscilla attorno a un valore medio:\ne analogamente per la temperatura (formula_8) e la pressione (formula_9), dove le quantit\u00e0 con gli indici denotano fluttuazioni sovrapposte al flusso medio. Questa scomposizione di una variabile del flusso in un valore medio e una fluttuazione turbolenta fu originariamente proposta da Osborne Reynolds nel 1895 ed \u00e8 considerata l'inizio dell'analisi matematica sistematica dei flussi turbolenti, come sottodisciplina della dinamica dei fluidi. Mentre i valori medi sono presi come variabili prevedibili determinate da leggi dinamiche, le fluttuazioni turbolente sono considerate variabili stocastiche. Tale approccio \u00e8 quello su cui si basano le equazioni di Navier-Stokes mediate (RANS), un'approssimazione delle equazioni esatte utilizzata spesso in applicazioni pratiche della fluidodinamica, in cui si \u00e8 interessati solamente alle quantit\u00e0 medie.\nIl flusso di calore e lo scambio di quantit\u00e0 di moto (rappresentati dallo sforzo di taglio \"\u03c4\") nella direzione normale al flusso in un dato tempo sono allora esprimibili come:\ndove formula_11 \u00e8 la capacit\u00e0 termica a pressione costante, \"\u03c1\" \u00e8 la densit\u00e0 del fluido, formula_12 \u00e8 il coefficiente di viscosit\u00e0 turbolenta e formula_13 \u00e8 la conducibilit\u00e0 termica turbolenta.\nTeoria della turbolenza di Kolmogorov.\nLa prima teoria formale sulla turbolenza \u00e8 stata ottenuta tramite un approccio statistico da A. N. Kolmogorov nel 1941. \nLa teoria di Kolmogorov del 1941 (K41), tramite delle ipotesi sulla natura statistica e fisica dei campi di velocit\u00e0, riesce a descrivere l'andamento dello spettro di energia del campo di velocit\u00e0.\nIn tale elaborazione, Kolmogorov part\u00ec dal concetto di cascata di energia, cos\u00ec come era stato descritto da Richardson: nei moti turbolenti l'energia viene trasmessa al fluido in strutture vorticose paragonabili alla grandezza del corpo che si muove, ad esempio un ventilatore trasferir\u00e0 energia a \"vortici\" di grandezza paragonabile alle sue pale, o l'ala di un aereo produrr\u00e0 dei \"vortici\" sulla scala della sua sezione. A questo punto questi \"vortici\" di grande scala produrranno vortici via via sempre pi\u00f9 piccoli dando origine al fenomeno della \"cascata di energia\"; ossia l'energia cinetica introdotta alle scale pi\u00f9 grandi non si trasformer\u00e0 subito in energia termica, ma alimenter\u00e0 l'energia di vortici sempre pi\u00f9 piccoli (intervallo inerziale) senza alcuna dissipazione. Quando le dimensioni delle strutture vorticose saranno sufficientemente piccole l'energia cinetica inizier\u00e0 ad essere dissipata e verr\u00e0 trasformata in calore (intervallo dissipativo); la scala caratteristica a cui avviene la dissipazione di energia cinetica viene detta scala di Kolmogorov.\nNella sua teoria originale del 1941, Kolmogorov postul\u00f2 che per valori molto alti del numero di Reynolds (formalmente, nel limite di formula_14 infinito), i moti turbolenti su piccola scala potessero essere considerati statisticamente isotropi (cio\u00e8 non si poteva distinguere alcuna direzione spaziale preferenziale). In generale, le scale maggiori di un flusso non sono isotrope, poich\u00e9 sono determinate dalle particolari caratteristiche geometriche dei bordi (la dimensione che caratterizza le grandi scale sar\u00e0 indicata con formula_15). L'idea di Kolmogorov era che nella cascata di energia di Richardson questa informazione geometrica e direzionale si perda su scale ridotte, in modo che il comportamento statistico delle piccole scale abbia un carattere universale: sia lo stesso per tutti i flussi turbolenti quando il numero di Reynolds \u00e8 sufficientemente alto.\nInoltre, Kolmogorov introdusse una seconda ipotesi: per numeri di Reynolds molto alti le statistiche dei fenomeni di piccola scala sono universalmente e univocamente determinate dalla viscosit\u00e0 cinematica formula_16 e dal tasso di dissipazione di energia formula_17. Con solo questi due parametri, l'unica lunghezza che pu\u00f2 essere ricavata utilizzando l'analisi dimensionale \u00e8\nformula_18\nnota adesso come lunghezza di Kolmogorov. Un flusso turbolento \u00e8 caratterizzato da una gerarchia di scale attraverso le quali avviene la cascata di energia. La dissipazione dell'energia cinetica avviene a scale dell'ordine della lunghezza di Kolmogorov formula_19, mentre l'iniezione di energia nella cascata proviene dal decadimento dei vortici di grande scala, di ordine formula_15. Queste due scale agli estremi della cascata possono differire di parecchi ordini di grandezza ad alti numeri di Reynolds. In mezzo c'\u00e8 una gamma di scale (ognuna con la sua lunghezza caratteristica formula_21) le cui strutture si formano a scapito dell'energia di quelle pi\u00f9 grandi. Queste scale sono molto maggiori rispetto alla lunghezza di Kolmogorov, ma ancora molto piccole rispetto alla grande scala del flusso (cio\u00e8 formula_22). Poich\u00e9 i vortici in questo intervallo sono molto pi\u00f9 grandi dei vortici dissipativi che esistono alle scale di Kolmogorov, l'energia cinetica sostanzialmente non viene dissipata in questo intervallo ed \u00e8 semplicemente trasferita su scale pi\u00f9 piccole (ci\u00f2 \u00e8 permesso dalla non linearit\u00e0 delle equazioni di Navier-Stokes) fino a quando, avvicinandosi all'ordine della scala di Kolmogorov, gli effetti viscosi diventano rilevanti. All'interno di questo intervallo gli effetti inerziali sono ancora molto pi\u00f9 ampi degli effetti viscosi, ed \u00e8 possibile presumere che la viscosit\u00e0 non giochi un ruolo nella loro dinamica interna (per questo motivo questo intervallo \u00e8 chiamato \"intervallo inerziale\").\nUna terza ipotesi di Kolmogorov era che, per un valore del numero di Reynolds sufficientemente elevato, il comportamento statistico delle scale nell'intervallo formula_22 sia universalmente e univocamente determinato dalla scala formula_21 e dal tasso di dissipazione di energia formula_17.\nIl modo in cui l'energia cinetica viene distribuita su tutto l'insieme delle scale spaziali (e, indirettamente, temporali) \u00e8 una caratterizzazione fondamentale di un flusso turbolento. Nel caso di turbolenza omogenea (cio\u00e8, statisticamente invarianti rispetto alle traduzioni del sistema di riferimento) e isotropa, questo di solito quantificato per mezzo della \"funzione spettro di energia\" formula_26, dove formula_27 \u00e8 il modulo del vettore d'onda corrispondente a determinate armoniche in una rappresentazione di Fourier del campo di velocit\u00e0 formula_28:\nformula_29\ndove formula_30 \u00e8 la trasformata di Fourier spaziale del campo di velocit\u00e0. Si avr\u00e0 allora che formula_31 rappresenta il contributo all'energia cinetica fornito da tutti i modi di Fourier aventi formula_32, e quindi:\nformula_33\ndove formula_34 \u00e8 l'energia cinetica turbolenta media del flusso e il numero d'onda formula_27 corrispondente alla scala formula_21 \u00e8 formula_37. Dall'analisi dimensionale, l'unica possibile forma dello spettro di energia, che obbedisca alla terza ipotesi di Kolmogorov, \u00e8:\nformula_38\ndove formula_39 dovrebbe essere una costante universale. Questo \u00e8 uno dei risultati pi\u00f9 famosi della teoria di Kolmogorov del 1941, e nel corso degli anni si sono accumulate considerevoli prove sperimentali in suo supporto. Al di fuori dell'intervallo inerziale si trova la formula:\nformula_40\nNonostante questi successi, la teoria di Kolmogorov necessita di correzioni. Questa teoria presuppone implicitamente che la turbolenza sia statisticamente dotata di auto similarit\u00e0 su scale diverse. Ci\u00f2 significa essenzialmente che le statistiche devono essere invarianti di scala all'interno dell'intervallo inerziale. Un modo usuale di studiare il campo di velocit\u00e0 di un flusso turbolento \u00e8 considerando le differenze di velocit\u00e0 nello spazio, a distanza formula_21 (poich\u00e9 la turbolenza \u00e8 assunta isotropa, l'incremento della velocit\u00e0 del flusso dipende solo dal modulo del vettore di separazione):\nformula_42\nGli incrementi di velocit\u00e0 del flusso sono utili perch\u00e9 enfatizzano gli effetti delle scale dell'ordine di separazione formula_21 quando nel calcolo delle propriet\u00e0 statistiche. L'invarianza di scala statistica implica che il riscalamento degli incrementi di velocit\u00e0 del flusso dovrebbe avvenire con un esponente di scala unico formula_44, in modo che quando formula_21 \u00e8 scalato da un fattore formula_46, la grandezza\nformula_47\ndovrebbe avere la stessa distribuzione statistica di\nformula_48\ncon formula_44 indipendente da formula_21. Da questo fatto e da altri risultati della teoria di Kolmogorov del 1941, ne consegue che i momenti degli incrementi di velocit\u00e0 (noti come \"funzioni di struttura\" in turbolenza) dovrebbero scalare come:\nformula_51\ndove le parentesi denotano la media statistica, e le formula_52 dovrebbero essere delle costanti universali.\nCi\u00f2 risulta sperimentalmente (e numericamente) verificato per formula_53, dove la teoria prevede inoltre formula_54. Vi sono per\u00f2 numerose indicazioni che, per formula_55 generico, i flussi turbolenti si allontanino da questa previsione. Gli esponenti di scaling deviano dal valore formula_56 previsto dalla teoria, diventano una funzione non lineare dell'ordine formula_55 della funzione di struttura. Anche l'universalit\u00e0 delle costanti formula_52\u00e8 stata messa in discussione. Per valori piccoli di formula_55 la discrepanza rispetto alla previsione formula_56 di Kolmogorov \u00e8 molto piccola, per cui la teoria \u00e8 in grado di predire con successo il comportamento dei momenti di ordine basso. In particolare, si pu\u00f2 dimostrare che, se lo spettro di energia segue una legge di potenza del tipo\nformula_61\ncon formula_62formula_63\nPoich\u00e9 i valori sperimentali (e numerici) per l'ordine 2 deviano solo di poco dalla previsione di Kolmogorov pari a formula_64, il valore di formula_65 \u00e8 molto vicino a formula_66 (le differenza sono dell'ordine del 2%). Ci\u00f2 significa che il cosiddetto \"spettro di Kolmogorov alla formula_66\" \u00e8 solitamente osservato nei flussi turbolenti. Tuttavia, per le funzioni di struttura di ordine superiore, la differenza con lo scaling di Kolmogorov \u00e8 significativa e la rottura dell'auto similarit\u00e0 statistica \u00e8 evidente. Questo comportamento, e la mancanza di universalit\u00e0 delle costanti formula_52, sono legati al fenomeno dell'intermittenza in turbolenza. Essa \u00e8 un'importante area di ricerca in questo campo e uno degli obiettivi principali della moderna teoria della turbolenza \u00e8 capire cosa sia veramente universale nell'intervallo inerziale.\nTurbolenza bidimensionale.\nUn fenomeno strettamente collegato a quello della turbolenza tridimensionale standard \u00e8 quello della cosiddetta \"turbolenza bidimensionale.\" Si tratta di un regime caotico che si osserva nel caso in cui il moto del fluido avvenga in sole due dimensioni: anche se il caso perfettamente bidimensionale pu\u00f2 esistere solo sulla carta, il moto nella terza dimensione spaziale pu\u00f2 risultare soppresso a causa di anisotropie geometriche, o forze di vario tipo che agiscono sul sistema. La fenomenologia dei moti turbolenti bidimensionali si distingue per un motivo fondamentale: nell'equazione della vorticit\u00e0 in due dimensioni il termine di vortex stretching \u00e8 identicamente nullo (perch\u00e9 i vettori del campo di velocit\u00e0 e di vorticit\u00e0 sono perpendicolari in ogni punto). Questo si traduce nel fatto che, nel cosiddetto intervallo inerziale, oltre all'energia cinetica sia conservata anche un'altra quantit\u00e0 quadratica (quindi sempre positiva): la vorticit\u00e0 quadratica media, detta enstrofia. Ci\u00f2 porta all'instaurarsi della \"doppia cascata\": continuer\u00e0 ad osservarsi la cascata di energia, ma in direzione opposta rispetto al caso tridimensionale (ossia verso i numeri d'onda pi\u00f9 piccoli, e quindi le scale spaziali pi\u00f9 grandi), detta per questo motivo cascata inversa, a cui si aggiunge una cascata diretta di enstrofia verso le piccole scale. Tale fenomeno fu descritto per la prima volta da Robert H. Kraichnan nel 1967.\nLa doppia cascata implica uno spettro di energia pi\u00f9 complicato rispetto al caso tridimensionale: sui piccoli numeri d'onda (regime di cascata inversa di energia) si osserva sempre uno spettro alla Kolmogorov formula_69, mentre sui grandi numeri d'onda (regime di cascata diretta di enstrofia) si ha formula_70. La turbolenza bidimensionale \u00e8, in un certo senso, pi\u00f9 regolare di quella tridimensionale: nel regime di cascata inversa infatti non si osserva il fenomeno dell'intermittenza, per cui l'ipotesi di invarianza di scala \u00e8 valida, e, sfruttando l'evoluzione di Schramm-Loewner, sono stati osservati addirittura indizi di invarianza conforme.\nEstensioni del concetto di turbolenza.\nCol passare del tempo, i fisici hanno iniziato a usare il termine turbolenza per riferirsi a numerosi fenomeni correlati a quello della turbolenza fluida in senso stretto. Una prima estensione \u00e8 quella della turbolenza magnetoidrodinamica, che si verifica nei fluidi elettricamente conduttori, come i plasmi. In questo caso, oltre agli effetti tipici dei fluidi ordinari (come forze inerziali, viscosit\u00e0 o gravit\u00e0) si deve tener conto anche dei campi elettrici e magnetici, per cui la loro dinamica non sar\u00e0 descritta dalle equazioni di Navier-Stokes, ma da quelle della magnetoidrodinamica (MHD). I fenomeni di turbolenza MHD assumono grande importanza in astrofisica (ad esempio nella dinamica delle atmosfere stellari o dei dischi di accrescimento), o nella progettazione dei reattori a fusione nucleare.\nIn fisica della materia condensata si osserva la turbolenza quantistica dei superfluidi. Si tratta di un fenomeno che si verifica a temperature prossime allo zero assoluto in fluidi come l'elio-4, e che si distingue dalla turbolenza usuale per numerosi aspetti, come l'assenza completa di viscosit\u00e0, o il fatto che la circolazione associata a un vortice non sia pi\u00f9 una quantit\u00e0 continua, ma quantizzata. I vortici quantistici che si osservano nei superfluidi sono molto simili a quelli del campo magnetico che si verificano nei superconduttori. Il fatto che i superfluidi potessero dar luogo a un moto turbolento fu previsto per la prima volta da Richard Feynman nel 1955.\nUn fenomeno diverso \u00e8 quello della turbolenza elastica, osservata per la prima volta nel 2000. Si scopr\u00ec che soluzioni polimeriche potessero dar luogo a flussi caotici anche in situazioni in cui ci aspetterebbe un flusso laminare (ad esempio per valori bassi del numero di Reynolds), e a tale regime fu dato il nome di turbolenza elastica, in quanto tali flussi presentano somiglianze con quelli turbolenti veri e propri, come uno spettro dell'energia cinetica che segue una legge di potenza, o un aumento notevole della diffusivit\u00e0. Poich\u00e9 le equazioni che descrivono tali soluzioni possono, in certi limiti, essere riscritte in una forma analoga a quelle della magnetoidrodinamica, \u00e8 possibile osservare fenomeni analoghi a quelli nei plasmi, come le \"onde di Alfven elastiche\".\nUn'estensione pi\u00f9 generalizzata del concetto di turbolenza \u00e8 quello di turbolenza d'onda, in cui un sistema fisico lontano dall'equilibrio d\u00e0 luogo a un insieme di onde non lineari che interagiscono fra di loro in modo caotico, con l'insorgenza di fenomeni analoghi a quelli della turbolenza fluida, come la cascata di energia. Tale fenomeno si pu\u00f2 osservare in fluidodinamica (ad esempio nelle onde marine), ma anche nei plasmi, in ottica non lineare o nelle onde gravitazionali, ossia in generale in tutti i mezzi dotati di relazione di dispersione non lineare."}
{"id": "54183", "revid": "1565034", "url": "https://it.wikipedia.org/wiki?curid=54183", "title": "Claude de la Colombi\u00e8re", "text": "Superiore della casa di Paray-le-Monial, fu direttore spirituale di Margherita Maria Alacoque e si fece propagatore della devozione al Sacro Cuore di Ges\u00f9. Papa Giovanni Paolo II lo ha proclamato santo nel 1992.\nBiografia.\nNato da famiglia nobile ed educato all'universit\u00e0 dei gesuiti a Lione, venne ordinato sacerdote in giovane et\u00e0. Seguirono gli studi umanistici prima ad Avignone, poi a Parigi.\nDapprima svolse il ruolo di insegnante privato, poi quello di predicatore contro il giansenismo, entrando tra i gesuiti nel 1659.\nNel 1666 \u00e8 a Parigi, precettore dei figli di Colbert, ministro delle Finanze dell'allora re di Francia Luigi XIV.\nNel 1675 viene nominato Rettore del Collegio di Paray-le-Monial divenendo cos\u00ec anche il nuovo padre spirituale di Santa Margherita Maria Alacoque, visitandina propagatrice del culto al Sacro Cuore di Ges\u00f9.\nCulto.\n\u00c8 stato proclamato beato il 16 giugno 1929 da Papa Pio XI e canonizzato il 31 maggio 1992 da papa Giovanni Paolo II. Viene commemorato il 15 febbraio."}
{"id": "54185", "revid": "729019", "url": "https://it.wikipedia.org/wiki?curid=54185", "title": "Sputnik 4", "text": "Lo Sputnik 4 fu un satellite artificiale dell'Unione Sovietica. La designazione ufficiale della missione era per\u00f2 Korabl-Sputnik 1 (\"nave-satellite 1\"). Nel mondo occidentale non si conoscevano i dettagli dell'operazione sovietica che fu cos\u00ec associata al precedente Programma Sputnik e indicata come Sputnik 4. Si tratt\u00f2 invece del primo test di lancio per il Vostok che, in seguito, venne utilizzato per il primo volo umano nello spazio. Venne messo in orbita il 15 maggio 1960, e rientr\u00f2 in atmosfera il 5 settembre 1962 dopo una missione di due anni e centotredici giorni. Un pezzo di ci\u00f2 che restava dello Sputnik 4 dopo il rientro fu rinvenuto nel mezzo della strada principale di Manitowoc nel Wisconsin (Stati Uniti).\nQuesto modulo spaziale, il primo di una serie di satelliti usato per studiare la possibilit\u00e0 di un volo spaziale umano, conteneva strumenti scientifici, un sistema televisivo, e, soprattutto, una capsula di autosostentamento biologico con all'interno un manichino che riproduceva un cosmonauta. La nave spaziale \u00e8 stata progettata per studiare il funzionamento del sistema vitale di un essere umano e degli sforzi che esso subisce durante il volo.\nLo Sputnik 4 ha radiotrasmesso sia la vasta telemetria che ha registrato, sia le comunicazioni in viva voce preregistrate per simulare il cosmonauta. Dopo 4 giorni di volo, la cabina di rientro \u00e8 stata separata dal modulo di servizio e sono stati accesi i retrorazzi, ma per un errato comportamento la navicella non \u00e8 rientrata in atmosfera come previsto."}
{"id": "54186", "revid": "1372005", "url": "https://it.wikipedia.org/wiki?curid=54186", "title": "Ludovico IV il Fanciullo", "text": "Origine.\nEra l'unico figlio legittimo del re dei Franchi Orientali e futuro re d'Italia e futuro imperatore, Arnolfo di Carinzia e di Oda, che secondo lo storico francese Christian Settipani, esperto di genealogie, era imparentata con la famiglia dei Corradiani, deducendolo dalla Diplomata n\u00ba 89, del 19 maggio 891, in cui Arnolfo, definendolo conte e nipote nostro, cita Corrado il Giovane (\u2020 nel 918), figlio del conte Corrado il Vecchio (\u2020 nel 906), che di Oda poteva essere fratello o cugino. Quindi il padre di Oda potrebbe essere stato il marchese di Neustria, Udo, il capostipite dei Corradiani o suo fratello, Berengario, anche lui marchese di Neustria.\nBiografia.\nAlla sua nascita, secondo gli Annali di Fulda, fu battezzato col nome del bisnonno (Ludovico II il Germanico) dall'arcivescovo di Magonza Hatto e dal vescovo di Augusta Witgerio.\nNell'894, suo padre con la prima spedizione in Italia fu incoronato re d'Italia, mentre, il 21 febbraio 896, con la successiva spedizione, fu incoronato imperatore da papa Formoso, nella basilica di San Pietro, a Roma.\nNell'897, alla dieta di Tribur, a Ludovico fu riconosciuto il diritto alla successione di suo padre.\nNel giugno dell'899, secondo l\"'Herimanni Augensis Chronicon\", sua madre, la regina Oda fu diffamata di aver compiuto adulterio con uno sconosciuto, ma fu assolta nel convento di Ratisbona, grazie al giuramento di 72 testimoni.Poche settimane dopo tuttavia suo padre, Arnolfo fu colto da un ictus e l'8 dicembre di quell'anno, secondo gli \"Annales Necrologi Prumienses\" mor\u00ec a Ratisbona, a 49 anni, ed il cronista Reginone ricorda fu sepolto nell'abbazia di Sant'Emmerano a Alt\u00f6tting, accanto al padre (nonno di Ludovico) Carlomanno.Dopo la morte di Arnolfo, Ludovico venne riconosciuto re dei Franchi Orientali, mentre il fratellastro Sventibaldo, che era figlio illegittimo di Arnolfo, veniva confermato re di Lotaringia, e ad un certo Liutpoldo era stato concesso da Arnolfo, in punto di morte, il ducato di Baviera; il regno d'Italia ed il titolo di imperatore, invece, sarebbero toccati l'anno dopo al re di Provenza, Ludovico, in perenne lotta con Berengario del Friuli.\nIl 4 febbraio 900, all'et\u00e0 di nemmeno sette anni, Ludovico venne proclamato re nel palazzo di Forchheim, nella Franconia orientale: si tratta dell'incoronazione a re dei Franchi Orientali pi\u00f9 antica di cui abbiamo notizia. Data la sua giovane et\u00e0, nonostante non fosse stato nominato un reggente, anche perch\u00e9 spesso malato e di debole costituzione, il potere fu esercitato dall'arcivescovo di Magonza Hatto e dal vescovo di Augusta Adalberto e suo consigliere influente fu Salomone, abate di San Gallo e vescovo di Costanza. Comunque, durante il suo regno, l'intervento dei magnati fu costante, come si evince dalle controfirme su vari documenti.\nDopo che il suo fratellastro, Sventibaldo, all'inizio del 900, era stato deposto da re di Lotaringia, Ludovico, nel marzo di quello stesso anno, fu proclamato, Ludovico III re di Lotaringia a Thionville e poi ad Aquisgrana. In Lotaringia si combatteva una guerra civile tra i discendenti di Matfrid II e il suo fratellastro deposto Sventibaldo, che mor\u00ec, nell'agosto di quell'anno, sulle rive della Mosa. La guerra civile, da parte dei discendenti di Matfrid, poi riprese contro il conte franco, Gebeardo, nominato duca di Lotaringia da Ludovico, nel 903.\nAnche in Germania la situazione non era tranquilla, vi era una lotta per la supremazia nel ducato di Franconia, tra le casate dei Corradiani e dei Babenberg.Nel 906 il conte Adalberto di Babenberg tese un'imboscata ai Corradiani nelle vicinanze di Fritzlar, in cui, secondo l\"'Herimanni Augiensis Chronicon\", perse la vita, tra gli altri, Corrado il Vecchio (zio o cugino di Ludovico IV). Adalberto, ribellatosi a Ludovico IV venne poi catturato e imprigionato, e, su ordine del re e condannato a morte per aver violato la pace regale ed infine decapitato. I Babenberger persero tutti i loro titoli e le loro propriet\u00e0 in Franconia. Il figlio di Corrado il Vecchio, Corrado il Giovane divenne allora, l'indiscusso duca di Franconia.\nLudovico non ebbe fortuna nemmeno nelle sue campagne contro i Magiari, che durante il suo regno fecero innumerevoli incursioni nel territorio del regno, impadronendosi di grandi bottini, portando gravi distruzioni e, secondo l\"'Herimanni Augiensis Chronicon\", tra il 907 ed il 910, devastarono, Sassonia, Turingia, Baviera e Alamagna. Solo nel 909, sulla via del ritorno furono sconfitti nei pressi di Rott, dal nuovo duca di Baviera, Arnolfo detto il Cattivo, succeduto a Liutpoldo, nel 908; ma l'anno seguente, Ludovico il Fanciullo, raccolto un grande esercito venne sconfitto, presso Augusta. La scorreria e la devastazione degli ungari del 910 \u00e8 confermata dagli \"Annales Lobienses\".\nLudovico il Fanciullo, secondo gli \"Annales Lobienses\" mor\u00ec il 20 o il 24 settembre 911, probabilmente a Ratisbona, all'et\u00e0 di 18 anni.Ludovico fu sepolto nel monastero di Sant'Emmerano, a Ratisbona, dove erano seppelliti anche il suo fratellastro, Sventibaldo, suo padre Arnolfo e suo nonno, Carlomanno di Baviera.I duchi del regno elessero re dei Franchi Orientali, il duca di Franconia, Corrado I e non il re dei Franchi Occidentali, il carolingio Carlo III il Semplice, che si impadron\u00ec del regno di Lotaringia. Ludovico IV il Fanciullo fu l'ultimo re dei Franchi Orientali della dinastia carolingia. Ai Carolingi dopo Corrado I, successe la famiglia di Enrico I l'Uccellatore, un lontano parente dei carolingi, dando cos\u00ec inizio alla dinastia ottoniana.\nDiscendenza.\nDi Ludovico il Fanciullo non si conosce alcuna discendenza."}
{"id": "54188", "revid": "125002991", "url": "https://it.wikipedia.org/wiki?curid=54188", "title": "Caso (linguistica)", "text": "In linguistica, il caso \u00e8 una categoria grammaticale che consiste nella modificazione di un nome a seconda della sua funzione logica (soggetto, complemento diretto, complemento indiretto, ecc.). \nIn alcune lingue, sia moderne sia antiche, ogni parola assume forme diverse a seconda della funzione svolta nella frase.\nIn italiano, la declinazione secondo il caso \u00e8 ormai decaduta per quanto riguarda nomi e aggettivi.\nTali parole assumono sempre la stessa forma per qualunque funzione assolta nel periodo (soggetto, complemento).\nAd esempio, in italiano, la parola \"cane\" \u00e8 sempre la stessa in ogni ambito della frase: il \"cane\" azzann\u00f2 la pecora, ho dato da mangiare \"al cane\", la cuccia \"del cane\" ecc. D'altra parte, i pronomi personali (Io, tu, egli, ella, essi) assumono una forma diversa a seconda del ruolo svolto: \"io\" mangio, ma il coccodrillo mangia \"me\": essi, infatti, sono l'ultimo retaggio delle declinazioni latine.\nLa funzione logica dei casi pu\u00f2 essere svolta anche da una preposizione, come ad esempio accade in italiano, o da una posposizione, come accade nel giapponese.\nQuindi mentre in latino si dice ad esempio lib-er, libr-i, libr-o, in italiano abbiamo il libr-o, del libr-o, al libr-o.\nI due meccanismi (casi e pre/posposizioni) solitamente coesistono nella stessa lingua (es. latino \"ad urbem\", costituito dalla preposizione \"ad\" e dall'accusativo \"urbem\").\nStoria.\nI grammatici greci riconobbero e codificarono la nozione di caso: la parola greca che indica il caso, \u03c0\u03c4\u1ff6\u03c3\u03b9\u03c2 \"pt\u1e51sis\", deriva dal verbo \u03c0\u03af\u03c0\u03c4\u03c9 \"p\u00ecpt\u014d\", \"cadere\", perch\u00e9 secondo la loro sensibilit\u00e0 le parole flesse \"cadevano\" (cio\u00e8 \"arrivavano\" all'ascoltatore) ora in un modo, ora in un altro, a seconda dei vari casi in cui potevano presentarsi. Il termine stesso rivela la consapevolezza che si trattasse di una nozione sofisticata ed astratta. La nozione era gi\u00e0 ampiamente conosciuta e trattata nei temi di Aristotele ma venne poi raffinata dagli stoici e in generale dai grammatici del periodo ellenistico.\nConseguenze sulle costruzione della frase.\nNelle lingue che presentano una certa ricchezza flessionale, l'ordine delle parole \u00e8 pi\u00f9 libero, perch\u00e9 il caso \u00e8 espresso dalla morfologia e non obbligatoriamente dall'ordine delle parole, a cui possono essere affidati altri compiti quali la manifestazione della struttura comunicativa dell'enunciato: ad esempio, la frase latina \"Petrus Paulum salutat\" \u00e8 equivalente a \"Paulum Petrus salutat\" per quanto riguarda le relazioni morfo-sintattiche espresse, ma diverso \u00e8 l'apporto comunicativo: infatti nel primo enunciato il rema \u00e8 costituito da \"Paulum salutat\", mentre nel secondo da \"Petrus salutat\".\nLa posizione delle parole nella frase \u00e8 invece fondamentale per lingue che non manifestano morfologicamente il caso, come ad esempio l'italiano o le altre lingue europee; infatti in lingue SVO come queste \u00e8 necessario, tranne casi particolari, utilizzare la costruzione \"soggetto + predicato + complemento oggetto + complementi indiretti\" perch\u00e9 l'inversione di una di queste parti del discorso potrebbe modificare il significato dell'enunciato.\nEsempio: Laura ha invitato Francesco al cinema.\nNon si pu\u00f2 invertire il soggetto (Laura) con il complemento oggetto (Francesco), altrimenti sarebbe inteso che \u00e8 Francesco che ha invitato Laura al cinema.\nNell'inglese la costruzione della frase \u00e8 ancora pi\u00f9 rigida che in italiano: per compensare questa rigidit\u00e0 sintattica e segnalare il rema dell'enunciato l'inglese pu\u00f2 ricorrere all'accento, alla diatesi passiva, alle frasi scisse, ecc.\nI casi nelle lingue antiche.\nIndoeuropeo.\nL'antico proto-indoeuropeo ricostruito comprendeva per la flessione nominale otto casi: il nominativo, il genitivo, il dativo, l'accusativo, il vocativo, l'ablativo, lo strumentale e il locativo. Il sanscrito, il russo, il bielorusso e il lettone li conservano tutti.\nLatino.\nDi quegli otto casi, il latino ne conserva sei, che sono di solito elencati in questo ordine:\nEsistono poi alcune vestigia di un caso locativo: \"dom\"i significa \"in casa\".\nAlcuni casi (accusativo, ablativo, in parte il genitivo) possono anche essere preceduti da una preposizione che cambia il loro significato.\nEsempio di declinazione.\nUn esempio di declinazione latina \u00e8 un nome maschile della II declinazione: lupus, -i\nAd esempio, la frase \"In silvam lupum misi\" significa \"Mandai il lupo nella foresta\" perch\u00e9 \"lupum\" nel contesto \u00e8 accusativo singolare.\nCome si pu\u00f2 facilmente notare dall'esempio, la stessa parola, ad esempio \"lupis\", pu\u00f2 appartenere a pi\u00f9 di un caso: sta quindi al traduttore interpretarla opportunamente.\nGreco antico.\nDegli otto casi dell'indoeuropeo, il greco antico ne conserva cinque, che sono di solito elencati in questo ordine:\nLe funzioni dell'ablativo sono state assorbite dal genitivo e dal dativo, eventualmente accompagnati da preposizioni (es. \u1f10\u03bd + dativo \u2192 \u2192 in tutte le citt\u00e0)\nEsempio di declinazione.\nUn esempio di declinazione greca antica \u00e8 un nome maschile della II declinazione: \u1f04\u03bd\u03b8\u03c1\u03c9\u03c0\u03bf\u03c2, -\u03bf\u03c5\nSumero.\nIl sumero, una lingua non indoeuropea, possedeva undici casi: assolutivo, ergativo, genitivo, locativo, dativo, \ncollettivo-strumentale (comitativo), ablativo, di luogo-direzionale (locativo-terminativo), comparativo (equativo), di motivo (causale)\nI casi nelle lingue moderne.\nItaliano.\nL'italiano come la maggior parte delle lingue romanze ha perso nella sua evoluzione l'uso dei casi per i sostantivi, ma si possono ancora vedere come \"fossili\" linguistici nella flessione dei pronomi personali; si vedano ad esempio il nominativo, l`accusativo e il dativo rispetto alla prima prima persona singolare: io (N), me/mi (A e D) o alla seconda persona singolare tu (N), te/ti (A e D) e di come questi seguano una regola precisa nella formazione del suffisso a seconda della declinazione del caso. Questo fenomeno appare anche per i pronomi relativi (\"che\", \"cui\"). Anche l'articolo determinativo, nella forma della preposizione articolata, pu\u00f2 essere visto come una declinazione:\nTedesco.\nIl tedesco possiede quattro casi: nominativo, genitivo, dativo, accusativo. Le funzioni del vocativo sono svolte dal nominativo, quelle dell'ablativo generalmente dal dativo. Il genitivo viene usato anche con preposizioni come \"statt\" (\"invece di\"), \"trotz\" (\"nonostante\"), \"w\u00e4hrend\" (\"durante\") e \"wegen\" (\"a causa di\").\n\u00c8 possibile indicare possesso usando il caso genitivo o la costruzione \"von\" + dativo, ma nel parlato \u00e8 pi\u00f9 diffusa quest'ultima. \nRomeno.\nIl romeno possiede cinque casi: nominativo, genitivo, dativo, accusativo e vocativo. Le funzioni dell'ablativo sono generalmente svolte dal dativo.\nInglese.\nL'inglese ha perso l'uso dei casi nella flessione del nome, se non il cosiddetto genitivo sassone, che \u00e8 un possessivo che riflette un antico genitivo singolare, il caso accusativo per quanto riguarda i pronomi personali e possessivi (pronomi personali complemento) e alcuni relitti come la declinazione del pronome interrogativo-indefinito \"who\": \"whose\" (genitivo), \"whom\" (accusativo).\nGreco moderno.\nNel greco moderno esistono solo quattro casi: nominativo, genitivo, accusativo e vocativo. Talvolta, in alcuni modi di dire o in alcune frasi fatte, sono presenti relitti di caso dativo.\nLingue slave.\nIl polacco, lo sloveno, il ceco, lo slovacco, il russo, e in generale buona parte delle lingue slave hanno sei (o sette) casi. Fanno eccezione il bulgaro e il macedone che conservano solo tracce dei casi nei pronomi. Rispetto al latino mancano del vocativo (salvo il ceco, polacco, serbo-croato e ucraino), ma in compenso al posto dell'ablativo hanno altri due casi:\nLingue baltiche.\nLe lingue baltiche conservano tutti i casi dell'indoeuropeo salvo l'ablativo. Il lettone presenta sincretismo: al singolare, lo strumentale \u00e8 identico all'accusativo; al plurale al dativo.\nLingue ugrofinniche.\nUna peculiarit\u00e0 delle lingue appartenenti al gruppo ugrofinnico \u00e8 quello di avere una grande quantit\u00e0 di casi. \nIl finlandese ha 15 casi, e l'estone ne ha 14: \nNel finlandese i casi vengono impiegati oltre che per la declinazione nominale anche per la coniugazione verbale. Ad esempio il I infinito lungo, che indica finalit\u00e0, \u00e8 detto anche traslativo, proprio perch\u00e9 impiega il medesimo morfema utilizzato per la declinazione nominale."}
{"id": "54190", "revid": "729019", "url": "https://it.wikipedia.org/wiki?curid=54190", "title": "Sputnik 5", "text": "Lo Sputnik 5 (chiamato anche Korabl-Sputnik 2) fu il primo satellite artificiale a riportare a terra animali in vita dopo essere stati in orbita. Venne lanciato dall'Unione Sovietica dal cosmodromo di Baikonur il 19 agosto 1960. Era parte del programma Sputnik e fu il secondo test di lancio della capsula Vostok. Fu anche il secondo satellite adibito al volo con esseri viventi. Lo Sputnik 5 trasport\u00f2 due cani nell'ambito del programma spaziale sovietico, Belka (\"Scoiattolo\") e Strelka (\"Piccola Freccia\"),1 coniglio grigio, 2 ratti, 40 topi, 15 contenitori con moscerini da frutta e una variet\u00e0 di piante. Rientr\u00f2 nell'atmosfera e atterr\u00f2 il giorno seguente con gli animali in vita.\nCaratteristiche.\n'peso: 19 kg"}
{"id": "54191", "revid": "118178629", "url": "https://it.wikipedia.org/wiki?curid=54191", "title": "Nominativo", "text": "Il nominativo \u00e8 un caso della declinazione di diverse lingue antiche e moderne. Esso viene normalmente usato per indicare il soggetto che compie l'azione, come nella frase \"\"Luigi\" legge il libro\", oppure per indicare una qualit\u00e0 dell'azione, nel caso del verbo essere usato come copula. Esempio: \"Il libro di Luigi \u00e8 \"bello\"\". Tradizionalmente, nelle lingue che utilizzano i casi, il nominativo \u00e8 considerato quello fondamentale, e quindi sar\u00e0 la forma che si trova nei vocabolari, magari affiancata dal genitivo per specificare la declinazione come nel caso del latino o del greco antico.\nIl nominativo nella lingua latina.\nIn latino vi sono anche altri usi del nominativo: per esempio, nella frase \"Urbs Roma caput mundi vocatur\" (\u00abla citt\u00e0 di Roma \u00e8 chiamata la capitale del mondo\u00bb) figurano sia un complemento di denominazione (\"Roma\") che un complemento predicativo del soggetto (\"caput\").\nNel passaggio dal latino all'italiano, tuttavia, non fu generalmente conservata la forma del nominativo singolare, ma quella dell'accusativo singolare, a seguito della lenizione e scomparsa della /m/ finale.\nTale fenomeno, gi\u00e0 ampiamente operante in et\u00e0 classica, non \u00e8 documentato che molto successivamente nella scrittura, ma era operante con continuit\u00e0 nella poesia, dove la prosodia della lingua permetteva la sinalefe di parole contigue di cui la prima terminante per \"m\" preceduta da vocale.\nNon \u00e8 spiegabile la scansione di versi come\nsenza presupporre nella pronuncia la lenizione o la scomparsa di /m/ e /h/.\nIl nominativo veniva inoltre impiegato come un \"caso nullo\", con cui considerare il nome in s\u00e9, ed in cui declinare i nomi al di fuori di frasi con una struttura grammaticale, per esempio frasi nominali, elencazioni, titoli d'opere ed anche esclamazioni. Era inoltre frequentissima, con i verbi copulativi, la costruzione del doppio nominativo.\nIl doppio nominativo latino.\nFormalmente, si tratta di un costrutto in cui due parole in caso nominativo (che siano entrambi sostantivi od un sostantivo ed un aggettivo) dipendono dallo steso verbo (talvolta retto da un altro verbo servile): uno svolger\u00e0 la funzione di soggetto (sempre un sostantivo), e l'altro quella di complemento predicativo del soggetto.\nTale costrutto \u00e8 tipico del verbo \"sum\" in funzione copulativa; si trova per\u00f2 anche in altri verbi, cosiddetti copulativi, svolgenti appunto funzione di copula, come \"sum\". Tra questi figurano: verbi intransitivi (attivi o deponenti) indicanti concetti quali \"esistere\", \"diventare\", \"apparire\" (come \"fio, evado, exsisto, nascor, vivo, maneo, appareo, videor\", rispettivamente divenire, risultare, rivelarsi, nascere, vivere, rimanere, apparire, sembrare); categorie di verbi in forma passiva, cio\u00e8 verbi appellativi (esser chiamato, per esempio \"appellor, nominor, vocor\"), estimativi (essere stimato, ritenuto, giudicato, rispettivamente \"aestimor, putor, iudicor\"), elettivi (essere eletto, come \"eligor\"), effettivi (essere fatto, reso, per esempio \"efficior, reddor\")."}
{"id": "54196", "revid": "1658", "url": "https://it.wikipedia.org/wiki?curid=54196", "title": "Norma Jeane Baker", "text": ""}
{"id": "54197", "revid": "1658", "url": "https://it.wikipedia.org/wiki?curid=54197", "title": "Norma Jeane Mortensen", "text": ""}
{"id": "54198", "revid": "78273", "url": "https://it.wikipedia.org/wiki?curid=54198", "title": "Flussi turbolenti", "text": ""}
{"id": "54199", "revid": "144796", "url": "https://it.wikipedia.org/wiki?curid=54199", "title": "Luigi Morgari", "text": "Era figlio del pittore torinese Paolo Emilio Morgari e della pittrice Clementina Lomazzi (Guastalla 1819 \u2013 Torino 1897).\nBiografia.\nFu allievo di Enrico Gamba e Andrea Gastaldi all'Accademia Albertina.\nCollabor\u00f2 per lungo tempo con il padre Paolo Emilio e lo zio Rodolfo alle \"arti decorative\", attivit\u00e0 caratteristica della famiglia Morgari. Si dedic\u00f2 a composizioni di soggetto profano e religioso; fu anche accurato verista e buon colorista. Si afferm\u00f2 alle esposizioni di Torino, Milano, Firenze e Roma.\nFu soprattutto un affrescatore ed ha lasciato numerosi dipinti nei santuari di Bussana e di Rho, nella cattedrale di Alessandria, nella chiesa di San Gioacchino a Torino, nella chiesa di San Michele Arcangelo a Olevano di Lomellina (Pavia), nei palazzi della famiglia Quartana a Genova a San Luca d'Albaro e nella chiesa di San Siro a Lomazzo (CO), in seguito riprodotti anche a Tirano (SO). Nel 1919, affresc\u00f2 la chiesa parrocchiale della SS. Trinit\u00e0 e San Bassiano a Gradella, frazione di Pandino, (diocesi di Lodi, provincia di Cremona) con un ciclo dedicato a San Bassiano, il primo vescovo della diocesi lodigiana. Ragguardevoli anche le formelle di santi ed evangelisti e le due cappelle laterali, una dedicata a Sant'Eurosia e l'altra alla Madonna del Rosario. Nel periodo 1922-23 affresc\u00f2 la parrocchiale di Cortazzone con un San Secondo a cavallo e sulla volta San Siro benedicente il paese.\nTra tutti i suoi interventi spiccano gli affreschi della basilica romana minore di San Nicol\u00f2 a Lecco realizzati tra il 1925 e il 1928.\nTra le tele si ricorda il San Giuseppe Cottolengo in Sant'Andrea a Bra.\nOpere.\nIn Lombardia.\nDecora le volute del soffitto del Santuario con affreschi e dipinge diversi quandri raffiguranti la (Via Crucis )"}
