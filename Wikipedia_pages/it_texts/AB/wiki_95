{"id": "84911", "revid": "36426", "url": "https://it.wikipedia.org/wiki?curid=84911", "title": "Procedimento legislativo", "text": "Il procedimento legislativo (in lingua latina: iter legis), in diritto, definisce il procedimento formale adottato dall'organo detentore del potere legislativo di uno stato che porta all'approvazione di una legge.\nItalia.\nIn Italia il procedimento legislativo adottato dal Parlamento della Repubblica pu\u00f2 distinguersi a seconda del tipo di legge cui si riferisce. Pi\u00f9 precisamente si parla di\n\"Iter legis ordinario\".\nPer quanto riguarda le leggi ordinarie, l\"'iter legis\" \u00e8 disciplinato nella parte II della Costituzione al titolo I, sez. II dagli artt. 71-74, e dai regolamenti parlamentari.\nQuesto procedimento \u00e8 composto dalle seguenti fasi:\nFase dell'iniziativa.\nLa fase dell'iniziativa consiste nell'esercizio da parte di determinati soggetti del potere di sottoporre progetti di legge redatti in articoli al Parlamento.\nLa Costituzione riconosce tale potere:\nFase della discussione.\nLa seconda fase del procedimento legislativo comincia con l'assegnazione da parte del Presidente della camera (Camera dei Deputati o Senato della Repubblica) cui \u00e8 pervenuto il progetto di legge alla commissione parlamentare competente \"ratione materiae\" (ovvero, per materia). La commissione parlamentare opera diversamente a seconda della \"sede\" in cui viene autorizzata a operare. La commissione parlamentare incaricata di esaminare il progetto di legge pu\u00f2 operare in:\nIl procedimento legislativo ordinario continua con l'assegnazione del progetto della legge al Presidente di una delle camere del parlamento il quale permette la discussione, la votazione articolo per articolo e infine la votazione finale sull'intero progetto di legge da parte dell'assemblea.\nPer l'approvazione da parte di una camera \u00e8 sufficiente la maggioranza dei presenti votanti a favore, eccezion fatta per taluni casi, sempre previsti dalla Costituzione, ove sono richiesta maggioranze speciali. Qualora la maggioranza dei presenti in aula abbia votato favorevolmente il disegno di legge si intende approvato e passa all'altra camera, la quale se vota favorevolmente al progetto senza apportarvi modifiche fa s\u00ec che sia completata la fase deliberativa. Se invece vi apporta modifiche il disegno ripassa all'altra camera che a sua volta se apporta modifiche deve ripassarlo ulteriormente e cos\u00ec via fino a che uno stesso testo \u00e8 approvato in entrambe le camere. Questo fenomeno viene definito con il termine \"navetta\" e riflette il fatto che le due camere del Parlamento in Italia hanno le stesse funzioni (c.d. bicameralismo perfetto).\nFase della promulgazione.\nLa terza e ultima fase \u00e8 quella che attiene alla produzione degli effetti normativi della legge e riguarda la promulgazione e la pubblicazione.\n\"Iter legis aggravato\".\nPer quanto riguarda le leggi costituzionali (i.e., quelle leggi che 1) integrano o modificano il testo della Costituzione e denominate \"leggi di riforma costituzionale\", o 2) affiancano o completano disposizioni previste dalla Costituzione e denominate semplicemente \"leggi costituzionali\"), il procedimento legislativo \u00e8 disciplinato nella parte II della Costituzione al titolo VI, sez. II dall'articolo 138.\nIn questo caso il Parlamento adotta una procedura pi\u00f9 complessa o rafforzata rispetto alle leggi ordinarie dal momento che la legge dovr\u00e0 avere, dal punto di vista della gerarchia delle fonti del diritto, lo stesso rango della Costituzione. La procedura \u00e8 pertanto detta \"iter legis aggravato\".\nL'articolo 138, in particolare, non copre l'intero \"iter legis\" dal momento che non si pronuncia sulla iniziativa e, eccezion fatta per alcuni aspetti, sulla promulgazione e pubblicazione dell'atto. Ergo, nel silenzio della Costituzione, si ritiene, a livello di diritto costituzionale, che trovino applicazione le norme relative all'\"iter legis ordinario\" di cui sopra. La procedura aggravata, pertanto, si riferisce soltanto a particolari momenti dell'\"iter\": vediamoli nel dettaglio.\nFase della discussione.\nIn fase di discussione, le leggi che hanno natura costituzionale devono essere approvate da ciascun ramo del Parlamento (in assemblea plenaria o da parte della commissione competente deliberante) in due successive deliberazioni ad intervallo non minore di tre mesi. La prima deliberazione procede come descritto per una legge ordinaria (con eventuale \"traghetto\") ed \u00e8 richiesta la maggioranza relativa dei presenti per l'approvazione del progetto di legge. La seconda approvazione richiede almeno la maggioranza assoluta dei componenti.\nFasi successive alla discussione e iniziativa referendaria.\nA questo punto, dipendentemente dall'esito della seconda deliberazione, la strada che segue la legge approvata varia. Infatti,\nEntrata in vigore.\nLa legge viene allora promulgata ed entra in vigore, oltre al caso di cui al punto 1, qualora \u00e8 stata approvata dalla maggioranza dei voti validi al \"referendum\". In caso contrario, la legge costituzionale viene annullata e non entrer\u00e0 in vigore.\nCanada.\nAspetti legati alla forma di governo.\nPrima di poter analizzare dettagliatamente il procedimento legislativo nel Canada bisogna tenere presente una importante differenza con l'Italia relativamente alla forma di governo. Mentre l'Italia \u00e8 una repubblica parlamentare, il Canada \u00e8 parte del Commonwealth Britannico, e dunque contraddistinto da una monarchia costituzionale. Ci\u00f2 implica, da un lato, che il Capo di Stato in Canada \u00e8 formalmente il sovrano del Regno Unito, mentre dall'altro che il Canada \u00e8 uno stato sovrano dotato di un proprio parlamento, un proprio governo e una propria magistratura disciplinati da una Costituzione.\nAltrettanto importante \u00e8 la differenza di organizzazione del territorio. Se l'Italia \u00e8 una repubblica unitaria (i.e., un solo stato ripartito in enti locali - regioni, province e comuni - ciascuno dotato di un certo grado di autonomia), il Canada \u00e8 una confederazione contraddistinta da una parziale separazione di responsabilit\u00e0 tra l'organizzazione centrale federale e le sue suddivisioni amministrative. Infatti il Canada \u00e8 anch'esso un solo stato, ma ciascuna delle sue 10 province o dei suoi 3 territori sono dotati di corpo legislativo e di un proprio governo distinti e indipendenti da quelli federali. Ciascuna suddivisione amministrativa, dunque, \u00e8 contraddistinta, relativamente alla materia che compete a questo articolo, a lievi differenze a livello di procedimento legislativo come avremo modo di notare.\nProcedimento legislativo delle leggi ordinarie.\nIl procedimento legislativo non \u00e8 esplicitamente disciplinato dalla Costituzione del Canada n\u00e9 dagli statuti delle province che vengono considerati come Costituzioni delle stesse nella parte V della Costituzione del Canada. Quest'ultima, infatti, stabilisce unicamente (parte IV) la struttura generale e aree di competenza del potere legislativo, nonch\u00e9 (parte VI) la suddivisione dei poteri tra confederazione e province. Pertanto, circa il procedimento legislativo, oltre al linee guida dettate dalle costituzione, si ricorre alla prassi parlamentare (eventualmente sancita dagli opportuni regolamenti).\nParlamento federale.\nA livello federale il Parlamento del Canada \u00e8 composto da tre entit\u00e0: il Senato del Canada, la Camera dei Comuni (i quali condividono soltanto alcune funzioni (\"bicameralismo imperfetto\"), e il sovrano del Regno Unito. Per quanto riguarda il procedimento legislativo per la approvazione delle leggi ordinarie si possono distinguere varie fasi articolabili in maniera analoga all\"'iter legis ordinario\" italiano:\nFase dell'iniziativa.\nLa fase dell'iniziativa consiste nell'esercizio da parte di determinati soggetti del potere di sottoporre progetti di legge (\"bills\") redatti in articoli al Parlamento. Questo potere \u00e8 di competenza di un membro del Parlamento o di un ministro del Governo del Canada e richiede la notifica scritta alla Segreteria della Camera dei Comuni o del Senato (nella prassi quasi sempre la prima) con almeno 48 ore di anticipo e con titolo apposto. Il giorno successivo alla notifica, il titolo del progetto di legge viene posto nel cosiddetto \"Order Paper\" e vi rimarr\u00e0 fino a quando il soggetto notificante non decider\u00e0 di introdurre il progetto di legge alla camera notificata.\nFase della discussione.\nLa fase della discussione, che \u00e8 la prima fase vera e propria del procedimento legislativo, comincia una volta che il progetto di legge \u00e8 stato introdotto alla camera notificata nelle modalit\u00e0 di cui sopra. Questa fase \u00e8 articolata in tre sotto-fasi:\nPoich\u00e9 il procedimento legislativo comincia di norma alla Camera dei Comuni, al Senato (per quanto la discussione del progetto di legge approvato dalla Camera segua lo stesso \"iter\" di cui sopra per la discussione) viene solitamente richiesta una trattazione pi\u00f9 celere. Proprio per questo \u00e8 facile che, prima ancora che la Camera abbia concluso la trattazione del progetto di legge e l'abbia approvato, lo stesso venga preventivamente assegnato ad una commissione permanente del Senato cos\u00ec da formarsi una propria opinione e discutere del progetto di legge in tempi rapidi (pre-study).\nQualora il Senato approvi senza emendamenti, la Camera viene semplicemente notificata e il progetto di legge pu\u00f2 procedere all'assenso reale. Se vengono approvati emendamenti (spesso di carattere meramente formale), il testo viene ritrasmesso alla Camera, la quale solitamente accetta gli emendamenti del Senato; qualora la Camera respinga gli emendamenti, il Senato pu\u00f2 richiederne la valutazione. Se un accordo non viene trovato (accaduto rarissimamente), si pu\u00f2 procedere a una conferenza vera e propria. Questo processo \u00e8 fondamentale perch\u00e9, come nell'ordinamento italiano, il testo deve essere approvato nella stessa forma da entrambe le camere prima di ricevere assenso reale.\nFase dell'assenso reale.\nL'assenso reale \u00e8 l'ultima fase del procedimento legislativo e non pu\u00f2 avviarsi prima del completamento di tutte le fasi precedenti e della approvazione del testo del progetto di legge in misura identica da parte di Camera dei Comuni e Senato. Pu\u00f2 essere conferito in due modi:\nUna volta conferito l'assenso il progetto di legge diventa legge ed entra immediatamente in vigore (viene ora chiamato anche \"Act of Parliament\"), a meno che il testo stesso della legge non preveda una tempistica diversa, e diventa pertanto obbligatoria e coercitiva \"erga omnes\".\n\u00c8 comunque interessante notare che la Costituzione del Canada (sia nella versione del 1867 che in quale attuale in vigore dal 1982) non sancisce l'obbligatoriet\u00e0 dell'assenso reale da parte del Governatore Generale. Infatti, quest'ultimo pu\u00f2 rifiutarsi di firmare un progetto di legge approvato dal Parlamento per una qualunque ragione considerata opportuna e consona o comunque riservarsi di attendere una indicazione dei desideri del sovrano britannico. Tale riserva, tuttavia, con gli anni \u00e8 diventata pressoch\u00e9 una istituzione teorica e non pi\u00f9 una opzione. Difatti, il rifiuto o l'esitazione da parte di un Governatore Generale a conferire assenso a un progetto di legge approvato dal Camera dei Comuni eletta e dal Senato su indicazione del Governo sarebbe considerato un affronto alla natura democratica del Canada e provocherebbe una crisi costituzionale.\nParlamenti provinciali e territoriali.\nPer quanto riguarda la approvazione delle leggi ordinarie provinciali o territoriali (i.e., quelle leggi ordinarie vincolanti esclusivamente a livello della provincia o territorio dal quale sono state approvate), il procedimento legislativo \u00e8 essenzialmente lo stesso descritto sopra. \u00c8 per\u00f2 importante tenere presente che, a differenza di quello federale, i 10 Parlamenti provinciali e i 3 Parlamenti territoriali sono monocamerali. La Camera provinciale o territoriale prende il nome di Assemblea Legislativa (\"Legislative Assembly\") o Camera dell'Assemblea (\"House of Assembly)\" a seconda della provincia o territorio, eccezion fatta per la provincia del Qu\u00e9bec dove, dal 1968, prende il nome di Assemblea Nazionale (\"National Assembly\").\nL'iniziativa procede in maniera identica a quanto indicato sopra, mentre a livello della fase della discussione esistono lievi differenze:\nSegue dunque la fase dell'assenso reale in cui l'autorit\u00e0 competente si reca nell'aula legislativa per dare il proprio assenso al progetto di legge approvato dal Parlamento. Tale autorit\u00e0 \u00e8 un individuo diverso in ciascuna provincia e in ciascun territorio con una opportuna distinzione tra i due ordinamenti:\nProcedimento legislativo per la revisione costituzionale.\nPrima del 1982 la Costituzione del Canada rimaneva un atto del Parlamento britannico (e dunque denominato propriamente \"British North America Act\", 1867) che non prevedeva alcuna formula emendante, dunque necessitando il ricorso al suddetto Parlamento per la approvazione di leggi \"ad hoc\" finalizzate a tale proposito. Soltanto nel 1982 il Canada complet\u00f2 il proprio processo di rimpatrio acquisendo piena sovranit\u00e0. La nuova Costituzione (\"Constitution Act\") che ne risult\u00f2 (mantenendo comunque parte della precedente), diversamente da quanto accade per le leggi ordinarie, disciplinava espressamente un procedimento per la approvazione di leggi atte a modificare la stessa Costituzione (sezioni 38-49). Queste leggi non hanno tuttavia il carattere formale di legge costituzionale (come in Italia), ma di emendamenti alla Costituzione stessa.\n\u00c8 opportuno ricordare inoltre, come prescritto dalla sezione 46, che l'iniziativa di emendamenti costituzionali \u00e8 di esclusiva competenza di una Camera (federale o provinciale che sia), e pu\u00f2 essere revocata prima del rilascio del Proclama da parte della stessa. Interessante \u00e8 peraltro una precisazione relativa al Senato (sezione 47): un qualunque emendamento pu\u00f2 essere proclamato senza la previa approvazione da parte del Senato se, entro 180 giorni dalla deliberazione da parte della Camera dei Comuni, il Senato non abbia deliberato circa l'emendamento e se, dopo la scadenza di suddetto termine, la Camera di Comuni adotta nuovamente il provvedimento.\nProcedura generale.\nGran parte degli emendamenti alla Costituzione possono essere approvati soltanto se adottati a) dalla Camera dei Comuni e dal Senato, e b) da almeno i due terzi delle assemblee legislative provinciali (i.e., almeno 7 province) rappresentanti almeno il 50% della popolazione nazionale (fermo restando l'uso della procedura ordinaria per la approvazione degli emendamenti da parte delle singole Camere). Questa formula (sez. 38, \"Constitution Act\", 1982) \u00e8 ufficialmente denominata \"general amendment procedure\" (seppur colloquialmente nota come 7+50 formula per ovvi motivi).\nUna volta che la procedura per l'adozione di un emendamento viene seguita con successo, l'emendamento viene formalizzato tramite Proclama da parte del Governo facente funzione di Governatore Generale (\"Governor-General-in-Council\"). Ufficialmente, dunque, la Costituzione viene emendata per proclamazione, e il rilascio del Proclama richiede previa deliberazione da parte della Camera dei Comuni, del Senato e del numero necessario di assemblee legislative provinciali.\nIn base a quanto stabilisce la sezione 42, la procedura generale di cui alla sezione 38 \u00e8 riservata ai seguenti temi:\nLa Costituzione precisa inoltre che (sez. 43), qualora un emendamento costituzionale si riferisca ad un'unica provincia, \u00e8 richiesto solamente l'assenso da parte del Parlamento della provincia interessata. Infatti sono di questo tipo: 4 per Terranova e Labrador, 1 per il Nuovo Brunswick, 1 per l'Isola del Principe Edoardo, e 1 per il Qu\u00e9bec.\nInfinite, fermo restando quanto stabilito dalla sezione 41, la sezione 45 sancisce che \u00e8 di competenza esclusiva dell'assemblea legislativa di una provincia approvare leggi atte a emendare la costituzione della provincia stessa laddove sussista una costituzione provinciale (i.e., uno statuto).\nProcedura speciale.\nAlcune parti della Costituzione possono essere modificate se e solo se vi \u00e8 consenso unanime di \"tutte\" le province in aggiunta ai due rami del Parlamento federale. Questa procedura, sancita dalla sezione 41 e comunemente denominata unanimity formula, \u00e8 riservata ai seguenti temi:"}
{"id": "84916", "revid": "119315121", "url": "https://it.wikipedia.org/wiki?curid=84916", "title": "Iniziativa legislativa", "text": "L'iniziativa legislativa consiste nell'attribuire a determinati soggetti il potere di presentare alcuni atti per la produzione normativa.\nIl seguito della voce tratter\u00e0 esclusivamente l'iniziativa legislativa statale nell'ordinamento giuridico italiano.\nTitolarit\u00e0 in Italia.\nL' della Costituzione definisce tali atti progetto di legge, l' disegno di legge, l' proposta di legge, ma sostanzialmente sono sinonimi.\nI soggetti titolari dell'iniziativa legislativa sono fissati, per lo Stato italiano negli , , , , e e precisamente:\nPer quel che riguarda le Regioni italiane, l'iniziativa legislativa \u00e8 disciplinata dai loro statuti (v., per le Regioni a statuto ordinario, della Costituzione).\nQualunque sia il soggetto proponente, l'importanza del progetto \u00e8 la medesima per il \"principio di parit\u00e0 formale\".\nVa per\u00f2 specificato che non tutti i soggetti possono proporre iniziative legislative riguardanti tutti gli ambiti. Per un verso infatti l'iniziativa di alcuni soggetti \u00e8 limitata a leggi di un determinato contenuto e, per altro verso, determinate iniziative sono riservate ad alcuni soggetti (v. ultimo paragrafo).\nIniziativa del Governo.\nIl governo \u00e8 uno dei soggetti cui spetta l'iniziativa legislativa.\nGiuridicamente equiparabile per valore all'iniziativa degli altri soggetti, \u00e8 per\u00f2 ben pi\u00f9 pesante sul piano politico, essendo il Governo organo istituzionale con il compito di attuare un piano ben definito e disponendo di una maggioranza precostituita in Parlamento: le proposte di legge governative, pertanto, vengono approvate molto pi\u00f9 facilmente delle altre.\nQuesto \u00e8 vero in parte, dato che il bipolarismo italiano porta a maggioranze eterogenee e poco compatte, con il risultato dell'indebolimento della proposta di legge governativa e il favorire di leggi omnibus o l'eccessivo ricorso allo strumento del decreto-legge.\nIl procedimento di formazione \u00e8 specifico: ha inizio con la proposta di uno o pi\u00f9 ministri all'interno del Consiglio dei ministri di un progetto di legge; deliberazione del consiglio; decreto di autorizzazione del Presidente della Repubblica per la presentazione alle Camere.\nIl Presidente pu\u00f2 rinviare il progetto al Governo: si tratta di un potere non disciplinato dalla legge ma regolato da prassi e studiato dalla dottrina giuridica, secondo la quale il Capo dello Stato pu\u00f2 rinviare il disegno di legge al Governo proponente per questioni di merito, ovvero pu\u00f2 rifiutare definitivamente l'autorizzazione in mancanza di requisiti essenziali dell'atto o per il configurarsi dei reati di alto tradimento e di attentato alla Costituzione previsti dall'art. 90.\nIniziativa parlamentare.\nL'iniziativa parlamentare, disciplinata dall'art. 71 della Costituzione, \u00e8 quella che \"appartiene a ciascun membro delle Camere\". Titolare, quindi, dell'iniziativa \u00e8 ciascun membro del Parlamento (o a ciascun gruppo), il quale per una norma consuetudinaria ben consolidata, pu\u00f2 presentare il progetto di legge solo al proprio ramo del Parlamento.\nLe proposte parlamentari sono le pi\u00f9 numerose, ma anche le meno approvate: questo perch\u00e9 non hanno l'appoggio della maggioranza precostituita e perch\u00e9 spesso sono leggi di poca rilevanza, che tutelano interessi locali o ristretti.\nIniziativa popolare.\nL'iniziativa popolare, disciplinata dall'art. 71 della Costituzione, si esercita mediante la presentazione di un progetto di legge firmato da almeno 50.000 elettori.\nIniziativa del CNEL.\nL'iniziativa del Consiglio nazionale dell'economia e del lavoro \u00e8 disciplinata dall'art. 99, comma 3, della Costituzione, che delega la legge per fissare i limiti di esercizio di questo potere. L'attuale legge in vigore (n. 383/2000), tuttavia, non pone limiti ma pone l'organo in questione sullo stesso piano degli altri soggetti. \u00c8 un organo consultivo per il parlamento e il governo e la sua iniziativa legislativa \u00e8 limitata a materia economico-sociale.\nIniziativa regionale.\nL'iniziativa regionale \u00e8 disciplinata dall'art. 121 della Costituzione, che attribuisce il relativo esercizio al Consiglio regionale.\nEssendo una norma di immediata applicazione, ogni regione pu\u00f2 esercitare l'iniziativa che le spetta a prescindere se il proprio Statuto lo preveda o meno.\nLe proposte di legge regionali vengono approvate dal Consiglio regionale e presentate a un ramo del Parlamento dal Presidente della Giunta. Il ramo viene scelto dal Consiglio durante la deliberazione, o in mancanza, dal Presidente stesso.\nIniziativa comunale.\nL'iniziativa comunale ricomprende le leggi per il mutamento delle circoscrizioni provinciali e per l'istituzione di nuove province.\nIniziativa riservata e vincolata.\nSi parla di iniziativa riservata quando, in determinati casi, il potere di poter proporre una proposta di legge al Parlamento non \u00e8 libero a tutti i soggetti previsti, bens\u00ec limitato a uno o pochi soggetti.\nSi ha iniziativa riservata innanzitutto quando la riserva \u00e8 espressamente stabilita da una disposizione costituzionale (art. 81, comma 4; art. 77, comma 2; ecc.): esempio tipico la legge di bilancio e di rendiconto consuntivo, che deve essere presentata necessariamente dal Governo e approvata dal Parlamento.\nAltro tipo sussiste quando la riserva \u00e8 implicitamente ricavabile dalla Costituzione, come per esempio le leggi che regolano le confessioni religiose all'interno dello Stato, di iniziativa del Governo.\nOltre all'iniziativa riservata, esistono casi di iniziativa vincolata (o dovuta), nei quali l'atto va necessariamente presentato in Parlamento, a volte anche entro certi limiti temporali (si pensi alla conversione del decreto-legge)."}
{"id": "84922", "revid": "2020096", "url": "https://it.wikipedia.org/wiki?curid=84922", "title": "Circuito di Istanbul", "text": "Il circuito di Istanbul (ufficialmente \"Intercity \u0130stanbul Park\", anche noto come \"Istanbul Speed Park\") \u00e8 un tracciato automobilistico e motociclistico sito a Tuzla, alla periferia di Istanbul, in Turchia. Sorge sul lato asiatico della citt\u00e0, in una zona di recente sviluppo accanto al nuovo aeroporto internazionale Sabiha G\u00f6k\u00e7en, in prossimit\u00e0 dello svincolo di Kurtkoy, sull'autostrada che collega Istanbul ad Ankara. Ha ospitato tutte le nove edizioni del Gran Premio di Turchia di Formula 1 (dal 2005 al 2011 e tra il 2020 e il 2021), tutte le tre edizioni del Gran Premio di Turchia del Motomondiale (dal 2005 al 2007) e il Gran Premio di superbike di Istanbul nel 2013.\nStoria.\nI lavori di costruzione, iniziati nel 2003, sono terminati a ridosso della gara di Formula 1, appena in tempo per l'omologazione; il circuito \u00e8 stato poi inaugurato il 21 agosto 2005, giorno della prima edizione del Gran Premio di Turchia. La pista \u00e8 stata disegnata dallo studio di Hermann Tilke, gi\u00e0 responsabile dei circuiti di Sepang, Manama e Shanghai, ma a differenza di questi tracciati realizzati su terreno pianeggiante, l'area prescelta \u00e8 molto collinosa garantendo diversi saliscendi e un percorso pi\u00f9 variato. Il circuito \u00e8 lungo 5.338 metri e presenta 14 curve (8 a sinistra e 6 a destra) e 4 rettilinei da affrontare in senso antiorario, caratteristica inusuale sui circuiti della Formula 1. La velocit\u00e0 massima raggiunta \u00e8 di circa 330 km/h, ma complessivamente il circuito \u00e8 risultato pi\u00f9 lento del previsto, con le difficolt\u00e0 concentrate sulla lunga \"Curva 8\" con quattro punti di corda. Nel 2012 \u00e8 stato escluso dal campionato del mondo di Formula 1 e di conseguenza non ha nemmeno richiesto alla FIA il rinnovo dell'omologazione di grado 1. \nNel 2015 il tracciato viene acquistato da una compagnia di noleggio locale e trasformato in una concessionaria di auto usate.\nNella stagione di Formula 1 il circuito viene aggiunto al calendario iridato dalla FIA, per garantire un certo numero di gare durante il campionato, condizionato dalla pandemia di COVID-19, segnando a distanza di nove anni il suo ritorno nel campionato mondiale. \nIl circuito viene aggiunto nel calendario anche della stagione in sostituzione del circuito di Montr\u00e9al sede del Gran Premio del Canada annullato a causa della pandemia. Successivamente il circuito viene posticipato dal calendario a causa delle restrizioni imposte dal Regno Unito ai viaggiatori provenienti dalla Turchia per via delle problematiche dettate dalla pandemia di COVID-19, venendo sostituito dal Red Bull Ring sede dell'aggiunta in calendario del Gran Premio di Stiria. Il mese successivo il circuito viene reinserito in calendario in sostituzione del Marina Bay Street Circuit sede del Gran Premio di Singapore, anch'esso annullato a causa della pandemia.\nIl record assoluto del circuito \u00e8 di 1'22\"868 stabilito da Lewis Hamilton su Mercedes nelle qualifiche del Gran Premio di Turchia 2021."}
{"id": "84924", "revid": "6923", "url": "https://it.wikipedia.org/wiki?curid=84924", "title": "Lodigiano Terra Buona", "text": "Il marchio Lodigiano terra buona \u00e8 stato un marchio di qualit\u00e0 geografico collettivo istituito dalla provincia di Lodi per alcune produzioni agro-alimentari tipiche del territorio.\nIl territorio di riferimento.\nIl Lodigiano, nell'accezione geografica del termine, indica il territorio della pianura Padana delimitato naturalmente dai fiumi Adda ad est, Addetta a nord, Lambro ad ovest e Po a sud. Corrisponde approssimativamente al territorio della diocesi di Lodi.\nDa un punto di vista amministrativo, i confini del Lodigiano includono zone che non fanno parte della provincia di Lodi. Poich\u00e9 il marchio di qualit\u00e0 ha origine da un provvedimento dell'ente Provincia, il territorio di riferimento per l'attribuzione \u00e8 esclusivamente la parte di Lodigiano racchiusa all'interno dei confini dell'attuale provincia. Sono esclusi pertanto dal marchio i prodotti provenienti dalla parte della Gera d'Adda appartenente ad altre provincie e dalla striscia di territorio lungo la sponda destra del Lambro settentrionale.\nIl provvedimento istitutivo.\nIl regolamento del marchio collettivo \"Lodigiano Terra Buona\" venne approvato con Delibera del consiglio provinciale n \u00b08 del 31/03/2004.\nL'esperienza della Provincia di Lodi \u00e8 stata giudicata positiva dalla Regione Lombardia, come espressamente detto nella proposta di legge regionale di replicarla in altre province.\nProdotti ammessi.\nI prodotti che potevano essere certificati con il marchio \"Lodigiano Terra Buona\" erano i seguenti:\nGranone lodigiano.\nPer quello che riguarda il formaggio \"grana\" il riconoscimento del marchio provinciale \"lodigiano terra buona\" convive con il riconoscimento D.O.P. \"Grana Padano\". In particolare per tradizione veniva considerato \"lodigiano\" il formaggio grana non solo dei comuni ora in provincia di Lodi, ma anche quello di alcuni comuni contermini, in una fascia che dalla provincia di Pavia ad ovest raggiunge la Provincia di Brescia ad est.\nParco Tecnologico.\nLa presenza del \"Centro per la Ricerca e lo Sviluppo Tecnologico nel Campo Zootecnico ed Agroalimentare (CERSA)\" nell'ambito del Parco Tecnologico contribuiva a garantire il livello di qualit\u00e0 del prodotto lodigiano.\nFine del marchio collettivo e chiusura del progetto.\nDal 2015 il marchio non esiste pi\u00f9 e la Provincia di Lodi diffida le aziende dal continuare a usarlo, perch\u00e9 \u00abnon ci sono le condizioni adeguate\u00bb per la verifica che i prodotti e i servizi rispondano al disciplinare."}
{"id": "84928", "revid": "123393269", "url": "https://it.wikipedia.org/wiki?curid=84928", "title": "Maurizio", "text": "Origine e diffusione.\nDeriva dal latino \"Mauritius\", un \"supernomen\" (ovvero un secondo cognome) di et\u00e0 imperiale, poi divenuto nome individuale. \u00c8 un patronimico del nome Mauro, e ha quindi il significato di \"di Mauro\", \"figlio di Mauro\".\nIn Inghilterra si diffuse con la conquista normanna, e durante il Medioevo era comune nelle formi \"Morris\" e \"Moris\".\nOnomastico.\nL'onomastico si festeggia il 22 settembre in memoria di san Maurizio, capitano della Legione Tebea che sub\u00ec il martirio con tutti i suoi commilitoni per ordine di Massimiano Erculeo. Si ricordano anche con questo nome, alle date seguenti:"}
{"id": "84929", "revid": "327773", "url": "https://it.wikipedia.org/wiki?curid=84929", "title": "Bratteato", "text": "Un bratteato (dal latino \"bractea\", sottile pezzo di metallo) \u00e8 una moneta piatta, sottile, battuta su una singola faccia in oro o argento. I bratteati furono prodotti principalmente in Europa centro-settentrionale durante la Tarda antichit\u00e0 e il Medioevo.\nTarda antichit\u00e0 e Alto Medioevo.\nDischi circolari battuti solo da un lato ed emessi nel V e VI secolo, i bratteati hanno la loro origine nell'imitazione dei medaglioni imperiali romani del basso impero. I bratteati tardo-antichi fin qui trovati provengono dalla Danimarca (circa 300), dalla Norvegia (390), dalla Gran Bretagna (30) e da vari Paesi europei a sud della Danimarca (20).\nAccanto alle figure umane si trovano anche rappresentazioni di animali, tra cui animali con pelliccia, uccelli, cavalli e animali di fantasia; le immagini di cavalli sono le pi\u00f9 rappresentate. Circa un terzo dei bratteati presentano iscrizioni in alfabeto runico, interpretate solo in parte. Nonostante questo, per lo studio della mitologia nordica sono tuttavia di scarsa rilevanza, specialmente perch\u00e9 nella rappresentazioni l'imitazione dei ritratti imperiali romani prevale sulla rappresentazione di modelli tipicamente nordici. Si ha inoltre s\u00ec un'abbondanza di materiale pittorico, ma senza un reale riscontro nei testi. \nAttualmente i bratteati altomedioevali noti, circa 950 esemplari, sono suddivisi in sei categorie:\nIl termine \"bratteato\" \u00e8 utilizzato anche per indicare un certo tipo di monili, fatti principalmente tra il V e il VII secolo, rappresentati da alcuni esemplari d'oro. Forati venivano portati, sospesi al collo, presumibilmente come amuleti.\nBasso Medioevo.\nI bratteati furono il tipo principale di moneta battuta nelle aree di lingua tedesca, con l'eccezione della Renania, dalla met\u00e0 del XII secolo a tutto il XIV. In alcuni cantoni svizzeri sono state prodotte fino al XVIII secolo monete simili ai bratteati (\"rappen\", \"heller\" e \"angster\").\nLa tecnica di produzione variava secondo la regione e l'epoca. I tipi originali erano per lo pi\u00f9 rotondi e relativamente larghi. Venivano frequentemente usati anche dei tondelli quadrati, cosicch\u00e9 dopo la battitura si aveva una forma quadrangolare. \nUn tipo frequente - pi\u00f9 tardo - era il \"Hohlpfennig\" (\"\"pfennig\" concavo\"), detto anche \"Sch\u00fcsselpfennig\" (\"\"pfennig\" scodellato\"), che ha il bordo curvato a forma di piatto. Una monete sottile, battuta su entrambi i lati in modo tale che l'immagine sia visibile da tutte e due le parti, \u00e8 detta \"D\u00fcnnpfennig\" (\"\"pfennig\" sottile\") o \"Halbbrakteat\" (\"mezzo bratteato\"). A volte nel processo di battitura venivano sovrapposti pi\u00f9 tondelli e si producevano monete dal disegno indistinto.\nL'abitudine di dividere i pezzi derivava dal valore dell'argento, che era necessario per effettuare un dato pagamento. Dato che pezzi simili si ritrovano in tesori nascosti, si pu\u00f2 ritenere che questa prassi era diffusa e non portava a una perdita di valore. \nI bratteati erano solitamente richiamati dagli emittenti in modo regolare, circa una volta o due volte l'anno, e potevano essere scambiati per nuove monete con una detrazione del valore (Renovatio Monetae). Questo sistema ha funzionato come il demurrage: la gente non poteva accumulare le proprie monete, perch\u00e9 perdevano valore. Quindi questo denaro \u00e8 stato utilizzato pi\u00f9 come mezzo di scambio che per lo stoccaggio di valore. Ci\u00f2 ha aumentato la velocit\u00e0 del denaro e stimolato l'economia. "}
{"id": "84935", "revid": "466539", "url": "https://it.wikipedia.org/wiki?curid=84935", "title": "Paolo Stoppa", "text": "Biografia.\nFiglio di Luigi Stoppa (1875-1939), un funzionario ministeriale, e di Adriana De Antonis (1875-1965), si iscrive alla facolt\u00e0 universitaria di giurisprudenza abbandonandola presto poich\u00e9 suo zio, l'antiquario Augusto Jandolo, notando la sua predisposizione come attore, lo consiglia di frequentare la Reale scuola di recitazione intitolata a Eleonora Duse dell'Accademia Nazionale di Santa Cecilia di Roma, e come compagna di corso incontra Anna Magnani della quale rimarr\u00e0 amico per tutta la vita. Dopo il saggio di diploma, esordisce in teatro nel 1927 e nel giro di pochi anni passa dal ruolo di generico a quello di attore brillante. Dal 1938 al 1940 fa parte della compagnia del Teatro Eliseo di Roma, interpretando personaggi assai complessi del repertorio classico e moderno.\nNota \u00e8 la sua appartenenza alla Massoneria: ader\u00ec alla Gran Loggia degli Antichi Liberi Accettati Muratori e rest\u00f2 sempre legato alla Loggia Gustavo Modena, alla stregua di altri colleghi del mondo dello spettacolo, nell'obbedienza della Piazza del Ges\u00f9. Proprio nella famosissima compagnia dell'Eliseo incontra l'attrice Rina Morelli, che diventer\u00e0 la sua compagna nella vita e sulla scena; insieme formeranno, per trent'anni, una delle coppie pi\u00f9 affiatate del teatro italiano. Dopo la guerra conosce il regista Luchino Visconti, dal cui incontro si determiner\u00e0 uno dei pi\u00f9 importanti fenomeni teatrali del dopoguerra: il trio Stoppa-Morelli-Visconti metter\u00e0 in scena acclamate rappresentazioni di \"pi\u00e8ce\" di celebri autori, come \u010cechov, Shakespeare e Goldoni.\nTeatro.\nAffermatosi come uno dei pi\u00f9 completi attori italiani, Paolo Stoppa si impone come grande attore versatile, capace di passare con disinvoltura dai ruoli impegnati a quelli leggeri, con un carattere personalissimo delle interpretazioni, frutto del suo tipico incedere recitativo, energico e sincopato. Negli anni sessanta l'attore \u00e8 all'apice della sua arte teatrale: valga per tutte l'impagabile interpretazione di Gaev in \"Il giardino dei ciliegi\" di \u010cechov (1965), diretto da Visconti.\nNel 1976, proprio la morte di Rina Morelli e di Visconti risulteranno per lui traumatiche. Nel luglio del 1978, con l'abile regia di Giorgio De Lullo, fa il suo grande rientro a teatro durante il Festival dei Due Mondi di Spoleto, al Teatro Caio Melisso, con un'amara commedia americana, \"Gin Game\", interpretata magistralmente insieme a Franca Valeri. Successivamente, per la regia di Patroni Griffi interpreta \"L'avaro\" di Moli\u00e8re; mediocre fu invece il risultato quando si fece dirigere dal giovane Mem\u00e8 Perlini ne \"Il mercante di Venezia\" (1980). Con un soprassalto d'orgoglio, nel 1984, ormai alla fine di una carriera esemplare, \u00e8 un inedito Ciampa ne \"Il berretto a sonagli\", diretto da Luigi Squarzina. Malato da tempo di leucemia muore a Roma il 1\u00ba maggio del 1988; \u00e8 sepolto accanto alla moglie nel Cimitero Monumentale del Verano.\nCinema.\nIn campo cinematografico fornisce grandi interpretazioni in \"Miracolo a Milano\" (1951), \"Rocco e i suoi fratelli\" (1960), \"Viva l'Italia\" (1961), \"Il Gattopardo\" (1962), \"La matriarca\" (1968) e \"C'era una volta il West\" (1968). Un altro ruolo noto dell'attore \u00e8 quello del nonno di Teresina Fedeli, interpretata da una giovanissima Jodie Foster nel film \"Casotto\" (1977) di Sergio Citti. Da sottolineare, a fine carriera, le interpretazioni di papa Pio VII ne \"Il marchese del Grillo\" (1981) e di Savino Capogreco, un avarissimo usuraio che verr\u00e0 poi truffato dai goliardici compari, in \"Amici miei - Atto II\u00ba\" (1982) di Mario Monicelli.\nRadio.\nNumerose le partecipazioni alla prosa radiofonica sia dell'EIAR che della Rai. In particolare, tra il 1966 e il 1974, in coppia con Rina Morelli, \u00e8 protagonista degli sketch denominati \"Eleuterio e Sempre Tua\", satira brillante e caustica della vita coniugale basata sul lavoro teatrale \"Caro bugiardo\" di Jerome Kilty, scritta da Maurizio Jurgens, che and\u00f2 in onda nella trasmissione domenicale \"Gran variet\u00e0\".\nTelevisione.\nInsieme a Rina Morelli esordisce in televisione nel ruolo di Carlo Day nello sceneggiato \"Vita col padre e con la madre\" (1960). Soprattutto negli anni settanta \u00e8 il protagonista di diversi sceneggiati televisivi di successo: nel 1970 interpreta Antonio Meucci nello sceneggiato \"Antonio Meucci cittadino toscano contro il monopolio Bell\", dedicato alla figura dello scienziato inventore del telefono, e nel 1972 presta il volto al commissario B\u00e4rlach ne \"Il giudice e il suo boia\" e ne \"Il sospetto\", entrambi tratti da romanzi di Friedrich D\u00fcrrenmatt. A questi lavori seguir\u00e0 lo sceneggiato \"ESP\", nel ruolo del sensitivo Gerard Croiset.\nNel 1974 interpreta il commissario Carlo De Vincenzi negli episodi della serie televisiva \"Il commissario De Vincenzi\": \"Il candeliere a sette fiamme\", \"L'albergo delle tre rose\", \"Il mistero delle tre orchidee\", tratti dai romanzi di Augusto De Angelis (la serie ebbe un seguito nel 1977 con altri tre episodi), mentre nel 1974 \u00e8 l'abile truffatore Alves dos Reis in \"Accadde a Lisbona\", che ripercorreva la vicenda dello scandalo della Banca del Portogallo. Nel 1975 \u00e8 Don Ippolito con funzioni di \"coro greco\" nel celebre sceneggiato \"L'amaro caso della baronessa di Carini\". Nel 1983 riprende il personaggio di Arpagone nella trasposizione televisiva de \"L'avaro\" di Moli\u00e8re, nella quale d\u00e0 una delle sue pi\u00f9 convincenti prove.\nFilmografia.\nTelevisione.\nPartecip\u00f2 inoltre ad alcune serie di \"sketch\" della rubrica pubblicitaria televisiva \"Carosello\" pubblicizzando: \nDoppiaggio.\nPaolo Stoppa inizi\u00f2 l'attivit\u00e0 di doppiatore verso la met\u00e0 degli anni trenta prestando la voce a vari attori, fra i quali:"}
{"id": "84936", "revid": "1581720", "url": "https://it.wikipedia.org/wiki?curid=84936", "title": "Tls", "text": ""}
{"id": "84939", "revid": "1305772", "url": "https://it.wikipedia.org/wiki?curid=84939", "title": "Maurino", "text": ""}
{"id": "84944", "revid": "123202628", "url": "https://it.wikipedia.org/wiki?curid=84944", "title": "Refrigerazione", "text": "La refrigerazione \u00e8 il processo finalizzato all'abbassamento, sottraendo calore, della temperatura da un locale (una stanza, un vano, un contenitore) al di sotto della temperatura esterna. La refrigerazione, contrastando ma non arrestando l'alterazione degli alimenti in accordo alla Prima Legge di Parisi della Degradazione Alimentare, riveste molta importanza nell'industria moderna, tra cui:\nTecnologie.\nLe tecnologie per la refrigerazione sono: \nCiclo a compressione o di Kelvin.\nQuesto \u00e8 di gran lunga il sistema pi\u00f9 diffuso. Un compressore comprime un gas, la cui temperatura aumenta per la riduzione del suo volume; il gas compresso passa poi in uno scambiatore di calore esterno all'ambiente da refrigerare dove perde calore, ritornando a temperatura ambiente. A seconda del particolare fluido impiegato si pu\u00f2 verificare una condensazione, cio\u00e8 il passaggio da fase gassosa a fase liquida: lo scambiatore di calore viene detto allora condensatore. Una volta raffreddato, il fluido in pressione passa in un secondo scambiatore di calore, questa volta interno all'ambiente da refrigerare: qui viene fatto espandere, cio\u00e8 ritornare a pressione atmosferica, attraverso la valvola di laminazione: all'interno di questa c'\u00e8 un ugello chiamato orificio, che fa espandere il fluido (liquido o gassoso) con la minima entropia possibile. Se il fluido era liquido, attraverso la valvola termostatica avviene la sua evaporazione, cio\u00e8 si trasforma in gas. Una volta attraversato lo scambiatore di calore interno, il fluido a bassa pressione ritorna al compressore per iniziare un nuovo ciclo.\nQuesto principio \u00e8 ampiamente utilizzato nei frigoriferi e condizionatori domestici a causa della semplicit\u00e0 costruttiva e di impiego (assenza di manutenzione). \u00c8 necessario per\u00f2 prevenire ogni possibile perdita di gas, che renderebbe il sistema inutilizzabile; per questo nei comuni frigoriferi si utilizza un compressore elettrico completamente sigillato. Questo tipo di tecnologia \u00e8 limitata a una temperatura minima di -109\u00a0\u00b0C: per scendere oltre \u00e8 necessario ricorrere ad altri sistemi.\nReazioni chimiche endotermiche.\nUna Reazione chimica spontanea spesso libera energia, come avviene per esempio nella combustione, nella dissoluzione di idrossido di sodio in acqua e altri casi. Alcune reazioni, come il nitrato d'ammonio con l'acqua (buste raffreddanti da schiacciare ed applicare su un trauma) hanno la caratteristica di assorbire una certa quantit\u00e0 di calore per compiersi e viene detta reazione endotermica.\nCiclo ad assorbimento o di Carre.\nSi basano sull'evaporazione a bassa temperatura e pressione di un fluido, che assorbe calore dall'acqua da refrigerare, il vapore prodotto viene asportato facendolo assorbire da una soluzione, dalla quale lo si separa nuovamente per riscaldamento. \nIl calore utilizzato per la separazione pu\u00f2 essere prodotto da Resistenza elettrica, dalla combustione di gas o pu\u00f2 essere recuperato da acqua calda/surriscaldata o vapore. In questo caso si utilizzano generalmente \"cascami\" di energia, risultanti ad esempio da processi industriali, che dovrebbero altrimenti essere smaltiti in atmosfera.\nIl rendimento del ciclo ad assorbimento \u00e8 tale per cui il calore fornito dalla sorgente calda \u00e8 quasi coincidente con quello estratto dalla sorgente fredda, la somma di questi viene trasferita ad una sorgente a temperatura intermedia, normalmente rappresentata da una torre evaporativa che alimenta il circuito di raffreddamento della macchina.\nI refrigeratori ad assorbimento sono costituiti solo da una serie di recipienti e scambiatori di calore, l'unico componente in movimento \u00e8 la pompa di trasferimento della soluzione, pertanto sono assai pi\u00f9 silenziosi e longevi dei refrigeratori a compressione.\nLa presenza dell'acqua impedisce l'impiego delle macchine ad assorbimento per temperature inferiori a 0\u00a0\u00b0C: tipicamente le si utilizza per produrre acqua refrigerata a 5 o 7\u00a0\u00b0C. \nNelle taglie pi\u00f9 piccole si utilizzano ad esempio nei camper, con alimentazione a GPL o elettrica con resistenze. Macchine di dimensioni maggiori (per potenze fino ad svariate centinaia di kilowatt) trovano impiego in campo industriale dove ci sia del calore inutilizzato, oppure in abbinamento a cogeneratori di calore ed energia elettrica: in questo caso si parla di trigenerazione (elettricit\u00e0, caldo, freddo).\nIl ciclo ad assorbimento, ideato in via teorica alla fine del Settecento, \u00e8 stato poi messo a punto da Ferdinand Philippe Carr\u00e9 alla met\u00e0 dell'Ottocento utilizzando acqua ed ammoniaca. Questa tecnologia \u00e8 stata dominante fino ai primi decenni del XX secolo, quando la disponibilit\u00e0 su larga scala di energia elettrica e motori elettrici economici, oltre all'invenzione dei fluidi frigorigeni sintetici (CFC) hanno determinato il sorpasso da parte del sistema a compressione.\nAmmoniaca in acqua.\nQuesto ciclo \u00e8 quello originariamente utilizzato dal Carr\u00e9.\nIl fluido utilizzato nel ciclo frigorifero \u00e8 una soluzione d'acqua ed ammoniaca (l'acqua \u00e8 il fluido assorbente e l'ammoniaca il fluido refrigerante).\nL'energia \u00e8 trasferita alla soluzione sotto forma di calore nel generatore, dal riscaldamento si ottiene da un lato un vapore a forte concentrazione di ammoniaca e dall'altro una soluzione a bassa concentrazione. Il vapore di ammoniaca, previa eliminazione dell'umidit\u00e0 residua nel rettificatore, viene raffreddato nel condensatore, grazie all'acqua di raffreddamento proveniente da una torre evaporativa, fino a tornare liquido. L'ammoniaca cos\u00ec condensata subisce poi una laminazione fino a trovarsi alle condizioni (di pressione e temperatura) di evaporazione. In queste condizioni entra nell'evaporatore, ossia in uno scambiatore dove, evaporando, sottrae il calore all'acqua da refrigerare che circola all'interno di una serie di tubi. Questo scambio termico permette di ottenere acqua refrigerata fino ad una temperatura di +4\u00a0\u00b0C. Intanto la soluzione povera di ammoniaca viene trasferita, per gravit\u00e0, dal generatore al preassorbitore. Il vapore di ammoniaca a bassa temperatura uscente dall'evaporatore \u00e8 condotto anch'esso nel preassorbitore dove rientra in soluzione acquosa per contatto con la soluzione povera di ammoniaca proveniente dal generatore. Il processo di diluizione dell'ammoniaca in acqua \u00e8 esotermico ed \u00e8 quindi necessario, affinch\u00e9 tutto il vapore sia assorbito nella soluzione, raffreddare la soluzione stessa in un secondo scambiatore, denominato assorbitore. Completato il processo di assorbimento, la soluzione ricca di ammoniaca \u00e8 portata tramite una pompa al generatore, nel lato ad alta pressione della macchina, chiudendo il ciclo.\nAcqua in bromuro di litio.\nIl bromuro di litio \u00e8 un sale il cui impiego per la tecnologia dell'assorbimento risale agli anni 40 del '900. Rispetto all'ammoniaca presenta il vantaggio di non essere tossico, per\u00f2 in certe condizioni pu\u00f2 precipitare, separandosi dalla soluzione sotto forma di cristalli, bloccando cos\u00ec la circolazione ed il funzionamento del refrigeratore (fenomeno della cristallizzazione). Il fluido utilizzato nel ciclo frigorifero \u00e8 una soluzione d'acqua e bromuro di litio (la soluzione \u00e8 il fluido assorbente e l'acqua il fluido refrigerante), il processo avviene in assenza d'aria, sotto vuoto. L'energia sotto forma di calore \u00e8 trasferita alla soluzione nel generatore, dove questa viene riscaldata ottenendo da un lato vapore d'acqua e dall'altro una soluzione concentrata di sale. Mentre la soluzione concentrata viene trasferita all'assorbitore, il vapore viene raffreddato nel condensatore, grazie all'acqua di raffreddamento proveniente da una torre evaporativa, fino a tornare liquido. In condizione di vuoto, l'acqua (alla temperatura di +4\u00a0\u00b0C) viene spruzzata sui tubi dell'evaporatore, dove, evaporando a bassa temperatura, sottrae calore all'acqua dell'impianto di utilizzo, che circola all'interno di tali tubi.\nIl vapore d'acqua a bassa temperatura passa all'assorbitore, dove viene assorbito dalla soluzione concentrata proveniente dal generatore. Il processo di assorbimento \u00e8 esotermico ed \u00e8 quindi necessario, affinch\u00e9 tutto il vapore sia assorbito nella soluzione, raffreddare la soluzione stessa mediante l'acqua di torre.\nA questo punto la soluzione di acqua e bromuro di litio a bassa concentrazione viene trasferita nuovamente, tramite una pompa, nel generatore di calore per riprendere il ciclo.\nEffetto termoelettrico.\nAccoppiando due conduttori in materiali metallici diversi tra loro (termocoppia) si produce tra di essi una differenza di potenziale proporzionale alla temperatura della giunzione e in un circuito chiuso costituito da due conduttori metallici diversi uniti alle estremit\u00e0, si ha la circolazione di una corrente elettrica proporzionale alla differenza di temperatura tra le due giunzioni. Il fenomeno \u00e8 noto come effetto Seebeck.\nSe viceversa si induce una corrente continua nel circuito, si osserva una produzione di calore ad una giunzione e il raffreddamento dell'altra. Il fenomeno, \u00e8 stato scoperto da Charles Peltier all'inizio del XIX secolo.\nIn tempi successivi si \u00e8 osservato che il fenomeno \u00e8 molto pi\u00f9 intenso all'interfaccia tra un materiale semiconduttore e un metallo. Questi sono quelli attualmente disponibili in commercio, come la piastrina refrigerante, detta Cella di Peltier, realizzate collegando in serie molte giunzioni Peltier.\nI vantaggi del effetto termoelettrico risiedono nell'estrema compattezza ed affidabilit\u00e0 dovuta all'assenza di parti in movimento. Per contro si ha un elevato costo per unit\u00e0 di potenza refrigerante, che ne limita l'impiego ad applicazioni ad alto valore (congelamento di campioni biologici, refrigerazione di sensori CCD in telescopio e termocamera ecc) oppure dove la potenza richiesta \u00e8 limitata, per esempio nei frigoriferi portatili da auto alimentati a pila elettrica.\nRaffreddamento Laser.\nLa luce coerente del raggio laser \u00e8 in grado anche di raffreddare un aeriforme secondo il Laser cooling. L'apparato teorico alla base \u00e8 decisamente complesso, il fascio laser \u00e8 utilizzato per perturbare il sistema inducendo le particelle a risuonare su stati energetici progressivamente inferiori, cedendo la loro energia cinetica in forma di emissione spontanea. Questo \u00e8 importante in quanto se considerassimo un altro tipo di emissione, quella stimolata, non si avrebbe variazione nella velocit\u00e0 (e dunque nell'energia) dell'atomo, in quanto il fotone emesso \u00e8 identico al fotone assorbito in tal caso. Si pu\u00f2 immaginare che un atomo assorba un fotone e ne emetta subito un secondo di energia pari all'energia del primo fotone pi\u00f9 l'energia cinetica perduta dall'atomo. Associando il laser ad un campo magnetico in grado di trattenere gli atomi, si realizza una trappola magneto-ottica.\nIl Premio Nobel per la fisica del 1997 fu assegnato per importanti studi sul raffreddamento laser, che hanno condotto alla realizzazione pratica del primo Condensato di Bose-Einstein.\nMetodi acustici.\nNel 2002, lo studioso di acustica Steven Garrett della Pennsylvania State University ha presentato il progetto di un sistema di raffreddamento basato su un'onda acustica. In un tubo di opportuna forma riempito con un gas inerte, vengono introdotte onde sonore di eccezionale intensit\u00e0, che producono zone di compressione e zone di rarefazione del gas. Facendo in modo di concentrare le diverse zone alle due estremit\u00e0 del tubo \u00e8 possibile trasferire calore. questo \u00e8 l'inverso del motore termoacustico.\nTubo di Ranque-Hilsch.\nUn curioso metodo per produrre aria fredda \u00e8 il Tubo di Ranque-Hilsch scoperto negli anni 1940 dal fisico tedesco Rudolf Hilsch, il quale a sua volta ne apprese l'esistenza da modelli sperimentali trovati nella Francia occupata, discendenti dal lavoro pionieristico del francese Georges J. Ranque.\nIl cuore del sistema \u00e8 una piccola camera a forma di spirale, in cui entra tangenzialmente un getto di aria compressa. Ai due lati della camera sono collegati due tubi di lunghezza opportunamente calcolata, uno dei quali termina con un rubinetto. L'altro tubo \u00e8 separato dalla camera a vortice da un diaframma con un foro di diametro pari a circa la met\u00e0 di quello del tubo. Fornendo aria compressa ad una pressione fino a 1000-1200 KPa e regolando il rubinetto si ottiene la fuoriuscita di aria fredda da un tubo e calda dall'altro. La differenza di temperatura pu\u00f2 arrivare a 50\u00a0\u00b0C.\nIl principio di funzionamento non \u00e8 molto chiaro ma implica probabilmente un effetto \"Diavoletto di Maxwell\"; lo strisciamento ad alta velocit\u00e0 delle molecole di aria sulle pareti della camera comporta forse la separazione di quelle meno energetiche, che si raccolgono al centro e sfuggono attraverso il foro del diaframma.\nL'impiego pratico di questo dispositivo \u00e8 molto limitato a causa della necessit\u00e0 di una fonte continua e cospicua di aria compressa ed al basso rendimento (\u00e8 richiesta molta pi\u00f9 energia per comprimere l'aria rispetto all'uso di altri metodi di refrigerazione).\nEvaporazione adiabatica.\nIl frigorifero di terracotta \u00e8 un dispositivo che permette il raffreddamento dei cibi tramite l'evaporazione dell'acqua presente tra 2 contenitori (uno all'interno dell'altro, divisi da uno strato di sabbia e acqua).\nQuesto dispositivo esiste dal 2500 a.C.. \nAttualemente in commercio esiste il refrigeratore evaporativo, usato d'estate soprattutto in climi secchi, per avere un rendimenti soddisfacente per le propriet\u00e0 dei fluido termovettore.\nEsistono in commercio anche dei capi ad uso motociclistico che utilizzano il medesimo principio per aumentare il comfort nella stagione estiva. Sono composti da materiale che assorbe una discreta quantit\u00e0 d\u2019acqua. Una volta indossati, grazie al flusso d\u2019aria generato dal movimento della motocicletta, rilasciano lentamente l\u2019acqua che, evaporando, rinfresca il corpo del motociclista."}
{"id": "84946", "revid": "1305772", "url": "https://it.wikipedia.org/wiki?curid=84946", "title": "Erba d'Arno", "text": "Erba d'Arno \u00e8 una rivista trimestrale diretta da Aldemaro Toni. Fondata nella primavera 1980 con la collaborazione della Cooperativa dei Segni, \u00e8 pubblicata a Fucecchio (FI) da Edizioni dell'Erba. Fanno parte della redazione Marco Cipollini, Agostino Dani, Alberto Malvolti e Luigi Testaferrata. Tratta di argomenti letterari e culturali in genere, dedicando una sezione, \"La ragione delle lettere\", a testi inediti di autori contemporanei. \u00c8 arricchita da inserzioni di riproduzioni di opere d'arte contemporanea."}
{"id": "84947", "revid": "48407343", "url": "https://it.wikipedia.org/wiki?curid=84947", "title": "Elementi di Euclide", "text": ""}
{"id": "84949", "revid": "1149807", "url": "https://it.wikipedia.org/wiki?curid=84949", "title": "Hiroyuki Takei", "text": "Il suo talento di disegnatore viene immediatamente notato nei primi anni novanta, quando, dopo la prima serie creata per una fanzine, diventa subito l'assistente di due famosi mangaka del tempo: Nobuhiro Watsuki \"(Kenshin - Samurai vagabondo)\" e Tamakichi Sakura \"(Shiawase no Katachi)\".\nIl suo debutto vero e proprio come mangaka avviene con la pubblicazione nel celebre settimanale giapponese \"Weekly Sh\u00f4nen Jump\" del suo manga \"Butsu Zone\" nel 1997. Tra i pi\u00f9 grandi successi si annovera il manga \"Shaman King\", sempre pubblicato per la rivista della Sh\u016beisha.\nNel 2007, tre anni dopo la conclusione di \"Shaman King\", \u00e8 tornato a pubblicare una serie su \"Sh\u00f4nen Jump\", dal titolo giapponese di \"J\u016bki Ningen Jumbor\".\n\u00c8 amico di Eiichir\u014d Oda, autore del famoso manga \"One Piece\", che fu a sua volta un assistente di Watsuki."}
{"id": "84950", "revid": "834", "url": "https://it.wikipedia.org/wiki?curid=84950", "title": "Mercati finanziari", "text": ""}
{"id": "84952", "revid": "1409473", "url": "https://it.wikipedia.org/wiki?curid=84952", "title": "Proporzione", "text": ""}
{"id": "84956", "revid": "599013", "url": "https://it.wikipedia.org/wiki?curid=84956", "title": "Abbeville", "text": "In Francia:\nNegli Stati Uniti d'America:"}
{"id": "84958", "revid": "1318658", "url": "https://it.wikipedia.org/wiki?curid=84958", "title": "Somme", "text": ""}
{"id": "84959", "revid": "834", "url": "https://it.wikipedia.org/wiki?curid=84959", "title": "Quarto proporzionale", "text": ""}
{"id": "84960", "revid": "834", "url": "https://it.wikipedia.org/wiki?curid=84960", "title": "Quaterna proporzionale", "text": ""}
{"id": "84965", "revid": "8911", "url": "https://it.wikipedia.org/wiki?curid=84965", "title": "Plauto", "text": ""}
{"id": "84967", "revid": "599013", "url": "https://it.wikipedia.org/wiki?curid=84967", "title": "Lago Bajkal", "text": "Il lago Bajkal (, \"ozero Bajkal\", , in mongolo e in buriato \"Dalai-Nor\", Mare sacro) \u00e8 un lago della Siberia meridionale, diviso fra i territori dell'oblast' di Irkutsk e della repubblica di Buriazia. \u00c8 stato posto sotto la tutela dell'UNESCO come patrimonio dell'umanit\u00e0 nel 1996. Fa parte della lista delle Sette meraviglie della Russia.\nGeografia.\nIl lago Bajkal si estende su una superficie di , che ne fa uno dei maggiori laghi al mondo per superficie; si allunga per 636\u00a0km da nord a sud (\u00e8 il secondo del mondo per lunghezza dopo il lago Tanganica), con una larghezza media di 48\u00a0km (massima 79,4\u00a0km). La profondit\u00e0 media del lago \u00e8 di 744 m, con una massima di m nella parte centrale. Questi valori ne fanno contemporaneamente il lago d'acqua dolce pi\u00f9 profondo del mondo e quello con il volume maggiore (). Contiene un volume d'acqua pressoch\u00e9 equivalente a quello dei cinque grandi laghi americani messi assieme. Si stima che contenga circa il 20% delle riserve d'acqua dolce del pianeta (esclusi i ghiacciai e le calotte polari).\nIl lago Bajkal si estende in una zona geologicamente molto tormentata; occupa una zona di sprofondamento (fossa tettonica) molto profonda (la criptodepressione arriva a quasi sotto il livello del mare, dato che la superficie del lago \u00e8 a circa , ed \u00e8 circondato da piccole catene montuose che si allungano tutto intorno alle sue coste: monti del Bajkal, monti del Barguzin, monti Primorskij, monti Chamar-Daban, monti Ulan-Burgasy e, all'estremit\u00e0 settentrionale, l'Altopiano Stanovoj.\nIdrografia.\nIl Bajkal riceve le acque di 336 immissari, i maggiori dei quali sono il Selenga (che nasce in Mongolia), il Barguzin, la Verchnjaja Angara (Angara Superiore), la Turka e la Sne\u017enaja; possiede per contro un solo emissario, l'Angara, tramite il quale il lago tributa allo Enisej. Il bacino imbrifero del Bajkal si estende su una superficie di circa .\nIsole e penisole.\nLa pi\u00f9 grande isola del lago Baikal \u00e8 Ol'chon, con un'area di quasi 730\u00a0km\u00b2, ma ci sono altre 26 isole minori, tra cui le isole U\u0161kan'i, Ogoj e Jarki. La maggiore penisola \u00e8 Svjatoj Nos, che si trova sul lato orientale del lago.\nClima.\nIl Bajkal si trova in una regione dal clima molto duro, con fortissime escursioni termiche fra le stagioni estreme; il lago, con la sua enorme massa d'acqua, esercita una forte azione di mitigazione delle temperature, con il risultato di avere inverni meno freddi ed estati pi\u00f9 fresche e umide delle zone circostanti. D'inverno il lago \u00e8 interessato da un esteso congelamento delle acque superficiali; questi ghiacci, per via della inerzia termica data dalla gran massa d'acqua, tendono a formarsi piuttosto tardi (dicembre) e a fondere completamente solo verso maggio.\nIl lago \u00e8 frequentemente battuto da un forte vento che viene chiamato \"sarma\" dalle popolazioni locali, che pu\u00f2 toccare i 150\u00a0km/h.\nAmbiente.\nIl lago Bajkal \u00e8 caratterizzato da un ambiente atipico per un lago: le sue acque sono molto ricche d'ossigeno (soluzione satura al 75%) e anche il punto pi\u00f9 profondo \u00e8 popolato da forme di vita, mentre in altri laghi profondi in varie parti del mondo le forme di vita macroscopica scompaiono oltre i 300\u00a0m a causa dell'anossia.\nIl lago Bajkal \u00e8 sede di svariati endemismi.\nNel 1962 erano state censite nel lago e nelle sue vicinanze diverse specie animali e vegetali, nel 1978 il numero era cresciuto a e da allora ogni anno nuove forme di vita continuano ad essere scoperte. Ad oggi le nuove specie scoperte in loco sono oltre , di cui il 60% di tipo animale ed il 15% di tipo vegetale. Nel lago vi sono 250 specie di crostacei e ben 52 di pesci, di cui 27 endemiche del Bajkal.\nUna delle specie pi\u00f9 caratteristiche \u00e8 la \"nerpa\", la foca del Bajkal (\"Pusa sibirica\"), specie endemica di taglia piccola, dal manto grigio scuro, si nutre di pesci, ed \u00e8 all'apice della catena alimentare del lago Bajkal. Alla fine del secolo scorso la caccia ne aveva drasticamente ridotto il numero, oggi risalito, grazie ad una politica di tutela, ad oltre individui.\nAll'altra estremit\u00e0 della catena alimentare c'\u00e8 un piccolo crostaceo filtratore del genere \"Epischura\", che costituisce il 97% del plancton e raggiunge una biomassa pari a circa 4 milioni di tonnellate. Questo gamberetto non sopporta una temperatura pi\u00f9 elevata di 12 \u00b0C, e quindi necessita di una elevata concentrazione di ossigeno, n\u00e9 sopporta una concentrazione salina anche solo leggermente superiore a quella (molto bassa) del lago Bajkal, ossia 100\u00a0mg di sali per litro d'acqua.\nAlcuni ricercatori ritengono che soprattutto le specie endemiche pi\u00f9 piccole si siano evolute dall'antica fauna di un immenso lago salmastro che sembra ricoprisse quasi l'intera Asia centrale agli inizi del Terziario (65 milioni di anni fa). Pi\u00f9 tardi, 30 milioni di anni fa, il predetto lago si era frammentato in tanti piccoli laghi salmastri circondati da foreste di tipo tropicale. Una serie di importanti sconvolgimenti tettonici (ancor oggi in loco si verificano oltre scosse ogni anno) dovuti alla collisione tra il continente euroasiatico e il sub-continente indiano, formarono una profonda frattura nella crosta terrestre la quale venne progressivamente riempita dalle acque convogliate dalla vasta pianura circostante, il volume d'acqua raccolto equivale alla massa d'acqua trasportabile da tutti i fiumi del pianeta nell'arco di un intero anno.\nLa fossa di frattura del Bajkal \u00e8 una delle tipiche strutture geologiche estensionali, particolarmente vistosa perch\u00e9 superficiale, che si formano perpendicolarmente alle catene orogeniche (la catena orogenica in questo caso \u00e8 quella himalayana).\nAlcuni pesci, come la \"golomjanka\" (\"Comephorus baikalensis\"), e la suddetta foca del Bajkal sembrano essere arrivati in queste acque in epoche pi\u00f9 recenti, forse dall'Artico attraverso gli immensi fiumi siberiani.\nNei pressi del lago esiste una riserva naturale nella quale vivono gli zibellini, specie a rischio di estinzione che oggi viene protetta, ed il cui allevamento \u00e8 monopolio dello Stato russo.\nInquinamento.\nLe acque del lago, mai pi\u00f9 calde di 14\u00a0\u00b0C, lasciano filtrare lo sguardo fino a pi\u00f9 di 40\u00a0m di profondit\u00e0. Tale purezza \u00e8 stata a pi\u00f9 riprese posta a rischio da svariati eventi:\nNegli anni '60 il grande fisico P\u00ebtr Kapica, a fianco di altri scienziati sovietici, difese l'integrit\u00e0 ambientale del lago contro un progetto di estesa industrializzazione (v. la voce Kapica nell'Enciclopedia Italiana). \nStoria.\nSulle sponde del lago si sono insediate comunit\u00e0 di credo differente; le religioni principali sono tre: lo sciamanesimo tibetano, il buddhismo ed il cristianesimo ortodosso che fu portato dai russi dopo che Kurbat Ivanov scopr\u00ec le acque del lago Bajkal nel 1643.\nIl territorio della Buriazia, che \u00e8 bagnata dal Bajkal per il 60% della linea costiera e la sua gente, i Buriati, furono annessi allo Stato russo dai trattati del 1689 e del 1728, quando le terre intorno al Bajkal furono separate dalla Mongolia. Dalla met\u00e0 del XVII secolo all'inizio del XX il numero di Buriati aument\u00f2 da a .\nDopo l'annessione della Buriazia alla Russia la cultura buriata sub\u00ec le influenze del buddhismo tibetano e della Chiesa Cristiana Ortodossa. I Buriati furono per lo pi\u00f9 sottoposti ad un processo di integrazione ad usi e costumi tipicamente russi che li port\u00f2 ad abbandonare progressivamente il nomadismo unitamente all'agricoltura itinerante, mentre i Buriati dell'est (Transbajkal) subirono l'influenza mongola (ancora oggi diversi gruppi vivono in yurta e sono in gran parte buddhisti). Nel Settecento fu costruito il primo monastero buddhista buriato.\nI Buriati.\nIl nome \"Buriati\" \u00e8 menzionato per la prima volta in un'opera mongola: infatti costoro sono i discendenti diretti dell'antico popolo nomade dei mongoli ed ancora oggi vivono lungo le sponde del lago; una leggenda locale asserisce che la madre di Gengis Khan fosse nata nel villaggio di Barguzin, sulla riva orientale del lago. I buriati d'inverno sono soliti attraversare il lago ghiacciato (quando la crosta \u00e8 spessa 1 metro) con i camion poich\u00e9 in tal modo la distanza fra le citt\u00e0 di Irkutsk e Ulan-Ud\u0117 si accorciano di molto, anche se questa pratica \u00e8 molto pericolosa. I Buriati sono soliti pescare l'\"omul\", specie endemica piuttosto pregiata, unitamente ad altre 52 specie presenti nel lago e svariati tipi di crostacei.\nUn'antica credenza popolare afferma che esistono due demoni maligni abitanti delle acque profonde intorno all'isola di Ol'chon: \"\"Burkhan\" e \"Doshkin Nojon\", pronti a prendersi le anime dei pescatori durante le tempeste. Una piccola consuetudine \u00e8 quella di collocare dei nastrini colorati portafortuna detti \"semelga\"\" sopra gli arbusti.\nLa Roccia dello Sciamano.\nCapo Burchan (\u043c\u044b\u0441 \u0411\u0443\u0440\u0445\u0430\u043d) detto la \"roccia dello sciamano\", si trova sulla costa nord-ovest dell'isola di Ol'chon, e si protende nelle acque dello stretto Maloe more. La roccia \u00e8 il punto pi\u00f9 famoso dell'isola, un luogo sacro, e non solo per lo sciamanesimo, ma anche per il lamaismo dei buriati. Monaci buddisti credevano che nella grotta vivesse una divinit\u00e0 mongola e venivano qui in pellegrinaggio.\nLa roccia \u00e8 alta 42\u00a0m e ha una tortuosa caverna vicino alla riva dove poteva avere accesso solo lo sciamano, mentre era vietata alle donne che dovevano tenersi a grande distanza. Era venerata dalla popolazione locale e luogo di sacrifici. Ai piedi della roccia \u00e8 rimasto un misterioso disegno e una scritta in sanscrito.\nTurismo.\nI principali punti turistici sono Listvjanka, la ferrovia Circum-Baikal, Ol'chon e la baia di Barguzin.\nCi sono diversi percorsi turistici, ma il pi\u00f9 famoso \u00e8 la Great Baikal Trail. Questo \u00e8 un progetto di volontariato, un percorso pittoresco lungo la costa del Baikal da Listvjanka a Bol'\u0161oe Goloustnoe. La lunghezza totale del percorso \u00e8 di 55\u00a0km, ma i turisti di solito ne percorrono solo una parte - una sezione di 25\u00a0km fino a Bol'\u0161ie Koty.\nRicerca.\nDiverse organizzazioni stanno portando avanti progetti di ricerca scientifica presso il lago Baikal. La maggior parte di esse sono governative o associate con organizzazioni non governative. Il Centro di Ricerca Baikal \u00e8 un'organizzazione di ricerca indipendente che porta avanti la realizzazione di progetti educativi e di ricerca ambientale al lago Baikal.\nNel luglio 2008, la Russia ha inviato due piccoli sommergibili, Mir -1 e Mir - 2, che scesero per 1592\u00a0m (5223\u00a0ft) sul fondo del lago Baikal per condurre test geologici e biologici sul suo ecosistema unico.\nDal 1993, il Lago Baikal \u00e8 uno dei principali centri di ricerca al mondo sul neutrino. Lo studio di questa particella \u00e8 stato condotto presso il lago Baikal grazie al Baikal Deep Underwater Neutrino Telescope (BDUNT) . Il Baikal Neutrino Telescope NT - 200 \u00e8 stato disposto sotto la superficie del lago, a 3,6\u00a0km (2,2 miglia) dalla costa e ad una profondit\u00e0 di 1,1\u00a0km (0,68\u00a0miglia) . Si compone di 192 moduli (sensori) ottici (OM)."}
{"id": "84977", "revid": "767487", "url": "https://it.wikipedia.org/wiki?curid=84977", "title": "Chinatown (film)", "text": "Chinatown \u00e8 un film neo-noir del 1974 diretto da Roman Pola\u0144ski, con protagonisti Jack Nicholson, Faye Dunaway e John Huston. Si tratta dell'ultimo film americano del regista polacco, successivamente tornato in Europa.\nNel 1991 \u00e8 stato scelto per la conservazione nel National Film Registry della Biblioteca del Congresso degli Stati Uniti. Nel 1998 l'American Film Institute l'ha inserito al diciannovesimo posto della classifica dei migliori cento film statunitensi di tutti i tempi, mentre dieci anni dopo, nella lista aggiornata, \u00e8 sceso al ventiduesimo posto.\nTrama.\nLos Angeles, 1937: l'investigatore J.J. Gittes viene assoldato da una donna che si presenta come la signora Evelyn Mulwray per investigare sulla presunta infedelt\u00e0 del marito, Hollis Mulwray, l'ingegnere che dirige il Dipartimento per l'acqua e l'energia elettrica di Los Angeles. Gittes lo pedina, capisce che si sta opponendo alla creazione di un nuovo bacino idrico, e scatta delle foto che lo ritraggono in compagnia di una giovane donna, che poi vengono pubblicate in prima pagina sul giornale del giorno successivo. Tornato nel suo ufficio, Gittes incontra una giovane donna che, dopo avergli chiesto conferma del fatto che loro due non si erano mai visti prima, lo informa che lei \u00e8 la vera Evelyn Mulwray e che perci\u00f2 lo avrebbe denunciato.\nEssendo stato raggirato, Gittes cerca di capire chi voglia indebolire la posizione di Mulwray ma, prima che egli possa parlare col marito, il Tenente Lou Escobar rinviene il corpo di Mulwray in un bacino di acqua dolce, affogato. Sospettando un omicidio, Gittes inizia a investigare e verifica che, malgrado il fatto che enormi quantit\u00e0 di acqua vengano rilasciate tutte le notti dal bacino stesso, il letto \u00e8 quasi completamente asciutto. Addentratosi all'interno della recinzione, viene fermato dal capo della sicurezza del Dipartimento, Claude Mulvihill, e da un suo scagnozzo, che ferisce Gittes al naso con un coltello.\nTornato in ufficio, Gittes riceve una telefonata da Ida Sessions, che lui riconosce come la falsa signora Mulwray; lei non vuole rivelare per timore l'identit\u00e0 di chi la guida, ma gli fornisce un indizio: il nome di una persona nella lista dei defunti di un quotidiano locale. Gittes riesce a sapere che il marito della signora Mulwray \u00e8 stato socio del padre di lei, Noah Cross, che poi incontra a pranzo nel club di sua propriet\u00e0. Cross si offre di raddoppiare la tariffa per la ricerca della ragazza di Mulwray ora scomparsa, con un bonus nel caso riesca a rintracciarla. Gittes si reca al catasto, scoprendo che di recente grandi appezzamenti coltivati ad agrumi sono passati di propriet\u00e0 nel nordest della valle di San Fernando. Entrato in questi agrumeti, viene fermato e picchiato dai proprietari infuriati, che suppongono lui sia uno degli agenti del dipartimento che stanno demolendo i loro serbatoi d'acqua e stanno avvelenando i pozzi per costringerli a sloggiare.\nDopo aver controllato la lista dei defunti sul giornale, Gittes scopre che uno di questi, un proprietario terriero della valle, risiedeva al Mar Vista Inn, una casa di riposo. Capisce che Mulwray \u00e8 stato assassinato quando si rende conto che la nuova riserva verr\u00e0 costruita per irrigare le terre recentemente acquistate. Evelyn e Gittes si recano al Mar Vista e si rendono conto che i passaggi di propriet\u00e0 dei terreni riguardano i residenti della casa di riposo, senza che questi ne siano a conoscenza: Gittes capisce che tali trasferimenti di propriet\u00e0 sono legati alla figura di Noah Cross, dopo aver scoperto che il Mar Vista \u00e8 un'istituzione benefica dell'Albacore Club, di propriet\u00e0 dello stesso Cross. Dopo essere riusciti a fuggire da Mulvihill e dai suoi accoliti, i due si nascondono nella casa di Evelyn, dove passeranno la notte insieme.\nDurante la notte Evelyn riceve una telefonata e lascia velocemente l'abitazione, dopo aver avvertito Gittes della pericolosit\u00e0 del padre. Lui la segue fino a una casa in cui si trova la ragazza di Mulwray. Messa alle strette, Evelyn rivela che la ragazza \u00e8 sua sorella. Il giorno successivo una telefonata anonima porta Gittes all'appartamento di Ida Sessions, dove trova l'attrice morta, ed Escobar in sua attesa. Escobar lo pressa perch\u00e9 il resoconto del medico legale ha rinvenuto acqua salata nei polmoni di Mulwray, suggerendo che il suo corpo \u00e8 stato rimosso dopo il decesso. Escobar sospetta che Evelyn sia l'assassina, e impone a Gittes di portarlo da lei, visto che potrebbero esserci imputazioni a carico di Gittes stesso.\nGittes torna alla villa di Evelyn, scopre che i servitori le hanno preparato i bagagli per la partenza, e rinviene un paio di occhiali a lenti bifocali nella vasca di acqua salata del giardino. Gittes chiede con fermezza a Evelyn di rivelargli chi sia sua \"sorella\", e la donna rivela che lei \u00e8 \"sua sorella e sua figlia\", frutto delle violenze sessuali da parte del padre, Noah Cross, che \u00e8 al contempo padre e nonno della ragazza. Inoltre Evelyn rivela a Gites che gli occhiali non sono di suo marito, che non ha mai avuto occhiali con lenti bifocali.\nGittes progetta di portare le due donne in Messico, e d\u00e0 appuntamento a Evelyn presso la casa del suo maggiordomo, a Chinatown. Gittes incontra Cross in casa di Mulwray per sistemare la questione con la ragazza. Cross ammette la sua intenzione di incorporare il nordest della valle nella citt\u00e0 di Los Angeles, per poi irrigarla e svilupparla. Gittes mostra a Cross gli occhiali rinvenuti nella vasca, e lo collega all'omicidio di Mulwray. Mulvihill fa la sua comparsa, confisca gli occhiali, e costringe Jake a portarli dalle donne.\nQuando i tre raggiungono il nascondiglio a Chinatown, la polizia \u00e8 gi\u00e0 presente e arresta Gittes. Evelyn non permette a suo padre di avvicinarsi a Katherine, gli spara al braccio e porta via la ragazza. Mentre l'auto si allontana di corsa, la polizia apre il fuoco, uccidendo Evelyn. Cross afferra Katherine e la porta con s\u00e9, mentre Escobar ordina di rilasciare Gittes e i suoi associati.\nProduzione.\nLa pellicola costituisce un omaggio al giallo hard boiled, specialmente a quello californiano di Raymond Chandler, con personaggi che ricalcano quelli tipici del genere: il detective, ex-poliziotto cinico ma in fondo idealista (Gittes), la \"dark lady\" ambigua e sensuale (Evelyn Mulwray), il potente patriarca con gli scheletri nell'armadio (Noah Cross), la polizia corrotta e politicamente controllata, i quartieri etnici (Chinatown).\nSceneggiatura.\nIl film \u00e8 ispirato alle \"California Water Wars\", storici contrasti che si sono tenuti sui diritti di acqua e terreni nella California meridionale negli anni dieci e venti, durante i quali William Mulholland assicur\u00f2 i diritti d'acqua nella valle di Owens, e quindi a Los Angeles. Nella sceneggiatura di Robert Towne si ritrova un intreccio di realt\u00e0 e finzione che diverr\u00e0 tipico dei romanzi di James Ellroy: la torbida vicenda di appalti, speculazioni edilizie, corruzione e delitto del film \u00e8, infatti, in gran parte basata sulla vera storia della citt\u00e0 di Los Angeles e delle colossali opere idriche realizzate da William Mulholland per rendere abitabile quella che in origine era un'area semidesertica.\nCon l'eccezione dell'ascendenza dai film chandleriani, la sceneggiatura di Robert Towne non rientra nello standard di genere \"mistery\" e \"giallo\", in cui il detective sfrutta tutte le deduzioni che ha formulato fin dall'inizio dell'indagine per risolvere il mistero. Nel film di Polanski, invece, ogni deduzione di Gittes viene rapidamente smentita da eventi inaspettati.\nDistribuzione.\nData di uscita.\nIl film venne distribuito in varie nazioni, fra cui:\nSequel.\nHa avuto un sequel dal titolo \"Il grande inganno\" del 1990, diretto ed interpretato da Jack Nicholson, che a differenza del suo capostipite non ha riscosso molto successo tra il pubblico e la critica."}
{"id": "84978", "revid": "919135", "url": "https://it.wikipedia.org/wiki?curid=84978", "title": "Quaterna", "text": "In matematica una quaterna \u00e8 una sequenza con quattro componenti, ossia una funzione che ha come dominio un insieme naturalmente ordinato come formula_1 oppure come formula_2. Le quaterne possono essere presentate con notazioni come le seguenti:\nSi tratta di una nozione molto generica adattabile a varie esigenze: quindi \"quaterna\" in matematica \u00e8 un termine con tipici compiti ausiliari.\nUna quaterna di segni elementari costituisce una stringa di lunghezza 4; una stringa come (a,b,c,d) potrebbe scriversi anche semplicemente abcd.\nAltre quaterne di oggetti elementari costituiscono le permutazioni, le disposizioni, le combinazioni prese in considerazione dal calcolo combinatorio di base.\nLa classica teoria delle proporzioni si pu\u00f2 riferire alla nozione di quaterna di numeri proporzionali.\nUna quaterna di numeri reali individua un punto di uno spazio euclideo quadridimensionale; alternativamente un evento del cronotopo, o spazio di Minkowski, della teoria della relativit\u00e0.\nA una quaterna di punti allineati si attribuisce un birapporto; questo numero si pu\u00f2 anche associare a una quaterna di rette concorrenti o a una quaterna di numeri complessi.\nFigure geometriche come quadrilatero, tetraedro e piramide a base quadrilatera si possono caratterizzare mediante quaterne di lati, vertici, facce, spigoli.\nSi possono trattare anche quaterne di oggetti non omogenei. Il quarto degli esempi iniziali esprime una struttura algebrica, un gruppo, presentata mediante un insieme, un'operazione binaria, un'operazione unaria e un'operazione nullaria. Un altro esempio: una grammatica acontestuale si individua come quaterna della forma formula_4, le cui successive componenti sono due alfabeti finiti, un insieme finito di coppie di formula_5, il cosiddetto insieme delle produzioni, e una lettera di formula_6\nCome sinonimo di quaterna si pu\u00f2 usare quadrupla, termine da considerarsi caso particolare dell'anglicismo tupla, ovvero di ennupla."}
{"id": "84979", "revid": "396099", "url": "https://it.wikipedia.org/wiki?curid=84979", "title": "Sacco di Roma (410)", "text": "Il sacco di Roma del 410 fu uno degli eventi pi\u00f9 traumatici della storia antica. Costitu\u00ed il terzo ed ultimo assedio (dopo quelli del 408 e 409) condotto dai Visigoti di Alarico I sulla pi\u00f9 potente capitale dell'antichit\u00e0, durato ben tre giorni (dal 24 al 27 agosto), in cui gli invasori depredarono luoghi pubblici e svariate case private, soprattutto quelle dei pi\u00f9 abbienti. La furia dei barbari si abbatt\u00e9 sui cittadini romani increduli, violenze che si erano viste soltanto al Colosseo furono compiute su donne e anziani.\nGli edifici senz'altro pi\u00f9 colpiti furono il palazzo dei Valerii sul Celio e le ville padronali sull'Aventino, che furono incendiate; le terme di Decio furono gravemente danneggiate, e il tempio di Giunone regina fu distrutto. Le statue del Foro furono spogliate, la curia Iulia, sede del Senato, data alle fiamme e la stessa augusta Galla Placidia venne presa in ostaggio da Alarico. Ciononostante, Roma incuteva rispetto agli invasori e nei tre giorni di saccheggio Alarico impart\u00ec l'ordine di risparmiare i luoghi di culto cristiani (soprattutto la basilica di San Pietro), che consider\u00f2 come luoghi di asilo inviolabili dove non poteva essere ucciso nessuno.\nL'evento ebbe un'immediata risonanza in tutto l'Impero, sconvolgendolo moralmente. Avvertito infatti come evento di portata epocale, venne visto da Agostino d'Ippona (nel \"De civitate Dei\") come segno della prossima fine del mondo o della punizione che Dio infliggeva alla capitale del paganesimo. I Visigoti lasciarono la citt\u00e0, ma il mito dell'inviolabilit\u00e0 di Roma era crollato (era dal sacco di Brenno, avvenuto 800 anni prima, che era rimasta inespugnata). Da quel momento la citt\u00e0 sar\u00e0 pi\u00f9 volte saccheggiata fino al 1527.\nContesto storico.\nStilicone e i Visigoti.\nOnorio assurse al soglio all'et\u00e0 di soli 11 anni, venendo affidato alla reggenza del \"magister militum\" Stilicone, prescelto per questo incarico da Teodosio I sin dal 393. Stilicone, di origine vandala, si trov\u00f2 cos\u00ec a guidare un Impero certamente debilitato dalle lunghe lotte intestine e dalle trib\u00f9 barbare di origine germanica che premevano sui suoi confini, ma in quel momento ancora piuttosto saldo e in posizione pi\u00f9 sicura rispetto al pi\u00f9 ricco ma anche pi\u00f9 esposto Oriente. Stilicone rivendic\u00f2 di essere stato nominato custode di entrambi i figli di Teodosio, e questo incrin\u00f2 di fatto i suoi rapporti con i primi ministri di Arcadio, che non intendevano cedere a Stilicone la reggenza sull'Imperatore d'Oriente, perch\u00e9 ci\u00f2 avrebbe implicato per loro la perdita del potere acquisito fino a quel momento. Altro motivo di contesa con l'Oriente romano fu la questione dell'Illirico Orientale, che fino al 379 era appartenuto all'Impero d'Occidente, ma fu trasferito all'Impero d'Oriente sotto Teodosio I: Stilicone rivendicava per l'Occidente romano il possesso delle diocesi di Dacia e Macedonia, essenzialmente perch\u00e9 quelle zone erano state da sempre fonte di reclute di elevata qualit\u00e0, ma l'Oriente romano non intendeva acconsentire a queste richieste, e da ci\u00f2 segu\u00ec un peggioramento notevole dei rapporti tra le due parti dell'Impero.\nLe due \"partes\" si trovarono subito a fronteggiare un grave problema. Il neo-proclamato re dei Visigoti, Alarico, che aveva servito come \"foederatus\" nell'esercito romano sotto Teodosio, giungendo perfino ad aspirare alla carica di \"magister militum\", destinata invece poi a Stilicone, decise di approfittare del delicato periodo di successione per rivoltarsi. Secondo diversi studiosi, i Visigoti di Alarico erano gli stessi goti che avevano sconfitto l'esercito di Valente nella battaglia di Adrianopoli nel 378 e che erano stati insediati come \"foederati\" nei Balcani da Teodosio I nel 382; essi vennero impiegati da Teodosio I nelle lotte contro gli usurpatori gallici Magno Massimo (387-388) ed Eugenio (392-393) e avevano subito pesanti perdite durante la battaglia del Frigido nella quale, secondo Paolo Orosio, Teodosio I aveva ottenuto due vittorie: una sull'usurpatore gallico Eugenio, e un'altra sui \"foederati\" goti che servivano nel proprio esercito. Secondo Heather, le perdite subite in quella battaglia spinsero i Goti a rivoltarsi nel tentativo di costringere l'Impero a rinegoziare il \"foedus\" del 382 a condizioni pi\u00f9 favorevoli: non \u00e8 ben chiaro a cosa mirassero, ma, con ogni probabilit\u00e0, le richieste gote comprendevano il riconoscimento di un proprio capo unico, e la nomina di questi a \"magister militum\" dell'esercito romano.\nPrendendo a pretesto il fatto che Alarico non avesse ottenuto un ruolo di comando nell'esercito romano, i Visigoti invasero la Tracia e la Macedonia: all'epoca vi furono sospetti di collusione con il prefetto del pretorio d'Oriente Rufino, che avrebbe spinto Alarico a rivoltarsi. Stilicone intervenne in soccorso dell'Impero d'Oriente marciando con le sue forze contro Alarico, ma Arcadio, spinto dal \"praefectus praetorio per Orientem\" Flavio Rufino, nemico di Stilicone, ordin\u00f2 alle truppe orientali, che formavano una parte dell'armata di Stilicone, di far ritorno in Oriente. Rufino, infatti, aveva ancora timore che in realt\u00e0 Stilicone mirasse a marciare su Costantinopoli per destituirlo e sostituirsi a lui nella reggenza di Arcadio. Lo stesso Alarico, a capo di un popolo che non era pi\u00f9 stato respinto dai Romani dopo la disastrosa sconfitta di Adrianopoli del 378, si trov\u00f2 a giocare abilmente in mezzo alle rivalit\u00e0 esistenti tra le due parti dell'Impero. Stilicone obbed\u00ec e rimand\u00f2 indietro le truppe che di fatto non avevano fatto ritorno in Oriente dopo la battaglia del Frigido, indebolendo il suo esercito. Intanto, giunte a Costantinopoli, le truppe uccisero Rufino: i sospetti che fossero state sobillate dallo stesso Stilicone furono alti.\nNel 397, intanto, Alarico aveva invaso il Peloponneso, ma venne affrontato da Stilicone, sbarcato in Acaia con un imponente esercito: Alarico fu accerchiato dall'esercito di Stilicone a Foloe, una catena montuosa dell'Arcadia, ma il generale romano esit\u00f2 a dare il colpo definitivo ai Visigoti; in questo modo Alarico ebbe a disposizione sufficiente tempo per trovare una via di fuga non sorvegliata da cui fuggire all'accerchiamento. Non sono chiari i motivi dell'esitazione di Stilicone: il generale romano forse non si fidava a sufficienza del suo esercito, che viene peraltro accusato da alcune fonti ostili al generale di aver devastato la Grecia forse anche in modo peggiore rispetto allo stesso Alarico, o forse intendeva negoziare con Alarico un'alleanza contro l'Impero d'Oriente. In ogni modo l'esitazione di Stilicone nell'annientare Alarico non fece che rinfocolare nuovi sospetti sul conto del generale romano in Oriente, e il nuovo primo ministro di Arcadio, Eutropio, fece dichiarare dal Senato di Costantinopoli Stilicone \"nemico pubblico\" dell'Impero d'Oriente, probabilmente con l'accusa di collusione con i Goti. Nel frattempo Alarico, giunto ad un accordo con Arcadio, venne nominato dall'Impero d'Oriente \"magister militum per Illyricum\", e ci\u00f2 gli permise di riequipaggiare il suo esercito di nuove armi; inoltre, ai Goti fu rinnovato il trattato di alleanza del 382 a condizioni maggiormente favorevoli per essi: ottennero nuove terre da coltivare e dove insediarsi in Dacia e Macedonia.\nIn quello stesso anno i contrasti tra i due imperi portarono a una rivolta in Africa: il \"comes Africae\" Gildone trasfer\u00ec infatti la propria obbedienza all'Impero d'Oriente, rivoltandosi e interrompendo il rifornimento del grano proveniente dall'Africa a Roma. Stilicone reag\u00ec immediatamente inviando contro il ribelle un'armata sotto il comando di Mascezel, fratello dello stesso Gildone; la rivolta venne immediatamente sedata e l'Africa ritorn\u00f2 a rifornire Roma e l'Italia di grano, anche se Mascezel per\u00ec in circostanze sospette, forse assassinato per ordine di Stilicone.\nNel 399, tuttavia, Eutropio, caduto in disgrazia, fu giustiziato e i suoi successori, probabilmente in seguito alla rovina di Gainas, annullarono la validit\u00e0 del trattato firmato da Eutropio con i Goti nel 397: i Goti persero il riconoscimento legale da parte di Costantinopoli delle terre da loro occupate e Alarico fu privato della carica di \"magister militum per Illyricum\" da Arcadio. Alarico, disperando di poter raggiungere in tempi brevi un nuovo accordo con Costantinopoli, minacciato forse dagli Unni di Uldino alleati di Arcadio, e conscio che con Stilicone (che portava avanti la politica filogotica di Teodosio I ed era filogermanico) e con il governo occidentale sarebbe stato pi\u00f9 facile raggiungere un accordo, mosse ben presto verso l'Italia, superando i primi contrafforti alpini nell'anno 401. Erano iniziate, per l'occidente romano, le invasioni barbariche.\nI motivi per cui Alarico decise di invadere l'Italia non furono precisati dalle fonti antiche, alquanto laconiche al riguardo. In passato fu avanzata da alcuni studiosi la congettura che, in modo analogo a quanto sarebbe poi successo nel 489 con il re ostrogoto Teodorico, Alarico e i Visigoti sarebbero stati sobillati dai diplomatici di Arcadio a invadere l'Italia al duplice fine di danneggiare Stilicone e al contempo liberarsi della loro scomoda presenza. I suddetti studiosi portano a supporto della propria tesi i cattivi rapporti tra Stilicone e i primi ministri di Arcadio, soprattutto Rufino ed Eutropio, e la conseguente conflittualit\u00e0 tra le due \"partes\". Tuttavia, in tempo recente, tale teoria \u00e8 stata contestata da diversi studiosi, anche perch\u00e9 \u00e8 stato dimostrato che i rapporti tra le due \"partes\" migliorarono decisamente nel periodo 401-403, per poi peggiorare di nuovo solo a partire dal 404. Non \u00e8 da escludere, secondo una congettura alternativa, che Alarico fosse stato scacciato dalla \"pars orientis\" e costretto a spostarsi nell'Occidente romano dall'intervento militare degli Unni di Uldino, che, in qualit\u00e0 di alleati dell'Impero d'Oriente, potrebbero aver ricevuto da Arcadio l'ordine di attaccare i Visigoti.\nFu proprio Stilicone a fronteggiare Alarico e i suoi Visigoti quando questi varcarono le Alpi marciando su Milano. Ripetutamente sconfitti a Pollenzo (402) ed a Verona (403), i Visigoti ripiegarono sull'Illirico, mentre Stilicone garantiva ad Alarico un congruo tributo nel tentativo di tenerlo sotto controllo. La dinamica di tali battaglie resta tuttavia sconosciuta: nessuna si rivel\u00f2 decisiva, e Alarico pot\u00e9 sempre sfuggire ad un disastro definitivo. Pi\u00f9 di uno storico ritiene che in realt\u00e0 Stilicone, a corto di soldati, cercasse un accomodamento e forse addirittura un'alleanza con il potente esercito visigoto. Questo quadro sembrerebbe confermato dalle fonti. Sozomeno e Zosimo narrano che intorno al 405 Alarico era insediato nella \u00abregione dei Barbari ai confini di Dalmazia e Pannonia\u00bb, aveva ricevuto per volere di Stilicone una carica militare romana, e aveva stipulato con il generalissimo d'Occidente un'alleanza militare, impegnandosi ad assisterlo a sottrarre all'Impero d'Oriente le diocesi contese dell'Illirico orientale. La maggioranza degli studiosi sostiene che, in base a un accordo tra Stilicone e i Goti stipulato in seguito alla Battaglia di Verona, i Goti furono insediati nell'Illirico Occidentale, nei distretti di frontiera a cavallo tra Dalmazia e Pannonia, e che Alarico ottenne la carica di \"Comes Illyrici\" (governatore militare dell'Illirico Occidentale). Altri studiosi, invece, negano un immediato accordo tra Stilicone e i Goti dopo Verona sostenendo che il generalissimo garant\u00ec loro solo un salvacondotto e che i Visigoti tornarono nell'Illirico Orientale; essi sostengono che la \u00abregione dei Barbari ai confini di Dalmazia e Pannonia\u00bb menzionata da Sozomeno andrebbe identificata non con i distretti di frontiera a cavallo tra Dalmazia e Pannonia ma con una provincia dell'Illirico Orientale ai confini dell'Impero d'Occidente (come \"Moesia I\" e \"Praevalitana\"); inoltre, una lettera di Onorio ad Arcadio datata 404 evidenzia che le province dell'Illirico Orientale fossero devastate da non ben precisati Barbari, probabilmente da identificare con i Visigoti di Alarico, a conferma di un loro possibile ritorno in territorio romano-orientale nel 403. Essi datano l'alleanza militare tra Stilicone e Alarico contro l'Impero d'Oriente intorno al 405 e sostengono che la carica militare romana che Stilicone concesse ad Alarico fosse quella di \"magister militum per Illyricum\".\nIl pericolo corso durante l'invasione visigota aveva dimostrato la vulnerabilit\u00e0 della frontiera sud-orientale, tanto da spingere Onorio a trasferire nel 402 la sua capitale da Milano alla pi\u00f9 sicura Ravenna, difesa dallo sbarramento naturale del Po e difesa dalla potente \"Classis Praetoria Ravennatis\", che con il controllo del mare garantiva anche un sicuro collegamento con il resto dell'Impero e con l'Oriente.\nNel 405 Stilicone riprese i progetti contro l'Impero d'Oriente sfruttando l'alleanza con Alarico. In vista della progettata campagna contro l'Impero d'Oriente, Stilicone rifiut\u00f2 di riconoscere il console romano-orientale per l'anno 405 e viet\u00f2 alle navi romano-orientali l'accesso ai porti romano-occidentali; al contempo, ordin\u00f2 ad Alarico di invadere l'Epiro, all'epoca sotto la giurisdizione di Costantinopoli, e attendere in quella provincia l'arrivo delle truppe romano-occidentali. In seguito all'ordine di Stilicone, Alarico abbandon\u00f2 la \u00abregione dei Barbari ai confini di Dalmazia e Pannonia\u00bb, dove si era insediato in seguito alla ritirata dall'Italia, e marci\u00f2 alla testa delle proprie truppe in Epiro, che occup\u00f2 in attesa dell'arrivo delle truppe romano-occidentali. Stilicone intendeva presumibilmente costringere Arcadio a restituire all'Occidente romano l'Illirico orientale per poi concedere ad Alarico il governo militare delle province conquistate, con la carica di \"magister militum per Illyricum\"; in questo modo Stilicone, a corto di soldati, avrebbe acquisito un'importante fonte di reclutamento (l'Illirico aveva sempre fornito truppe efficienti e combattive) e avrebbe potuto contare anche su ulteriori aiuti militari da parte dei Goti di Alarico, una volta accolte le loro richieste. Proprio in vista dell'auspicato ritorno dell'Illirico orientale sotto la giurisdizione della parte occidentale, Stilicone aveva gi\u00e0 nominato un prefetto del pretorio dell'Illirico, Giovio, al fine di approvvigionare l'armata di Alarico.\nStilicone non pot\u00e9, tuttavia, portare avanti i suoi progetti ostili all'Impero d'Oriente perch\u00e9 ne fu impedito da una nuova serie di invasioni barbariche. Nel 405/406, la strada aperta da Alarico venne ripercorsa da una nuova orda di barbari coalizzati sotto la guida dell'ostrogoto Radagaiso, i quali desolarono le regioni dell'Italia centro-settentrionale, prima di essere fermati a Fiesole, il 23 agosto 406, da Stilicone, grazie all'intervento di truppe ausiliarie unne e gote, condotte rispettivamente da Uldino e Saro; soldati dell'esercito di Radagaiso furono arruolati nell'esercito romano, mentre il resto fu ridotto in schiavit\u00f9. In quello stesso anno, il giorno 31 dicembre un'orda barbara di straordinarie proporzioni, costituita da Vandali, Alani e Suebi, sospinta verso occidente dagli Unni, attravers\u00f2 il Reno ghiacciato e penetr\u00f2 in Gallia.\nLa fine di Stilicone (408).\nNegli ultimi mesi del 406, le scarse attenzioni rivolte dal governo di Onorio alla Britannia, minacciata in misura sempre crescente dalle incursioni degli invasori e dei pirati barbari, spinse le legioni britanniche a rivoltarsi acclamando imperatore prima un certo Marco, poi, alcuni mesi dopo, un certo Graziano e poi, dopo il rifiuto di questi di intervenire contro i barbari che nel frattempo avevano invaso la Gallia, il generale Flavio Claudio Costantino. Questi, attraversata La Manica e sbarcato a Boulogne, riusc\u00ec a bloccare temporaneamente l'avanzata dei barbari e a prendere il controllo di gran parte dell'Impero: Gallia, Spagna e Britannia.\nMentre Costantino III sottraeva al legittimo governo di Onorio la prefettura del pretorio delle Gallie, gi\u00e0 in gran parte devastata da Vandali, Alani e Svevi, a Ravenna Stilicone stava ultimando i preparativi per la spedizione illirica in alleanza con Alarico contro l'Impero d'Oriente, volta a sottrarre alla \"pars orientis\" le diocesi contese dell'Illirico orientale. Due notizie per\u00f2 trattennero Stilicone dal partire per l'Illirico: dapprima arriv\u00f2 la notizia dubbia e poi rivelatasi falsa che Alarico fosse deceduto; Stilicone manifest\u00f2 parecchi dubbi sulla veridicit\u00e0 di tale notizia, e cerc\u00f2 di accertarsene; nel frattempo, per\u00f2, gli giunsero lettere di Onorio provenienti da Roma, che lo informarono dell'usurpazione di Costantino III; a tale notizia, il generale romano fu costretto ad annullare la spedizione illirica e a ritornare a Roma per stabilire le mosse future.\nStilicone, intenzionato a recuperare il possesso della Gallia ponendo fine all'usurpazione di Costantino III, nel 407 invi\u00f2 nella regione un'armata condotta dal generale romano di origini gote Saro: nonostante alcuni successi iniziali, come la sconfitta e l'uccisione dei due generali di Costantino III, Giustiniano e Nebiogaste, Saro non riusc\u00ec ad ottenere la resa dell'usurpatore, che frattanto si era rifugiato nella citt\u00e0 di \"Valentia\", assediata invano dalle truppe legittimiste per sette giorni; durante il settimo giorno di assedio, infatti, accorsero in soccorso dell'usurpatore i rinforzi condotti dal franco Edobico e dal britannico Geronzio, i quali costrinsero l'armata di Saro a levare l'assedio e a battere in ritirata; la ritirata frettolosa dell'armata di Saro, sfuggito peraltro a stento alla cattura, verso l'Italia fu ostacolata durante l'attraversamento delle Alpi dai briganti Bagaudi, che consentirono all'esercito romano il passaggio solo a patto che venisse loro ceduto tutto il bottino di guerra.\nNel frattempo, nel 408, Stilicone fu informato che Alarico aveva lasciato l'Epiro, e che aveva collocato il suo accampamento a Emona, citt\u00e0 situata tra la Pannonia Superiore e il Norico. Il re dei Goti aveva ricevuto lettere da Onorio, che gli avevano annunciato l'annullamento della spedizione, e gli avevano ordinato di rientrare in territorio romano-occidentale. Alarico, contrariato per l'annullamento della spedizione senza che avesse ricevuto alcuna ricompensa o almeno un rimborso spese per il mantenimento delle sue truppe per tutto il tempo trascorso in Epiro in attesa di Stilicone, decise di marciare in Norico, da dove invi\u00f2 messaggeri al generalissimo d'Occidente, richiedendo che gli venissero pagate libbre d'oro, non solo come ricompensa per i servigi prestati all'Impero d'Occidente in Epiro, ma anche come rimborso spese per il viaggio dall'Epiro al Norico, e minacciando di invadere l'Italia nel caso questa richiesta non fosse stata soddisfatta. Stilicone, all'arrivo dei messaggeri di Alarico a Ravenna, li trattenne in quel luogo, e si diresse a Roma, dove intendeva consultarsi con l'Imperatore e con il Senato romano riguardo al pagamento di Alarico.\nIl Senato, riunitosi al palazzo imperiale, discusse se dichiarare guerra al re dei Goti, oppure pagargli la somma di denaro: la maggior parte dei senatori erano propensi per la guerra, mentre Stilicone e pochi altri erano di opinione contraria, e votarono per la pace con Alarico. Quando i senatori favorevoli alla guerra chiesero a Stilicone perch\u00e9 propendeva per la pace, e conseguentemente al disonore del nome romano, in quanto essa veniva comprata con del denaro, il generale romano rispose in questo modo: ramment\u00f2 che Alarico era intervenuto in Epiro per assistere l'Impero d'Occidente nel tentativo di sottrarre all'Impero d'Oriente l'Illirico orientale e il piano avrebbe gi\u00e0 avuto successo se non fosse intervenuta la moglie di Stilicone, Serena, che, determinata a evitare una guerra civile tra le due parti dell'Impero, riusc\u00ec a indurre Onorio a fermare la spedizione. Stilicone mostr\u00f2 inoltre al Senato una lettera dell'Imperatore a riprova di quanto aveva affermato. Il Senato, ascoltate le argomentazioni di Stilicone, accett\u00f2 controvoglia di versare ad Alarico le quattromila libbre d'oro: soltanto un senatore di nome Lampadio, secondo la tradizione, ebbe il coraggio di affermare che \u00abquesta non \u00e8 una pace, ma un contratto di servit\u00f9\u00bb.\nUna volta versate le libbre d'oro ad Alarico, Onorio decise di lasciare Roma per stabilirsi a Ravenna, sembra per suggerimento di Serena, che riteneva Ravenna una sede pi\u00f9 sicura di Roma per l'Imperatore, in caso di un'eventuale invasione visigota della Penisola. Onorio progettava inoltre di recarsi a Pavia per visionare l'esercito che doveva essere inviato contro l'usurpatore Costantino III. Stilicone e il suo avvocato e consigliere, Giustiniano, tentarono invano di distogliere l'Imperatore dal viaggio: i timori di Giustiniano, condivisi peraltro da Stilicone, erano che, se Onorio si fosse recato a visionare le truppe romane di stanza a Pavia, esse, avverse a Stilicone, avrebbero potuto rivoltarsi; il generalissimo arriv\u00f2 addirittura a sobillare alla rivolta i federati di Saro di stanza a Ravenna pur di indurre l'Imperatore a rimanere a Roma. Onorio, tuttavia, non si fece intimorire e, giunto a Bologna, scrisse a Stilicone, che all'epoca si trovava a Ravenna, ordinandogli di punire i rivoltosi. Quando per\u00f2 Stilicone annunci\u00f2 la sua intenzione di punirli con la decimazione, i soldati con un dirotto pianto ottennero che il generale scrivesse all'Imperatore, chiedendo di non punirli; in questo modo ottennero il perdono dall'Imperatore, scampando pertanto alla punizione.\nStilicone raggiunse quindi Onorio a Bologna, dove i due ebbero una discussione accesa: Onorio, essendosi spento da poco suo fratello Arcadio, intendeva infatti recarsi a Costantinopoli per assicurare la successione al nipote Teodosio II, figlio di Arcadio; ma Stilicone lo convinse che la presenza dell'Imperatore in Italia in questi frangenti cos\u00ec delicati (con Alarico e Costantino \"III\" in agguato) era necessaria e che sarebbe andato lui stesso in Oriente a sistemare le cose. Stilicone consigli\u00f2 inoltre Onorio di negoziare una nuova alleanza con Alarico: il generale intendeva impiegare i \"foederati\" Visigoti di Alarico in Gallia contro l'usurpatore Costantino III insieme alle legioni romane, sperando che con l'aiuto dei Goti sarebbe riuscito a recuperare la Gallia. Convinto da Stilicone, Onorio scrisse ad Alarico e all'Imperatore d'Oriente e part\u00ec da Bologna per raggiungere Pavia. Partito Onorio, Stilicone si prepar\u00f2 per partire per Costantinopoli, ma, narra Zosimo, tard\u00f2 ad eseguire ci\u00f2 che aveva promesso.\nNel frattempo, la fazione della corte di Onorio contraria alla politica di Stilicone favorevole al compromesso con i Goti e avversa all'Impero d'Oriente, capeggiata dal cortigiano Olimpio, originario dal Ponto Eusino, decise di passare all'azione per provocare la rovina di Stilicone. Olimpio, durante il viaggio dell'Imperatore Onorio verso Pavia, cominci\u00f2 a suscitare sospetti in Onorio sulla fedelt\u00e0 di Stilicone, affermando che avesse pianificato l'assassinio di Rufino, stesse brigando con Alarico, che avesse sobillato Vandali, Alani e Svevi a invadere la Gallia nel 406, e che intendesse dirigersi a Costantinopoli con l'intenzione di mettere sul trono imperiale il figlio Eucherio. Giunto poi a Pavia, Olimpio ripet\u00e9 gli stessi discorsi volti a screditare Stilicone all'esercito radunato a Pavia, spingendolo pertanto alla rivolta. La rivolta delle truppe di Pavia avvenne il 13 agosto 408, nel corso del quarto giorno dall'entrata di Onorio nella citt\u00e0, proprio nel momento in cui l'Imperatore, nel passare in rassegna le truppe, le stava incitando a dare il massimo nella guerra contro l'usurpatore Costantino III. Le truppe, al segnale di Olimpio, cominciarono la rivolta uccidendo i principali sostenitori di Stilicone e saccheggiando la citt\u00e0. Si narra che Onorio, nel tentativo di porre fine alla rivolta, si togliesse la porpora e il diadema e vagasse per la citt\u00e0 nel tentativo di fermare i soldati, riuscendoci con molta fatica.\nNel frattempo, a Bologna Stilicone, alla notizia della rivolta di Pavia, radun\u00f2 i \"foederati\" barbari per stabilire le misure da prendere a proposito: fu deciso che essi avrebbero represso la rivolta con severit\u00e0 solo nel caso in cui Onorio fosse stato ucciso dai ribelli; in caso contrario, avrebbero castigato i soli principali responsabili della sommossa, nonostante l'uccisione di molti magistrati. Quando arriv\u00f2 la notizia che i ribelli non avevano recato alcun danno a Onorio, Stilicone, avendo intuito che l'Imperatore gli era diventato ostile, stabil\u00ec di non intervenire per punire l'esercito, ma di recarsi a Ravenna, determinato a parlare direttamente con l'Imperatore per tentare di difendersi dalle accuse di tradimento. I federati barbari, non essendo d'accordo con Stilicone, tentarono invano di distoglierlo, ed alcuni di essi, sotto il comando di Saro, ricorsero persino alla violenza, massacrando di notte le guardie del corpo unne di Stilicone, che per\u00f2 riusc\u00ec a fuggire. Il generale, constatato di non potersi fidare nemmeno dei soldati barbari che lo servivano, decise, nel corso del viaggio verso Ravenna, di avvertire le citt\u00e0 dove dimoravano le mogli e i figli dei federati barbari di non aprire le porte a loro nel caso essi si fossero presentati di fronte a queste citt\u00e0 chiedendo di entrare.\nStilicone non riusc\u00ec per\u00f2 a conferire con Onorio nel tentativo disperato di persuaderlo dell'infondatezza delle accuse di tradimento, in quanto Olimpio era riuscito a persuadere l'Imperatore a scrivere alle truppe di Ravenna di arrestarlo e giustiziarlo. Il generale riusc\u00ec per\u00f2 a trovare riparo di notte in una chiesa nelle vicinanze, chiedendo asilo politico. La mattina successiva, i soldati entrarono in chiesa e giurarono di fronte al vescovo ravennate che avevano ricevuto dall'Imperatore l'ordine non di giustiziare Stilicone, ma semplicemente di arrestarlo, portando a prova di ci\u00f2 una lettera dell'Imperatore che essi mostrarono al generale. Non appena il generale usc\u00ec dalla chiesa sotto la custodia dei soldati, tuttavia, arrivarono altre lettere dalla stessa persona che aveva portato la prima, in cui veniva decretata l'esecuzione di Stilicone in quanto ritenuto colpevole di gravi crimini contro lo stato. Mentre suo figlio Eucherio fuggiva verso Roma, Stilicone fu dunque condotto sul luogo dell'esecuzione. I federati barbari al suo seguito, insieme ai suoi servi e ad altri amici e parenti, tentarono di intervenire per salvarlo dall'esecuzione, ma Stilicone li ferm\u00f2 all'istante, accettando il suo destino. Stilicone fu giustiziato il 23 agosto 408 da Eracliano.\nIn seguito all'esecuzione di Stilicone, Olimpio si impossess\u00f2 del controllo dell'Impero, ricevendo la carica di \"magister officiorum\" e ottenendo dall'Imperatore che le alte cariche dello stato fossero assegnate a uomini di sua fiducia. Il regime di Olimpio si occup\u00f2 anche di perseguitare i famigliari e i partigiani di Stilicone, molti dei quali furono processati, interrogati affinch\u00e9 confessassero i presunti piani di tradimento di Stilicone e infine giustiziati; tuttavia nessuno di costoro, neanche sotto tortura, conferm\u00f2 la veridicit\u00e0 delle accuse contro Stilicone. Onorio divorzi\u00f2 da Termanzia, figlia di Stilicone, e ordin\u00f2 l'esecuzione di un altro figlio del generale, Eucherio, il quale riusc\u00ec per\u00f2 a trovare riparo in una chiesa di Roma. A Roma il \"comes sacrarum largitionum\" Eliocrate ricevette l'ordine di confiscare e vendere i beni di chiunque avesse ottenuto magistrature nel periodo della reggenza di Stilicone.\nCome se non bastasse, in seguito alla presa di potere da parte di Olimpio, assunse il controllo dello stato la fazione antibarbarica contraria all'imbarbarimento dell'esercito e alla negoziazione con Alarico: ci\u00f2, tuttavia, provoc\u00f2 effetti deleteri per l'Impero, indebolendo l'esercito. Infatti, forse per ordine di Olimpio, le truppe di presidio delle citt\u00e0 massacrarono le mogli e i figli dei soldati barbari al servizio dell'Impero e ne saccheggiarono le case. I soldati barbari, informati della notizia e determinati a vendicarsi dei Romani che avevano trucidato le loro famiglie, decisero di disertare e allearsi con Alarico. Secondo Zosimo, Alarico fu cos\u00ec rinforzato da soldati barbari che fino a poco tempo prima avevano servito Roma e Stilicone. Peter Heather ritiene invece che la cifra di soldati si riferisca all'intero esercito di Alarico dopo la defezione dei mercenari di Stilicone, avanzando l'ipotesi che Zosimo possa aver frainteso su questo punto la propria fonte, Olimpiodoro di Tebe.\nOnorio, rimasto privo di una valida forza militare con cui opporsi ai barbari e all'usurpatore Costantino, decise nel 408 di associare quest'ultimo al trono riconoscendolo co-imperatore e associandolo al consolato per l'anno successivo.\nInvasione dell'Italia e assedio di Roma (408).\nAlarico, rinforzato dai gi\u00e0 citati soldati barbari un tempo al servizio dell'Impero, sub\u00ec da loro forti pressioni affinch\u00e9 rompesse gli accordi stretti con Roma e invadesse l'Impero, in modo da vendicare il massacro delle loro famiglie. Alarico tuttavia decise di anteporre le negoziazioni alla guerra; invi\u00f2 ambasciatori alla corte di Onorio, proponendo la pace a condizione che gli fossero ceduti come ostaggi Ezio e Giasone e una piccola somma di denaro, in cambio del ritiro dei Visigoti dal Norico per stabilirsi in Pannonia.\nOnorio, influenzato da Olimpio e ormai contrario ad ogni negoziazione con i Goti, rifiut\u00f2 la proposta di pace di Alarico, ma nemmeno prese misure adeguate per arginare l'invasione. Secondo Zosimo l'imperatore avrebbe dovuto affidare il comando dell'esercito a Saro, guerriero di origini gote molto valoroso ed esperto, il quale avrebbe opposto, a dire di Zosimo, una resistenza molto pi\u00f9 strenua ad Alarico. Al contrario Saro fu addirittura congedato e l'esercito affidato a uomini di fiducia di Olimpio, ossia Turpilione, comandante della cavalleria (\"magister equitum praesentalis\"), Varanes, comandante della fanteria (\"magister peditum praesentalis\"), Vigilanzio, comandante delle truppe domestiche (\"comes domesticorum\"). Secondo Zosimo queste scelte risultarono nefaste, dato che questi tre generali non si rivelarono nei fatti all'altezza degli incarichi loro affidati in un momento cos\u00ec critico: costoro infatti, invece di radunare tutte le forze a loro disposizione per fermare Alarico, trascurarono ogni preparativo di arginare l'invasione ormai imminente.\nNel frattempo Alarico aveva inviato richiesta a suo cognato Ataulfo, al comando di un gruppo di Goti e di Unni insediatosi in Pannonia, di unirsi a lui nell'impresa, raggiungendolo con la sua armata in Italia. Non attendendo tuttavia il suo arrivo, Alarico inizi\u00f2 l'invasione della Penisola, passando per Aquileia e le altre citt\u00e0 oltre il Po, cio\u00e8 Concordia, Altino e Cremona; attravers\u00f2 poi il fiume e, senza trovare alcuna opposizione, arriv\u00f2 fino al castello di \"Bononia\" (Bologna). Da l\u00ec attravers\u00f2 tutta l'Emilia, passando per Rimini (\"Ariminum\"), che si trovava in Flaminia, e da l\u00ec giunse nel Piceno. Dal Piceno si diresse verso Roma, saccheggiando tutte le citt\u00e0 lungo il tragitto.\nLa marcia di Alarico non trov\u00f2 nessun esercito che gli si opponesse: infatti il regime di Onorio, invece di prendere misure adeguate per opporre resistenza all'invasione, era ancora intento a cercare Eucherio, figlio di Stilicone, per giustiziarlo con l'accusa di tradimento. Gli eunuchi Arsacio e Terenzio lo giustiziarono a Roma, provvedendo poi a consegnare Termanzia, che Onorio aveva ripudiato in seguito all'esecuzione di Stilicone, a Serena. Essendo impossibilitati a ritornare a Ravenna via terra a causa dell'invasione di Alarico, furono costretti a tornarvi via mare. Giunti a Ravenna, furono ricompensati dall'Imperatore e da Olimpio per aver portato a termine il loro compito: Terenzio fu promosso a \"praepositus sacri cubiculi\" e Arsacio alla posizione immediatamente inferiore (forse quella di \"primicerius sacri cubiculi\"). Olimpio nel frattempo aveva ordinato l'esecuzione del \"Comes Africae\" Batanario, accusato di tradimento in quanto cognato di Stilicone, sostituendolo con Eracliano, come premio per aver giustiziato Stilicone.\nMentre il governo di Ravenna prestava molta pi\u00f9 attenzione a perseguitare i partigiani e i famigliari di Stilicone piuttosto che opporre resistenza all'invasione, l'esercito di Alarico era ormai giunto in prossimit\u00e0 delle mura di Roma. Quando l'assedio alla citt\u00e0 eterna cominci\u00f2, il Senato romano sospett\u00f2 (probabilmente a torto) che Serena, moglie di Stilicone, progettasse di consegnare Roma ai Barbari e, dopo sommario processo, la giustiziarono, sperando cos\u00ec che Alarico, abbandonata ogni speranza di espugnare la citt\u00e0 senza pi\u00f9 l'appoggio della presunta traditrice, avrebbe levato l'assedio. Le loro speranze vennero frustrate e Alarico continu\u00f2 l'assedio dell'Urbe, intenzionato a prenderla per la fame: fece circondare tutte le porte della citt\u00e0 e si impadron\u00ec del controllo del fiume Tevere, impedendo cos\u00ec l'arrivo di ogni rifornimento dal porto alla citt\u00e0. I Romani, in attesa di aiuti da Ravenna, deliberarono di ridurre la distribuzione di annona dapprima a un mezzo, e poi a un terzo. Leta, moglie dell'ex Imperatore Graziano, coadiuvata da sua madre Tisamena, si adoper\u00f2 con la sua carit\u00e0 per sfamare il pi\u00f9 possibile la popolazione stremata per il protrarsi dell'assedio, ma ben presto anche lei non pot\u00e9 pi\u00f9 far nulla di fronte alla carestia dilagante. Non ricevendo aiuti da Ravenna ed essendosi diffusa la carestia, parte della popolazione di Roma per\u00ec di fame e di stenti.\nStremati dalla fame, i Romani inviarono un'ambasceria ad Alarico, per informarlo che avrebbero accettato qualsiasi condizione ragionevole purch\u00e9 levasse l'assedio: l'ambasceria era condotta dall'ispanico Basilio e dall'ex \"primicerius notariorum\" Giovanni, quest'ultimo gi\u00e0 noto ad Alarico ed abile pacificatore; tra l'altro nella Citt\u00e0 Eterna si era diffuso il sospetto che non fosse veramente Alarico ad assediare l'Urbe, ma piuttosto un sostenitore di Stilicone in cerca di vendetta. Quando gli ambasciatori ebbero invece conferma che l'assediante era proprio Alarico, gli riferirono le proposte del Senato romano, ricordandogli che, se non fosse stato disposto ad accettarle, il Senato e il popolo romano erano pronti ad uscire dalla citt\u00e0 armati per combatterlo. Alarico, alla minaccia dei Romani, rispose sprezzante: \"l'erba folta si taglia meglio di quella rada!\", affermando inoltre che avrebbe levato l'assedio solo a condizione di ricevere tutto l'oro, l'argento, le suppellettili e gli schiavi della citt\u00e0, e quando gli ambasciatori gli chiesero che cosa sarebbe rimasto ai cittadini di Roma, Alarico replic\u00f2: \"la vita\". L'ambasceria ritorn\u00f2 nella citt\u00e0 comunicando ai cittadini le dure condizioni di pace imposte da Alarico.\nNel frattempo, alcuni abitanti della Tuscia riferirono al \"praefectus urbi\", Pompeiano, che Narni si era salvata dall'assedio di Alarico grazie alla devozione della popolazione nei confronti delle antiche divinit\u00e0 pagane; infatti, in seguito all'esecuzione dei riti pagani, un provvidenziale temporale aveva terrorizzato i Goti, costringendoli a levare l'assedio. Pompeiano chiese allora a Papa Innocenzo I il permesso di eseguire riti pagani nella speranza che le divinit\u00e0 pagane intervenissero in soccorso della citt\u00e0 assediata: il pontefice acconsent\u00ec, ma solo a patto che tali riti avvenissero segretamente. I Tusci tuttavia obiettarono che, per aver efficacia, i riti pagani dovessero essere celebrati dal Senato in luogo pubblico, ad esempio al Campidoglio e nei numerosi fori e templi dell'Urbe. Il pagano Zosimo afferma che nessun senatore os\u00f2 disobbedire al pontefice compiendo i riti pagani in luogo pubblico, lasciando intendere che alla fine i riti pagani non fossero stati eseguiti, facendo sfumare ogni speranza di salvezza. Invece il cristiano Sozomeno sembra sostenere che i riti pagani fossero stati celebrati in luogo pubblico, ma non ebbero efficacia, a dimostrazione della falsit\u00e0 dei culti pagani.\nDopo lunghe trattative con il nemico, Alarico accett\u00f2 di levare l'assedio in cambio di libbre d'oro, libbre d'argento, abiti di seta, abiti di lana scarlatta e libbre di pepe. Essendo vuoto l'erario, i senatori dovettero contribuire al versamento del tributo ad Alarico in proporzione al proprio reddito; a Palladio fu affidato l'incarico di stabilire la cifra che ogni senatore dovesse versare, compito assai oneroso sia perch\u00e9 alcuni senatori dichiaravano di possedere meno di quanto possedessero in realt\u00e0, sia perch\u00e9 nell'Urbe, essendo essa stata ridotta in miseria dalle continue e rapaci riscossioni imperiali, non circolava molto denaro. Pur di ottenere l'occorrente per versare il tributo ad Alarico, i Romani furono costretti a privare di ogni ornamento le statue pagane, nonch\u00e9 fonderne parecchie di esse composte di oro e argento.\nPrima di procedere al versamento del tributo, il Senato romano invi\u00f2 un'ambasceria a Onorio, per indurlo a negoziare una pace con i Visigoti di Alarico: questi ultimi, in cambio di denaro e della cessione in ostaggio di alcuni figli di persone di illustre rango, si impegnavano a non combattere pi\u00f9 lo Stato romano, ma a tornare al suo servizio in qualit\u00e0 di confederati e alleati dell'esercito romano. Avendo ricevuto l'assenso di Onorio, il Senato procedette a versare il tributo ad Alarico. Il re visigoto decise quindi di concedere al Senato e al popolo romano il mercato, consentendo loro di uscire dalla citt\u00e0 da varie porte, nonch\u00e9 di introdurre provviste dal porto. Quando accadde per\u00f2 che alcuni soldati visigoti, violando il trattato, assalirono alcuni romani che si erano recati al porto per procurarsi del cibo, Alarico, per mettere chiaro e tondo che questo incidente diplomatico era avvenuto contro la sua volont\u00e0, ordin\u00f2 di punire i colpevoli. I barbari si stabilirono temporaneamente in Toscana, venendo raggiunti da schiavi in fuga da Roma, che entrarono nell'esercito visigoto, portandolo a soldati.\nNel frattempo l'Imperatore Onorio aveva appena cominciato il suo ottavo consolato a Ravenna e Teodosio II il suo terzo consolato a Costantinopoli (inizi del 409). Intorno a quel periodo Onorio ricevette un'ambasceria dall'usurpatore Costantino III, il quale chiedeva il riconoscimento ad Imperatore. Onorio, che gi\u00e0 aveva notevoli problemi nel fronteggiare l'invasione di Alarico e voleva evitare il pi\u00f9 possibile di fornire a Costantino III un pretesto per invadere l'Italia, decise di riconoscere almeno temporaneamente Costantino III come Imperatore: gli invi\u00f2 dunque una veste imperiale.\nNon essendo ancora stata confermata la pace con Alarico, essendosi l'Imperatore rifiutato sia di consegnargli gli ostaggi sia di adempiere tutte le altre condizioni, il Senato invi\u00f2 a Ravenna un'ambasceria condotta da Ceciliano, Attalo e Massimiano; gli ambasciatori rappresentarono all'Imperatore gli stenti subiti dai cittadini romani durante l'assedio esortandolo ad accettare la pace proposta da Alarico; ma, poich\u00e9 l'Imperatore era influenzato da Olimpio, il quale continuava ad essere contrario alla negoziazione con i Goti, l'ambasceria non ottenne i risultati desiderati e venne congedata dall'Imperatore, il quale nomin\u00f2 Ceciliano prefetto del pretorio, privando di tale carica Teodoro, e Attalo \"comes sacrarum largitionum\".\nL'Imperatore, comunque, in seguito all'iniziativa del Senato, si risolse ad inviare, dopo aver tanto indugiato, aiuti militari alla Citt\u00e0 Eterna: ordin\u00f2 a un esercito romano di 5 reggimenti (secondo Zosimo soldati) proveniente dalla Dalmazia e sotto il comando di Valente di marciare in Italia affinch\u00e9 presidiasse Roma. Nemmeno questo esercito, tuttavia, riusc\u00ec a risollevare la situazione per l'Urbe: ritenendo vile marciare per strade non occupate dal nemico, Valente ordin\u00f2 alle sue truppe di marciare in direzione di Roma attraverso strade piene di insidie; il risultato fu che l'esercito di Valente fu pressoch\u00e9 distrutto nella battaglia della Tuscia dall'esercito di Alarico, e solo 100 di essi con il loro comandante riuscirono a riparare a Roma. Il resoconto confuso di Zosimo sembra implicare che con Valente e i suoi seimila soldati viaggiassero anche gli ambasciatori Attalo e Massimiliano (mentre Ceciliano era rimasto ovviamente a Ravenna per ricoprirvi la carica di prefetto del pretorio): infatti Zosimo narra che Attalo fosse al seguito di Valente quando avvenne l'imboscata ma riusc\u00ec a fuggire e a ritornare a Roma, mentre Massimiliano fu catturato dai Goti e riscattato dal proprio genitore Mariniano al prezzo di trentamila aurei. Attalo, ritornato a Roma, cominci\u00f2 ad esercitare la carica di \"comes sacrarum largitionum\", subentrando ad Eliocrate, che aveva perso il favore di Olimpio, in quanto non aveva eseguito diligentemente l'ordine impartitogli di confiscare rigorosamente tutti i beni di coloro che avessero stretto dei legami con Stilicone, in modo da incamerarli nel fisco; contrariato da ci\u00f2, Olimpio lo aveva destituito, ed Eliocrate riusc\u00ec a scampare all'esecuzione soltanto trovando riparo in una chiesa.\nNel frattempo, avendo Onorio rifiutato di riprendere le negoziazioni, Alarico riprese a minacciare Roma, al punto che gli abitanti della Citt\u00e0 Eterna non avevano pi\u00f9 la libert\u00e0 di uscire dalle mura. Il Senato romano, messo alle strette da Alarico, decise di inviare una nuova ambasceria presso Onorio, a cui si unirono Papa Innocenzo I ed alcuni visigoti inviati da Alarico come scorta per difendere l'ambasceria da eventuali attacchi nemici durante il viaggio. Mentre l'ambasceria era presso l'Imperatore, a Ravenna giunse la notizia che l'esercito visigoto condotto dal cognato di Alarico, Ataulfo, aveva oltrepassato le Alpi Giulie invadendo la Penisola; Onorio, conscio che l'esercito di Ataulfo era non molto consistente, reag\u00ec ordinando ai reggimenti sia di fanteria che di cavalleria di stanza nelle differenti citt\u00e0 dell'Italia Settentrionale e ai 300 ausiliari unni posti sotto il comando di Olimpio di scontrarsi in battaglia con l'armata di Ataulfo, nella speranza di riuscire a impedirne il ricongiungimento con Alarico, il che avrebbe rafforzato ulteriormente l'esercito visigoto. Uno scontro avvenne nei pressi di Pisa, nel corso del quale i Romani conseguirono una modesta vittoria: secondo Zosimo, le perdite nemiche ammontarono a Goti contro le sole 17 perdite subite dai Romani.\nTuttavia, questa vittoria si rivel\u00f2 irrilevante, dato che Ataulfo riusc\u00ec alla fine a ricongiungersi con Alarico, e gli eunuchi di corte accusarono Olimpio per tutte le calamit\u00e0 che stavano colpendo l'Impero romano d'Occidente, ottenendo la sua destituzione. Olimpio, temendo per la propria incolumit\u00e0, fugg\u00ec in Dalmazia. In seguito alla destituzione di Olimpio, Onorio sostitu\u00ec molti degli ufficiali imposti da Olimpio alla testa dell'amministrazione dello stato, nominando Prisco Attalo prefetto della citt\u00e0 di Roma, Demetrio \"comes sacrarum largitionum\" e Generido \"comes Illyrici\". Quest'ultimo, lodato da Zosimo perch\u00e9 pagano, si rese ben presto amato dall'esercito con distribuzioni di grano e ricompense, costituendo quindi non solo un terrore per i barbari ma anche una sicurezza per le nazioni che erano sotto la sua tutela.\nNel frattempo le truppe di Ravenna insorsero, occupando il porto, e chiedendo la presenza dell'Imperatore; fu invece Giovio, patrizio e prefetto del pretorio, a parlamentare con le truppe ribelli per conto di Onorio, chiedendo loro di esporre i motivi della rivolta: la loro risposta fu che erano scontenti per l'operato di alcuni funzionari, e minacciarono che non avrebbero posto fine alla rivolta finch\u00e9 non fossero stati loro consegnati i comandanti dell'esercito Turpilione e Vigilanzio, nonch\u00e9 i cortigiani eunuchi Terenzio e Arsacio; Onorio, per porre fine alla rivolta, condann\u00f2 i due comandanti all'esilio, il primo in Oriente e il secondo a Milano, ma, non appena saliti sulla nave che li avrebbe dovuti trasportare nel luogo dove scontare la pena, essi furono uccisi dall'equipaggio dell'imbarcazione, sembra per ordine di Giovio. Secondo Zosimo, infatti, la rivolta dell'esercito ravennate fu sobillata appunto da Giovio e dal comandante Allobico, i quali, per consolidare il loro controllo dello stato facendo le veci dell'imbelle Onorio, decisero di complottare la rovina dei residui uomini di fiducia di Olimpio rimasti a corte, a loro scomodi. Posta fine alla rivolta, Onorio nomin\u00f2 al posto di Terenzio l'eunuco Eusebio, al posto di Turpilione il generale Valente e al posto di Vigilanzio il generale Allobico.\nAvendo consolidato il proprio potere, facendosi il solo autorevolissimo presso Onorio, Giovio, che difatti apparteneva al partito favorevole alla negoziazione con i Goti, si mostr\u00f2 molto pi\u00f9 disposto a negoziare con Alarico rispetto al suo predecessore Olimpio: invi\u00f2 ambasciatori ad Alarico convocandolo a Ravenna dove avrebbero discusso la pace; Alarico, ricevute le lettere dall'Imperatore e da Giovio, marci\u00f2 fino a Rimini, dove si incontr\u00f2 con Giovio. Le richieste di Alarico consistevano in un tributo annuale in oro e in grano, e nello stanziamento dei Visigoti in Norico, Pannonia e nelle Venezie. Giovio invi\u00f2 le richieste di Alarico per iscritto all'Imperatore, suggerendogli inoltre di nominare Alarico \"magister utriusque militiae\", nella speranza che ci\u00f2 sarebbe bastato per convincerlo ad accettare la pace a condizioni meno gravose per lo stato romano. Tuttavia, nella lettera di risposta, Onorio rimprover\u00f2 Giovio per la sua temerariet\u00e0, mostrandosi disposto a versare ad Alarico un tributo annuale, ma asserendo che mai e poi mai avrebbe accettato di nominarlo \"magister militum\". Quando Alarico scopr\u00ec che Onorio aveva rifiutato di nominarlo \"magister militum\", sentendosi insultato, ruppe ogni trattativa e si diresse di nuovo verso Roma. Nel frattempo Giovio, messo in difficolt\u00e0 dalla risposta di Onorio e intendendo purgarsi da ogni colpa, tornato a Ravenna, divenne contrario alla negoziazione con i Goti.\nEssendo la situazione ormai disperata, l'Imperatore invi\u00f2 richiesta agli Unni di fornirgli loro guerrieri da impiegare come ausiliari nella guerra contro Alarico. Nel frattempo, per\u00f2, Alarico cambi\u00f2 idea, arrestando la sua avanzata verso Roma, e inviando dei vescovi come ambasciatori a Ravenna per negoziare una nuova pace a condizioni pi\u00f9 moderate delle precedenti: in cambio di un modesto tributo in grano e lo stanziamento dei Visigoti nella poco prospera provincia del Norico, Alarico avrebbe accettato la pace con lo stato romano. Anche questa volta le richieste di Alarico vennero respinte, e il re dei Visigoti fu dunque costretto ad assediare per la seconda volta Roma (409).\nLa perdita della Spagna e della Britannia, l'invasione dell'Italia e il caos (409-410).\nNel frattempo, Costantino III, dopo aver elevato al rango di Cesare suo figlio Costante, lo aveva inviato in Spagna, insieme al generale Geronzio (che Zosimo chiama erroneamente Terenzio) e al prefetto del pretorio Apollinare, per reprimere la rivolta di due parenti di Onorio, Didimo e Vereniano: essi si erano rifiutati di riconoscere l'autorit\u00e0 dell'usurpatore e avevano messo insieme un'armata che minacciava di invadere la Gallia e deporlo. Nonostante ai soldati ribelli si fossero aggiunti un'immensa massa di schiavi e contadini, l'esercito di Costante riusc\u00ec, dopo alcune difficolt\u00e0 iniziali, a reprimere la rivolta e a catturare Vereniano e Didimo, che, condotti prigionieri in Gallia da suo padre, furono giustiziati. I fratelli dei due ribelli, Teodosiolo e Lagodio, che risiedevano in altre province, fuggirono dalla Spagna: il primo fugg\u00ec in Italia presso Onorio, il secondo in Oriente, presso Teodosio II.\nNel frattempo, nel 409, mentre i Burgundi si stanziarono sulla riva sinistra del Reno per dare vita a un loro regno, Costantino III richiam\u00f2 suo figlio Costante in Gallia per consultarsi sulle prossime mosse da attuare; Costante, che aveva posto la propria corte a Saragozza, salut\u00f2 la moglie e part\u00ec per la Gallia; Costante aveva per\u00f2 commesso l'errore di affidare temporaneamente al generale Geronzio il governo della Spagna mentre era via, con il compito di sorvegliare i Pirenei; altro errore che commise fu quello di sostituire con truppe di origini barbariche (gli \"Honoriaci\") i presidi locali che un tempo sorvegliavano i passi.. La sostituzione delle truppe locali a presidio dei Pirenei con reggimenti di mercenari, secondo Orosio e Sozomeno, fu la causa della rovina della Spagna: negli ultimi mesi del 409, i Vandali, gli Alani e gli Svevi, a causa del tradimento o della negligenza dei reggimenti \"Honoriaci\" a presidio dei Pirenei, entrarono in Spagna, sottomettendola per la massima parte. Nel frattempo, ad aggravare ulteriormente la situazione, vi fu la rivolta del generale delle truppe ispaniche Geronzio contro Costantino III: la rivolta sembrerebbe avere origine nel fatto che, mentre Costante si accingeva a ritornare in Spagna per la seconda volta per governarla come \"Cesare\", annunci\u00f2 l'intenzione di destituire Geronzio dal comando dell'esercito ispanico sostituendolo con un certo Giusto. Geronzio, adirato per la sostituzione ma anche per brame di potere, si rivolt\u00f2 proclamando a sua volta imperatore un tale Massimo e stringendo un'alleanza con i barbari invasori della Spagna, a cui in cambio cedette la parte occidentale della penisola iberica. Sembrerebbe inoltre aver sobillato anche i barbari che premevano sulla frontiera del Reno, a invadere l'Impero. Le incursioni compiute dagli invasori barbari in Gallia spinsero gli abitanti della Britannia e dell'Armorica a rivoltarsi a Costantino III, cacciando i magistrati romani e formando un loro governo autonomo.\nSecondo la testimonianza del cronista spagnolo Idazio, nel 411 i Vandali, gli Alani e gli Svevi si spartirono per sorteggio i territori conquistati in Spagna:\nTutta la Spagna, tranne la \"Tarraconense\" rimasta ai Romani, risult\u00f2 dunque occupata dai Barbari nell'anno 411, mentre le legioni di Massimo marciavano sulla Gallia e, nel caos generale, la Britannia, rimasta sguarnita e priva di difese contro le incursioni dei pirati Sassoni, si ribell\u00f2 uscendo dall'orbita dell'impero (410). Su tutto gravava la minaccia dei Visigoti di Alarico, che in quello stesso anno, marciarono sull'Italia.\nA quel punto l'Impero d'Occidente si trovava spezzato in tre, preda delle invasioni e governato da un imperatore e da tre usurpatori in lotta tra loro: da una parte Onorio, dall'altra Costantino III col figlio Costante II e infine Massimo.\nSecondo assedio di Roma e l'usurpazione di Attalo (409-410).\nMentre Alarico, furente per il rifiuto delle sue condizioni di pace, marciava verso Roma per assediarla una seconda volta, Onorio ricevette a Ravenna un'ambasceria condotta da Giovio, un ambasciatore dell'usurpatore Costantino III. Giovio richiese ad Onorio la conferma della pace raggiunta con Costantino III, e gli sugger\u00ec di fare qualche concessione all'usurpatore, per ottenere il suo aiuto contro Alarico. Costantino III aveva sotto il suo controllo l'esercito delle Gallie, dunque avrebbe potuto essere conveniente per Onorio raggiungere un accordo con l'usurpatore in modo da convincerlo ad accorrere in Italia con l'esercito delle Gallie per salvarla da Alarico, anche se il rischio che Costantino III approfittasse della situazione per detronizzare Onorio stesso era forte.\nNel frattempo, nel novembre 409 Alarico assedi\u00f2 per la seconda volta Roma, minacciando di distruggerla a meno che gli abitanti dell'Urbe non si fossero rivoltati contro Onorio e avessero eletto un imperatore fantoccio sotto il controllo dei Visigoti. Si impadron\u00ec del porto della citt\u00e0 e di tutte le provviste stipate in esso, prendendo Roma per fame. Il Senato romano, essendo conscio che se non avessero accettato le condizioni di Alarico, Roma sarebbe stata distrutta, dopo una lunga discussione, accett\u00f2 di far entrare Alarico in citt\u00e0 e di nominare un imperatore fantoccio sotto il controllo dei Visigoti, il \"praefectus urbi\" Prisco Attalo. Attalo nomin\u00f2 Alarico \"magister peditum praesentalis\", mentre Valente, che un tempo era al comando delle legioni palatine, ricevette la carica di \"magister equitum praesentalis\"; il cognato di Alarico, Ataulfo, fu nominato, invece, comandante della cavalleria domestica (\"comes domesticorum equitum\"). Per quanto riguarda le cariche civili, Lampadio fu nominato prefetto del pretorio e Marciano prefetto della citt\u00e0. Il giorno dopo, Attalo rivolse al Senato un discorso pieno di arroganza con le quali dichiarava che avrebbe sottomesso il mondo intero per Roma, comprese le province dell'Impero d'Oriente.\nNel gennaio 410 Attalo design\u00f2 come console per la parte occidentale Tertullo, il cui consolato tuttavia non fu riconosciuto n\u00e9 da Onorio n\u00e9 da Teodosio II; grande fu il giubilo dei Romani per l'innalzamento a console di Tertullo, e molti espressero soddisfazione per il suo operato siccome profittevole a tutti, a parte la ricca famiglia degli \"Anicii\", la quale esercit\u00f2 una decisa opposizione al regime di Attalo. Alarico consigli\u00f2 Attalo di inviare un esercito di barbari condotti dal visigoto Drumas in Africa per rovesciare Eracliano e sottomettere l'Africa. Attalo rifiut\u00f2 per\u00f2 di affidare il comando della spedizione a un barbaro assegnandolo a un certo Costante: dei divinatori avevano convinto Attalo che avrebbe preso possesso dell'Africa senza nemmeno combattere. Rifiut\u00f2 anche il consiglio di un certo Giovanni di inviare in Africa Costante con un editto imperiale firmato a falso nome di Onorio con cui si ordinava la destituzione del \"Comes Africae\" Eracliano e la sua sostituzione con Costante; secondo Sozomeno, se questo espediente fosse stato adottato, molto probabilmente avrebbe avuto successo, poich\u00e9 l'Africa era ancora ignara dell'usurpazione di Attalo.\nNel frattempo, Attalo invi\u00f2 un esercito in direzione di Ravenna per detronizzare l'Imperatore legittimo Onorio. Quando Onorio ricevette la notizia che l'esercito di Attalo, comprendente sia truppe romane che gote, aveva raggiunto Rimini, con l'evidente intenzione di espugnare Ravenna e detronizzarlo, l'Imperatore legittimo decise di tentare la via diplomatica inviando presso l'usurpatore un'ambasceria, condotta dal prefetto del pretorio Giovio, dal \"magister utriusque militiae\" Valente, dal questore Potamio e dal primicerio dei notai Giuliano; costoro consegnarono all'usurpatore una lettera dell'Imperatore, in cui gli comunicava di essere disposto a riconoscerlo co-imperatore; la risposta di Attalo fu che non era disposto a negoziare, essendo intenzionato a detronizzare ad ogni costo Onorio e inviarlo in esilio su un'isola; dopo essere stato replicatamente inviato avanti e indietro senza concludere nulla, Giovio decise di passare dalla parte del nemico, ricevendo in cambio il titolo di patrizio e una posizione preminente alla corte di Attalo; Giovio propose ad Attalo di mutilare Onorio nel caso fossero riusciti a detronizzarlo; Attalo, tuttavia, rifiut\u00f2 con sdegno la proposta.\nOnorio stava prendendo in seria considerazione la fuga via mare a Costantinopoli, quando arrivarono rinforzi dall'Impero d'Oriente: 6 reggimenti, per un totale di soldati. L'arrivo dei rinforzi inviatogli da Teodosio II fece recuperare le speranze ad Onorio, che decise di rimanere per il momento a Ravenna, in attesa degli sviluppi della situazione nella diocesi d'Africa: nel caso Eracliano avesse sconfitto le truppe inviate da Attalo, Onorio avrebbe raccolto tutte le truppe a propria disposizione per preparare la guerra contro Alarico; nel caso invece in cui l'Africa fosse stata sottomessa da Attalo e dai Visigoti, Onorio aveva intenzione di fuggire a Costantinopoli, rinunciando cos\u00ec al trono d'Occidente.\nL'arrivo dei rinforzi provenienti da Costantinopoli risollev\u00f2 almeno in parte la situazione per Onorio che pot\u00e9 cos\u00ec utilizzarli non solo per difendersi dall'assedio di Attalo e Alarico ma anche per disfarsi di elementi della corte e dell'esercito di cui sospettava un tradimento. Il generale Allobico, in particolare, sfruttando l'appoggio delle truppe ravennati, tent\u00f2 di imporre la propria influenza a corte, complottando l'assassinio di Eusebio, \"praepositus sacri cubiculi\", che era succeduto a Giovio come primo ministro di Onorio. L'arrivo dei rinforzi da Costantinopoli consent\u00ec a Onorio di disfarsi di Allobico, di cui poco si fidava. E cos\u00ec, quando Costantino III promosse suo figlio Costante al rango di Augusto e attravers\u00f2 le Alpi Cozie entrando in Liguria, con il pretesto di aiutare Onorio contro Alarico ma verosimilmente per detronizzarlo, Allobico fu accusato di collusione con Costantino III e massacrato mentre tornava da una processione. Nel frattempo Costantino III era sul punto di attraversare il Po, probabilmente nei pressi di Verona, quando fu raggiunto dalla notizia dell'assassinio di Allobico: la reazione dell'usurpatore fu quella di ritirarsi dall'Italia e di fare ritorno ad Arelate, sembrando confermare in tal modo la collusione con Allobico. Quivi fu raggiunto dal figlio Costante, il quale si trovava anch'egli in estreme difficolt\u00e0, non essendo riuscito a reprimere l'usurpazione in Hispania del generale Geronzio.\nNel frattempo, Onorio corruppe Giovio convincendolo a passare di nuovo dalla sua parte. Giovio, che inizi\u00f2 a questo punto a fare il doppio gioco fingendo ancora di sostenere Attalo, dichiar\u00f2 dunque al Senato romano che non avrebbe pi\u00f9 agito come ambasciatore, e lo rimprover\u00f2 per i fallimenti in Africa. L'armata di Costante era stata infatti sconfitta da Eracliano, e ulteriori tentativi da parte di Attalo di impadronirsi dell'Africa erano falliti. Giovio sollecit\u00f2 Attalo a inviare un esercito di Visigoti in Africa per sottometterla sotto il suo controllo, ma l'usurpatore continu\u00f2 a rifiutare queste proposte, contrariando Alarico che cominci\u00f2 a dubitare di Attalo. Giovio inoltre insinu\u00f2 di fronte ad Alarico che se Attalo si fosse impadronito di Ravenna e avesse rovesciato Onorio, avrebbe ucciso proprio il re visigoto. Il re dei Goti, cominciando a dubitare di Attalo, decise di abbandonare l'assedio di Ravenna, ma decise di dargli ancora fiducia. Mentre, nel frattempo, il comandante della cavalleria, Valente, veniva giustiziato con l'accusa di tradimento, Alarico marci\u00f2 con il suo esercito in Emilia, che si era rifiutata di riconoscere Attalo come imperatore. Sottomise alcune delle fortezze della regione, ma dopo il tentativo fallito di impadronirsi di \"Bononia\" (Bologna), si diresse in Liguria sottomettendola sotto il controllo di Attalo.\nMentre Onorio inviava lettere alle citt\u00e0 della Britannia (o del Bruzio?), consigliando loro di provvedere da s\u00e9 alla propria difesa, e pagava il soldo alle proprie truppe con il denaro inviatogli dal \"comes Africae\" Eracliano, Roma soffriva la fame a causa del mancato arrivo dall'Africa del grano. Infatti, il \"Comes Africae\" Eracliano, essendo rimasto fedele a Onorio, aveva interrotto i rifornimenti di grano che l'Urbe riceveva da secoli dall'Africa, essendo ora Roma in mano a un usurpatore, fantoccio per di pi\u00f9 dei Visigoti. La popolazione di Roma soffr\u00ec a tal punto la fame che molti sarebbero stati disposti anche ad atti di cannibalismo pur di sopravvivere.\nIn tal occasione Attalo giunse a Roma e radun\u00f2 il Senato: la maggioranza dei senatori sosteneva che il generale visigoto Drumas avrebbe dovuto essere inviato in Africa con un esercito di barbari per condurre sotto il controllo di Attalo la diocesi africana, ma Attalo e una minoranza dei senatori dissentiva, non intendendo affidare il comando di un esercito a un barbaro. Nel frattempo, Giovio continuava a calunniare Attalo di fronte ad Alarico, accusandolo di voler uccidere il re visigoto una volta deposto Onorio. Alarico, dunque, avendone abbastanza dei tentennamenti di Attalo, condusse Attalo a Rimini e qui lo priv\u00f2 del trono, spogliandolo di diadema e porpora che invi\u00f2 all'Imperatore Onorio (luglio 410). Ma, pur riducendolo a cittadino privato, lo mantenne accanto a s\u00e9 come ostaggio, offrendogli protezione fintanto l'Imperatore Onorio non l'avrebbe perdonato.\nAlarico procedette quindi in direzione di Ravenna per discutere la pace con Onorio; fu organizzato un incontro con l'Imperatore a circa sessanta stadi da Ravenna per riprendere le negoziazioni. L'intervento del generale romano-goto Saro rovin\u00f2 per\u00f2 il tentativo di riappacificazione: quest'ultimo stazionava con circa 300 soldati nel Piceno, non essendo al servizio n\u00e9 dell'Imperatore n\u00e9 di Alarico; quando Ataulfo venne a conoscenza che Saro stazionava in quei luoghi, essendogli ostile, mosse rapidamente contro di lui con il suo esercito; Saro, informato dell'avvicinarsi dell'esercito di Ataulfo, non avendo truppe sufficienti per scontrarsi con lui, decise di fuggire da Onorio e di assisterlo nella guerra contro Alarico. Saro sospettava di Alarico a causa della loro antica rivalit\u00e0, e riteneva che un trattato di pace tra Visigoti e Romani non gli sarebbe stato di alcun vantaggio. Non sono note le origini dell'ostilit\u00e0 che Saro mostrava nei confronti di Alarico e Ataulfo: \u00e8 possibile che Saro fosse un rivale per il trono sconfitto da Alarico al momento in cui era stato proclamato re dei Visigoti. In ogni modo, Saro aggred\u00ec all'improvviso con le proprie truppe l'esercito di Alarico, rompendo ancora una volta le trattative di pace e spingendo Alarico ad assediare per la terza volta Roma.\nAssedio.\nI Visigoti, dopo due falliti tentativi (408 e 409), nel corso del 410 (dopo essere stati attaccati a tradimento dalle truppe dell'imperatore Onorio a Ravenna), ritornarono sotto le mura di Roma dando inizio cos\u00ec al terzo assedio in tre anni; bloccarono tutte le vie d'accesso, compreso il Tevere e i rifornimenti da Porto e da Ostia.\nSocrate Scolastico narra che:\nL'assedio continu\u00f2 incessantemente per diverso tempo, riducendo allo stremo la popolazione affamata. Le malattie infettive mieterono molte vittime (le fonti parlano di peste, ma si tratt\u00f2 pi\u00f9 verosimilmente di colera) e sono citati anche casi di cannibalismo.\nL'assedio colp\u00ec soprattutto le fasce pi\u00f9 povere della popolazione e fu probabilmente di un disperato gruppo di affamati la decisione di far terminare l'assedio. Una delle fonti pi\u00f9 vicine agli avvenimenti, la \"Storia Ecclesiastica\" di Sozomeno, sostiene che Alarico entr\u00f2 a Roma per un tradimento, ma non fornisce ulteriori dettagli. Secondo Procopio di Cesarea, Roma sarebbe stata espugnata dai Visigoti grazie a Proba, una donna di rango senatoriale, che, provando piet\u00e0 per gli stenti subiti dai Romani per la fame, avrebbe comandato ai suoi domestici di aprire le porte al nemico di notte. \u00c8 poco credibile che dei domestici siano riusciti a sopraffare i soldati di presidio che, essendo la citt\u00e0 sotto assedio, probabilmente erano numerosi ed in guardia. \u00c8 possibile che questa versione dei fatti sia stata diffusa ad arte da un sostenitore di Attalo, nel tentativo di diffamare la famiglia degli \"Anicii\", a cui Proba apparteneva, rea di essersi opposta all'ascesa al potere di Attalo.\nProcopio fornisce inoltre un'ulteriore e discordante versione su come il re dei Visigoti riusc\u00ec ad espugnare la Citt\u00e0 Eterna. Secondo questa versione alternativa, Alarico, non essendo riuscito a prendere la citt\u00e0 n\u00e9 con la forza n\u00e9 con ogni altro mezzo, escogit\u00f2 il seguente piano: scelse tra i soldati pi\u00f9 giovani dell'esercito visigoto 300 di buona nascita e di talento, e, dopo averli istruiti sul loro compito, invi\u00f2 ambasciatori ai membri del Senato, accettando apparentemente di levare l'assedio; dopo aver lasciato i 300 giovani gi\u00e0 citati come ostaggi ad alcuni patrizi di Roma, l'esercito di Alarico si allontan\u00f2 temporaneamente dalle vicinanze dell'Urbe, per non destare sospetti. Una volta entrati in citt\u00e0, i giovani visigoti misero in atto il piano secondo gli ordini ricevuti da Alarico: dopo aver ucciso i soldati di presidio, aprirono a mezzogiorno la Porta Salaria, permettendo ai loro connazionali di entrare in citt\u00e0 (24 agosto 410). Anche quest'ultima versione, che ricorda un po' troppo l'espediente del cavallo di Troia e che afferma erroneamente che la Porta Salaria sarebbe stata aperta a mezzogiorno quando testimonianze coeve asseriscono che la citt\u00e0 fu espugnata nel corso della notte, viene ritenuta inattendibile.\nInizi\u00f2 cos\u00ec il secondo saccheggio della Citt\u00e0 Eterna, rimasta inviolata dai tempi di Brenno. Nonostante tutto, Roma incuteva rispetto agli invasori e nei tre giorni di saccheggio Alarico impart\u00ec l'ordine di risparmiare i luoghi di culto (soprattutto la basilica di San Pietro), che consider\u00f2 come luoghi di asilo inviolabili dove non poteva essere ucciso nessuno. Lo scempio in cui cadde la citt\u00e0 fu compiuto comunque non tanto dai Goti stessi, quanto dagli ex schiavi (liberati l'anno prima) assetati di vendetta. Alarico rese omaggio ai sepolcri degli Apostoli e in un certo senso rispett\u00f2 la sacralit\u00e0 dell'Urbe. Sozomeno scrisse che l'ordine di Alarico che proclamava i luoghi di culto luoghi di asilo inviolabili dove non poteva essere ucciso nessuno \u00abfu l'unica causa che imped\u00ec l'intera demolizione di Roma; e quelli che si salvarono, ed erano molti, ricostruirono la citt\u00e0\u00bb.\nOrosio, nel suo tentativo di sminuire le devastazioni del sacco di Roma, mette in evidenza la piet\u00e0 cristiana di Alarico e dei Goti: narra infatti, che durante il sacco della citt\u00e0, uno dei maggiorenti goti, di religione cristiana, fatta irruzione in una casa di religiose, avrebbe chiesto con reverenza a una monaca oro e argento; costei rispose che disponeva di molti vasi preziosi e glieli avrebbe mostrati, ma lo avvert\u00ec che si trattava del sacro vasellame dell'apostolo Pietro e dunque rubarlo avrebbe potuto costituire sacrilegio. Il maggiorente goto, temendo di commettere sacrilegio nel rubare il vasellame, avvert\u00ec Alarico; quest'ultimo comand\u00f2 di riportare tutto il vasellame nella basilica di San Pietro e di condurvi, sotto scorta, non solo la monaca ma anche tutti i cristiani che a costoro si fossero uniti. E poich\u00e9 la casa delle monache si trovava dalla parte opposta della Citt\u00e0 Eterna rispetto alla basilica di San Pietro, tutti costoro che si unirono alla processione, pagani compresi, ebbero salva la vita, riuscendo a raggiungere la basilica di San Pietro.\nSecondo Procopio, i Visigoti diedero fuoco a molte delle case prossime alle porte, tra cui la casa di Gaio Sallustio Crispo, l'autore delle opere storiche \"La Congiura di Catilina\" e \"La guerra giugurtina\". Orosio conferma che furono incendiati degli edifici, ma sostiene anche che l'incendio fu circoscritto a una zona limitata della citt\u00e0, e che l'incendio di Roma accaduto sotto Nerone fu di gran lunga pi\u00f9 distruttivo. Secondo Orosio, i Visigoti lasciarono l'Urbe dopo tre giorni di saccheggio, un tempo di gran lunga inferiore all'anno intero in cui Roma fu occupata dai Galli Senoni di Brenno. Orosio giunge addirittura ad affermare che, per quanto il ricordo di quell'evento fosse ancora recente, se qualcuno avesse interrogato i cittadini romani, avrebbe pensato che non fosse accaduto nulla, e l'unica testimonianza del sacco sarebbero rimaste le poche rovine ancora esistenti.\nBen pi\u00f9 cataclismatica \u00e8 la testimonianza di Girolamo il quale parla di una vera e propria carneficina:\nSempre nella medesima epistola, Girolamo parafrasa alcuni versi del III libro dell'Eneide, laddove viene trattata la caduta di Troia, per descrivere la caduta di Roma:\nSempre Girolamo narra la triste sorte della vedova Marcella, residente sul colle Aventino insieme alla figlia adottiva Principia: di nobile nascita, Marcella aveva trasformato il suo palazzo sull'Aventino in un convento, e aveva donato gran parte dei propri averi ai poveri. Quando i saccheggiatori goti irruppero nella sua dimora, aspettandosi di trovare grandi ricchezze a causa del fasto dell'edificio, pretesero che ella svelasse dove le avesse nascoste, non essendo riusciti a trovarle. Quando ella disse loro che gran parte delle sue ricchezze le aveva donate ai poveri, essi, non credendole, cominciarono a percuoterla e a torturarla per spingerla a confessare, ma ella continuava a giurare di non avere ulteriori ricchezze e ad implorarli di risparmiare lei e Principia. Alla fine, i Goti si persuasero che Marcella dicesse la verit\u00e0 e la condussero con la figlia adottiva alla basilica di San Paolo affinch\u00e9 si salvasse. Una volta all'interno della basilica, Marcella rivolse al Signore un canto di ringraziamento per il fatto che i Goti non avessero esercitato violenze su Principia in quella notte e le avessero risparmiate; ma il contraccolpo per le violenze subite in quella notte le fu letale ed ella per\u00ec alcuni giorni dopo.\nAnche secondo il resoconto confuso dello storico ecclesiastico greco Socrate Scolastico, i Visigoti saccheggiarono Roma in modo brutale:\nComunque il resoconto di Socrate non \u00e8 privo di imprecisioni: per esempio, sostiene erroneamente che dopo o durante il saccheggio, Alarico proclam\u00f2 Attalo imperatore, mentre in realt\u00e0 ci\u00f2 era avvenuto prima, e appare poco credibile, secondo diversi storici tra cui Gibbon, la sua affermazione secondo cui Alarico avrebbe abbandonato Roma perch\u00e9 \u00abgli giunse la notizia che l'Imperatore Teodosio aveva inviato un esercito per combatterlo. E non era questa notizia falsa; perch\u00e9 le forze imperiali erano realmente in marcia; ma Alarico, non attendendo che la notizia divenisse realt\u00e0, lev\u00f2 gli accampamenti e scapp\u00f2\u00bb. Infatti la notizia, fornita da Socrate, che l'Imperatore d'Oriente Teodosio II avrebbe inviato un esercito contro Alarico, non \u00e8 confermata da altre fonti.\nA parte le testimonianze di parte di autori come Orosio, che per fini apologetici non potevano non minimizzare il pi\u00f9 possibile le spoliazioni subite dalla citt\u00e0 saccheggiata, i danni che la citt\u00e0 sub\u00ec furono comunque ingenti: le case nei pressi della porta Salaria, tra cui spiccava la dimora di Sallustio, furono incendiate, e stessa sorte capit\u00f2 al palazzo dei Valerii sul Celio e alle residenze private sull'Aventino; le stesse terme di Decio subirono danni ingenti, come anche il tempio di Giunone Regina, che fu completamente distrutto, insieme all'intero quartiere, come \u00e8 possibile dedurre dai ritrovamenti archeologici; le statue del Foro furono depredate, l'edificio del Senato fu dato alle fiamme e diverse chiese, come la basilica di Papa Giulio, oltre a subire danni ingenti, furono depredate dei vasi liturgici. Come attesta Agostino da Ippona, i Visigoti compirono numerose violenze contro la popolazione, come saccheggio dei beni, torture e stupri compiuti persino a danni delle monache.\nChi era gi\u00e0 scappato prima del sacco si era rifugiato sull'Isola del Giglio, che raccolse numerosi profughi, stando alla testimonianza di Rutilio Namaziano; altri cittadini, ridotti in miseria dal sacco, cercarono rifugio nelle province dell'Impero d'Oriente. Girolamo scrisse nell'epistola a Demetriade che Proba, fuggita da Roma a bordo di una piccola imbarcazione insieme a sua figlia Leta e alla vergine Demetriade, cerc\u00f2 rifugio in Africa, trovando per\u00f2 \u00able coste dell'Africa persino pi\u00f9 crudeli di quelle che aveva abbandonato\u00bb; infatti, il \"comes Africae\" Eracliano, \u00abuno che non si occupa di nient'altro che darsi al vino e al denaro, uno che, sotto la pretesa di servire il pi\u00f9 mite degli Imperatori, si comport\u00f2 come il pi\u00f9 selvaggio di tutti i despoti\u00bb, coadiuvato dal genero Sabino, \u00abstrapp\u00f2 figlie fidanzate dalle braccia delle madri e vendette fanciulle di illustre nascita in matrimonio ai pi\u00f9 avidi tra gli uomini, i mercanti della Siria\u00bb.\nDurante il sacco, Alarico cattur\u00f2 come ostaggio Galla Placidia, sorella di Onorio, che poi avrebbe sposato il suo successore Ataulfo, con cui avrebbe governato il nuovo regno visigoto in Gallia Narbonense..\nProcopio narra anche un aneddoto inattendibile secondo cui l'Imperatore Onorio avrebbe ricevuto da un eunuco la notizia che Roma era perduta, e avrebbe replicato: \u00abMa se sta appena beccando dalle mie mani!\u00bb riferendosi alla sua gallina, che si chiamava \"Roma\" proprio come la citt\u00e0.\nConseguenze.\nReazioni immediate tra i cristiani e i pagani.\nLa notizia del sacco di Roma, il cuore dell'Impero, il sacro suolo rimasto inviolato per 800 anni da eserciti stranieri, ebbe vasta risonanza in tutto il mondo romano ed anche al di fuori di esso. Le distruzioni e le uccisioni nella citt\u00e0 colpirono profondamente i contemporanei: la citt\u00e0 che aveva conquistato il mondo soccombeva sotto l'attacco dei barbari. L'imperatore d'Oriente Teodosio II proclam\u00f2 a Costantinopoli - Nuova Roma tre giorni di lutto, mentre San Girolamo si chiese smarrito chi mai poteva sperare di salvarsi se Roma periva:\nGirolamo, nei suoi scritti, torn\u00f2 a pi\u00f9 riprese sul sacco di Roma. In una lettera scrisse che aveva appena cominciato a scrivere il commento a Ezechiele, quando apprese del sacco della Citt\u00e0 Eterna e della devastazione delle province occidentali dell'Impero, notizia che lo rese talmente agitato \u00abche, per usare un proverbio comune, mi ricordavo a malapena il mio nome; e per un lungo tempo rimasi in silenzio, sapendo che erano tempi per le lacrime\u00bb. Sempre riguardo all'agitazione provata alla notizia del sacco, Girolamo scrisse che \u00abquando in verit\u00e0 la luce fulgidissima di tutte le terre fu distrutta, anzi fu troncato il capo dell'Impero romano e, per dirlo ancora con pi\u00f9 chiarezza, in una sola citt\u00e0 tutto il mondo \u00e8 perito, tacqui e ne fui prostrato\u00bb. Sempre sul sacco di Roma Girolamo scrisse:\nIn un'altra epistola, Girolamo scrisse che \u00abla citt\u00e0 inclita e capitale dell'Impero romano \u00e8 stata bruciata in un solo incendio; e non vi \u00e8 alcuna regione che non abbia esuli romani; chiese un tempo sacre si sono trasformate in faville e cenere e, nondimeno, andiamo sempre soggetti ad avarizia\u00bb. In Oriente il monaco Isacco di Amida compose poemi lirici sulla caduta di Roma.\nPersino la nuova religione, il Cristianesimo, ne sembr\u00f2 scossa, e i pagani attribuirono all'introduzione del cristianesimo e al conseguente abbandono del paganesimo la colpa di tutte le calamit\u00e0 che affliggevano in quel periodo l'Impero, sostenendo che Roma avesse perso la protezione delle divinit\u00e0 pagane, e ne stesse subendo anzi la punizione, per aver abbandonato gli antichi culti. Lo storico pagano di inizio VI secolo Zosimo, usando probabilmente come fonte lo storico pagano del V secolo Olimpiodoro, narra che durante l'assedio di Roma del 408:\nProprio in risposta alle tante voci che si levarono contro gli empi monoteisti, accusati di aver suscitato contro Roma la giusta punizione delle divinit\u00e0, Sant'Agostino fu spinto a scrivere il suo capolavoro, \"De civitate Dei\". Nei primi tre libri dell'opera Agostino fa notare (citando episodi narrati da Tito Livio) ai pagani accusatori che anche quando erano pagani i Romani avevano subito tremende sconfitte, senza che per\u00f2 venissero incolpati di questo gli dei pagani:\nNella sua opera Agostino mette in contrapposizione due citt\u00e0, una terrena (Babilonia, allegoria per l'Impero romano) e una celeste (Gerusalemme, allegoria per la comunit\u00e0 dei Cristiani). Contro la tesi secondo cui l'Impero romano fosse predestinato a conquistare e civilizzare il mondo e a condurlo verso il Cristianesimo, Agostino asserisce che lo stato romano fosse un impero come i tanti altri che lo avevano preceduto e che prima o poi sarebbe stato destinato a declinare e a crollare, a differenza della Gerusalemme celeste, ovvero la comunit\u00e0 dei cristiani; e nega la tesi che la formazione dell'Impero romano fosse dovuta a una sua particolare eticit\u00e0 e legittimit\u00e0; esso si era formato tramite la brama di potere e l'uso della violenza. Agostino esorta la comunit\u00e0 dei cristiani a non lasciarsi travolgere dalle passioni terrene, ma a giurare vera lealt\u00e0 solo al regno dei cieli.\nAnche il cristiano Paolo Orosio cerc\u00f2 nella sua \"Storia contro i pagani\" di ribattere alle accuse rivolte dai pagani contro i cristiani. Secondo Orosio il sacco di Roma ad opera di Alarico fu la giusta punizione divina per castigare la Citt\u00e0 Eterna per i suoi peccati, in particolare per il persistere del paganesimo nell'Urbe; in ogni modo, tale sacco, per Orosio, fu molto meno distruttivo di altri disastri capitati alla capitale quando era pagana, ad esempio dell'incendio ordinato da Nerone nel 64 o del sacco di Roma ad opera dei Galli di Brenno nel 390 a.C.:\nD'altronde la catastrofe giungeva appena due anni dopo il rogo dei libri sibillini, ordinato dal cristiano Stilicone.\nLe sconfitte degli usurpatori (410-413).\nAlarico abbandon\u00f2 Roma agli inizi dell'autunno, per dirigersi verso l'Italia meridionale: conduceva con s\u00e9, oltre a enormi ricchezze, anche un ostaggio prezioso, la sorella dell'imperatore Onorio, Galla Placidia. I Visigoti devastarono la Campania e il Bruzio (odierna Calabria), saccheggiando e radendo al suolo Capua e Nola; giunti allo stretto di Messina, decisero di costruire una flotta per tentare l'invasione della Sicilia e dell'Africa; il loro piano, tuttavia, fall\u00ec quando una tempesta distrusse la loro flotta durante il tentativo di traversata dello stretto. Alarico si spense poco tempo dopo in Calabria, venendo sepolto con tutto il suo tesoro nel letto del fiume Busento. I Visigoti, eletto re Ataulfo, marciarono quindi verso nord, dirigendosi sulla Gallia meridionale. Secondo Giordane, nel corso della marcia verso la Gallia, i Visigoti di Ataulfo avrebbero saccheggiato per la seconda volta Roma, ma questa notizia non viene ritenuta attendibile perch\u00e9 non confermata da altre fonti. Le devastazioni provocate durante la marcia furono ingenti, al punto che nel 412 Onorio concesse alle province devastate del Sud Italia la riduzione delle imposte a un quinto rispetto alla norma per cinque anni.\nNel 411 la situazione politico-militare giunse finalmente ad un punto di sblocco. Geronzio, generale di Costantino III, come gi\u00e0 detto, si era rivoltato, eleggendo usurpatore Massimo, suo amico intimo secondo Sozomeno, addirittura suo figlio secondo Olimpiodoro. Posta la propria sede a Tarragona, Geronzio, una volta fatta pace con i Vandali, gli Alani e gli Svevi che avevano invaso la penisola iberica, marci\u00f2 contro Costantino III. Nel frattempo Costantino III, allarmato per la rivolta di Geronzio, aveva inviato il suo generale Edobico oltre il Reno, per reclutare un esercito di ausiliari franchi e alemanni, mentre affid\u00f2 a suo figlio Costante e al prefetto del pretorio Decimio Rustico, in precedenza \"magister officiorum\", l'incarico di raccogliere tutte le truppe a loro disposizione per opporsi a Geronzio; in particolare, Costante fu posto a difesa di Vienne e delle citt\u00e0 limitrofe, nel tentativo di opporsi all'avanzata di Geronzio.\nCostante non riusc\u00ec per\u00f2 ad arrestare l'avanzata di Geronzio, che, dopo averlo vinto in battaglia, lo fece prigioniero e lo uccise a Vienne; dopo questo primo successo, Geronzio raggiunse ben presto Arelate (l'odierna Arles), che assedi\u00f2. Della situazione approfitt\u00f2 Onorio, inviando sul posto il generale Flavio Costanzo. Nativo di Naisso, e di origini romane, Flavio Costanzo aveva scalato le gerarchie del potere in breve tempo, fino ad ottenere tra il 410 e 411 la carica di \"magister peditum\" (comandante della fanteria), presumibilmente succedendo ad Allobico; ben presto, grazie ai successi contro gli usurpatori, sarebbe stato promosso a \"magister utriusque militiae\". Dopo aver vendicato l'esecuzione di Stilicone facendo uccidere Olimpio, che in un momento imprecisato tra il 410 e il 411 era ritornato alla corte di Onorio, Costanzo decise di recuperare le parti della Gallia e della Hispania non ancora occupate dai Barbari ma finite in mano degli usurpatori. Fu coadiuvato nella sua campagna contro gli usurpatori da Ulfila, \"magister equitum\" (comandante della cavalleria).\nQuando l'armata di Costanzo raggiunse Arelate, Geronzio lev\u00f2 precipitosamente l'assedio ritirandosi in Hispania con pochi soldati, mentre la maggior parte delle sue truppe disertava in massa unendosi all'esercito di Costanzo. I soldati di Geronzio, passati dalla parte di Costanzo, assaltarono la sua casa di notte, con il proposito di ucciderlo; uno dei soldati rimasti fedeli a Geronzio, un certo Alano, sal\u00ec per\u00f2 sui tetti con altri arcieri, uccidendo a suon di frecce all'incirca 300 soldati ribelli; il giorno successivo, tuttavia, i soldati diedero fuoco all'abitazione, costringendo Geronzio al suicidio. Massimo nel frattempo abdicava rifugiandosi tra i barbari.\nNel frattempo l'assedio di Arelate ad opera di Costanzo proseguiva: nonostante tutto, Costantino III continuava a resistere, confidando nell'arrivo del suo generale Edobico con i suoi ausiliari franchi e alemanni reclutati da oltre Reno. Alla notizia dell'arrivo dei rinforzi alla testa di Edobico, le truppe di Onorio, su ordine di Costanzo e Ulfila, attraversarono il fiume Rodano: il piano di Costanzo era di attendere l'appropinquarsi del nemico, mentre Ulfila si era appostato a preparare un'imboscata con la sua cavalleria. Mentre l'esercito nemico, giunto sul campo di battaglia, era intento a scontrarsi con le truppe di Costanzo, quest'ultimo diede il segnale a Ulfila, che assalt\u00f2 da dietro il nemico, mandandolo in rotta: alcuni fuggirono, altri furono massacrati, alcuni abbassarono le armi e chiesero perdono, venendo generosamente risparmiati. Edobico mont\u00f2 sul suo destriero e cerc\u00f2 rifugi\u00f2 nelle terre di un proprietario terriero di nome Ecdicio, il quale per\u00f2 lo trad\u00ec decapitandolo e inviando la sua testa ai generali di Onorio.\nDopo questa vittoria le truppe di Costanzo cinsero di nuovo d'assedio Arelate. Durante il quarto mese di assedio, tuttavia, giunse la notizia dell'usurpazione di Giovino in Gallia Ulteriore (settentrionale), con il sostegno non solo di Burgundi e Alani, ma anche di Franchi, Alemanni, e dell'esercito romano di stanza sul Reno. Quando Costantino seppe dell'uccisione di Edobico e dell'usurpazione di Giovino, abbandonata ogni speranza, si lev\u00f2 la porpora e gli altri ornamenti imperiali, riparandosi in chiesa, dove si fece ordinare sacerdote. Le guardie a difesa delle mura, avendo ricevuto garanzie che sarebbero stati risparmiati, aprirono le porte a Costanzo, che effettivamente mantenne la promessa data. Costantino III e suo figlio Giuliano furono inviati in Italia, ma Onorio, ancora pieno di risentimento nei loro confronti per l'esecuzione dei suoi cugini ispanici Vereniano e Didimo, li fece decapitare a trenta miglia da Ravenna, violando la promessa che li avrebbe risparmiati. Secondo un frammento di Renato Profuturo Frigerido, Costantino III fu giustiziato presso il fiume Mincio da sicari inviati dall'Imperatore.\nCostantino III era stato tuttavia sostituito da un nuovo usurpatore, Giovino. I Burgundi e gli Alani insediati lungo la frontiera renana (condotti rispettivamente da Gundicaro e Goar) sobillarono, infatti, le legioni di stanza nella regione a proclamare imperatore a Magonza il generale Giovino, a cui tentarono di unirsi anche i Visigoti di Ataulfo, che intendeva passare al servizio dell'usurpatore per suggerimento di Attalo. Giovino, tuttavia, non intendeva accettare l'appoggio dei Visigoti di Ataulfo e se ne lament\u00f2 con Attalo; come se non bastasse, i disaccordi iniziali tra Giovino e Ataulfo si aggravarono non solo a causa dell'intervento del prefetto del pretorio delle Gallie Dardano, il quale, fedele a Onorio, cerc\u00f2 di convincere Ataulfo a deporre l'usurpatore, ma anche per il fatto che all'esercito di Giovino aveva tentato di unirsi anche il suo rivale Saro, il quale aveva deciso di disertare al nemico perch\u00e9 Onorio non aveva punito con vigore l'assassinio di Belleride suo domestico; deciso a risolvere il conto in sospeso con Saro, Ataulfo lo attacc\u00f2 e lo uccise in una battaglia impari (Saro aveva solo una ventina di guerrieri con s\u00e9 contro circa guerrieri dalla parte di Ataulfo).\nI disaccordi si tramutarono in ostilit\u00e0 aperta quando Giovino innalz\u00f2 al rango di Augusto suo fratello Sebastiano nonostante il mancato assenso del re visigoto, il quale invi\u00f2 un messaggio ad Onorio promettendogli di inviargli le teste degli usurpatori in cambio della pace. In seguito all'assenso di Onorio, Ataulfo si scontr\u00f2 con Sebastiano, vincendolo e inviando la sua testa a Ravenna; la prossima mossa del re goto fu di assediare Valence, dove si era rifugiato Giovino; ottenuta la resa della citt\u00e0 e dell'usurpatore, Ataulfo invi\u00f2 Giovino al prefetto del pretorio delle Gallie Claudio Postumo Dardano, che, dopo averlo fatto decapitare a Narbona, invi\u00f2 la sua testa a Ravenna, che venne esposta, insieme a quelle degli altri usurpatori, fuori Cartagine. Nel frattempo Decimio Rustico, prefetto di Costantino III ed ex \"magister officiorum\", e Agrezio, uno dei principali segretari di Giovino, insieme a molti nobili rei di aver appoggiato gli usurpatori, furono catturati in Alvernia dai comandanti di Onorio e crudelmente giustiziati. Pi\u00f9 o meno nello stesso periodo la citt\u00e0 di Treviri fu saccheggiata e data alle fiamme nel corso di una seconda incursione di Franchi.\nNel frattempo, tra il 412 e il 413, il \"comes Africae\" Eracliano si era proclamato imperatore, tagliando le forniture di grano all'Italia. Nel giugno 413 Eracliano si risolse a sbarcare in Italia per abbattere Onorio; le sue truppe vennero per\u00f2 sconfitte in prossimit\u00e0 di Otricoli, costringendo l'usurpatore a fuggire a Cartagine, dove trov\u00f2 la morte. Flavio Costanzo, fresco della vittoria su Eracliano, fu ricompensato con il consolato per l'anno 414 e con l'incorporazione delle immense ricchezze dell'usurpatore sconfitto.\nNegoziazioni con i Visigoti (413-415).\nOnorio chiese a questo punto in cambio della pace la restituzione di Galla Placidia, ostaggio dei Visigoti fin dal 410. Ataulfo, tuttavia, non era disposto a restituire a Onorio sua sorella, se in cambio non veniva rispettata la condizione di fornire ai Visigoti una grossa quantit\u00e0 di grano, una cosa che i Romani avevano promesso ai Visigoti ma che non era stata finora mantenuta, forse anche perch\u00e9 la rivolta di Eracliano aveva interrotto i rifornimenti di grano dall'Africa. Quando i Romani si rifiutarono di fornire ai Visigoti il grano promesso se prima non avveniva la restituzione di Galla Placidia, Ataulfo riprese la guerra contro Roma (autunno 413). Ataulfo invase la Gallia meridionale, dove vi era gi\u00e0 fin dal 412, tentando di impadronirsi di Marsiglia ma fallendo nella sortita grazie al valore del generale Bonifacio, il quale difese strenuamente la citt\u00e0, riuscendo anche nell'impresa di ferire, durante la battaglia, Ataulfo.\nNel gennaio dell'anno successivo, il re dei Visigoti spos\u00f2 a Narbona la sorella di Onorio, Galla Placidia, tenuta in ostaggio prima da Alarico e poi da Ataulfo stesso fin dai giorni del sacco di Roma. L'ex-imperatore Prisco Attalo, che aveva seguito il suo popolo d'adozione fin nelle Gallie, festeggi\u00f2 l'evento decantando il panegirico in onore degli sposi. Secondo Orosio, Ataulfo:\nIl matrimonio tra Ataulfo e Placidia non trov\u00f2 per\u00f2 l'approvazione della corte di Onorio, che si rifiut\u00f2 di negoziare con i Visigoti. A quel punto - era sempre il 414 - Ataulfo proclam\u00f2 nuovamente imperatore Prisco Attalo, nel tentativo di raccogliere attorno a lui l'opposizione a Onorio. L'avanzata delle legioni di Flavio Costanzo costrinse per\u00f2 i Visigoti ad abbandonare Narbona e ripiegare in Spagna, lasciando Attalo nelle mani di Onorio, che lo condann\u00f2 al taglio di due dita della mano destra e all'esilio sulle isole Eolie. La tattica di Costanzo era stata di bloccare tutti i porti e le vie di comunicazione impedendo ai Visigoti di ricevere rifornimenti di cibo: in Spagna i Visigoti furono talmente ridotti alla fame dalla tattica di Costanzo che essi furono costretti a comprare dai Vandali il grano a un prezzo esorbitante di una moneta d'oro per ogni \"trula\" di frumento (e per tale motivo i Vandali cominciarono a soprannominarli \"truli\").\nA Barcellona, ai due sposi nacque un figlio, di nome Teodosio. Secondo Heather, il matrimonio di Galla Placidia con Ataulfo aveva fini politici: sposando la sorella dell'Imperatore di Roma, Ataulfo sperava di ottenere per s\u00e9 e per i Visigoti un ruolo di preponderante importanza all'interno dell'Impero, nutrendo forse anche la speranza che una volta deceduto Onorio suo figlio Teodosio, nipote di Onorio, per met\u00e0 romano e per met\u00e0 visigoto, sarebbe diventato imperatore d'Occidente in quanto Onorio non aveva avuto figli. Tuttavia, ogni tentativo di negoziazione tra i Visigoti e Roma ad opera di Ataulfo e Placidia fall\u00ec a causa dell'opposizione alla pace di Flavio Costanzo, e la dipartita prematura del figlioletto Teodosio dopo nemmeno un anno di et\u00e0 mand\u00f2 a monte tutti i piani di Ataulfo.\nNel 415 Ataulfo si spense nei pressi di Barcellona, ucciso nelle sue stalle da un servo, di nome Dobbio, che aveva un conto in sospeso con lui: perendo, si era fatto giurare dal fratello che avrebbe restituito Placidia ad Onorio, e di fare di tutto affinch\u00e9 si giungesse alla riconciliazione tra Visigoti e Romani, e affinch\u00e9 entrambe le nazioni vivessero in mutua ed eterna alleanza. L'assassinio di Ataulfo fu presumibilmente ordito dalla fazione della sua corte contraria alla negoziazione con i Romani, i quali imposero sul trono visigoto, con l'intrigo e con la violenza, un certo Sigerico, fratello di Saro; costui, per rendere sicuro il trono, uccise i figli di Ataulfo; umili\u00f2 inoltre la moglie di Ataulfo, Placidia, costringendola a camminare a piedi davanti al suo cavallo insieme agli altri prigionieri per diverse miglia; dopo soli sette giorni di regno, tuttavia, fu assassinato.\nIl suo successore, Vallia, si riappacific\u00f2 con l'Impero, ricevendo calorosamente l'ambasciatore Eupluzio che gli era stato inviato da Costanzo per proseguire le negoziazioni, e la pace fu conclusa alle seguenti condizioni: in cambio della pace, della restituzione di Galla Placidia a Onorio, e dell'obbligo di combattere come federato di Roma i Barbari nella Spagna, i Visigoti ricevevano un'immensa quantit\u00e0 di grano ( misure di frumento) e la concessione di stabilirsi come \"foederati\" in Aquitania. Galla Placidia fece cos\u00ec trionfalmente ritorno in Italia, andando in sposa, nel 417, proprio a Flavio Costanzo, che nel frattempo assumeva una posizione sempre pi\u00f9 preminente a corte.\nLa pace con l'Impero, le campagne in Spagna e lo stanziamento in Aquitania (415-418).\nI Goti condotti da Vallia ottennero dei promettenti ma effimeri a lungo termine successi contro i Vandali e gli Alani in Hispania, come narrato da Idazio:\nOttenuti questi successi, grazie ai quali le province ispaniche della \"Lusitania\", della \"Cartaginense\" e della \"Betica\" tornarono sotto il precario controllo romano, nel 418 Onorio e Costanzo richiamarono, come era stato stabilito dall'accordo del 415, i Visigoti in Aquitania (una regione della Gallia meridionale), nella valle della Garonna, dove i barbari ricevettero - in base al sistema dell'\"hospitalitas\" - terre da coltivare. In base all'\"hospitalitas\", i Visigoti ricevettero un terzo delle case e delle terre della regione dove si insediarono, in quanto almeno formalmente soldati romani: infatti, l'\"hospitalitas\" consisteva nella cessione temporanea ai soldati di un terzo delle case nelle quali essi erano provvisoriamente alloggiati; a differenza dei soldati romani, i Visigoti ricevettero tuttavia permanentemente un terzo di queste terre e di queste case e, inoltre, erano esentati dal pagamento delle imposte. L'Aquitania sembra sia stata scelta da Costanzo come terra dove far insediare i \"foederati\" Visigoti per la sua posizione strategica: infatti era vicina sia alla Spagna, dove rimanevano da annientare i Vandali Asdingi e gli Svevi, sia al Nord della Gallia, dove forse Costanzo intendeva impiegare i Visigoti per combattere i ribelli separatisti Bagaudi nell'Armorica.\nStato della citt\u00e0 di Roma e dell'Impero nel 418.\nRoma, prima del sacco, era una citt\u00e0 vastissima ed opulenta: Olimpiodoro di Tebe narra che ognuna delle grandi case sembrava da sola una piccola citt\u00e0, esclamando \"E' citt\u00e0 una casa sola; e una sola citt\u00e0 comprende mille citt\u00e0 minori\". Olimpiodoro riferisce poi che i bagni pubblici di Roma erano di una grandezza smisurata: le terme antoniniane avevano 1600 sedili di marmo ben liscio, mentre quelle di Diocleziano circa il doppio. Olimpiodoro riferisce poi che le mura di Roma prima del sacco, secondo le misure dell'ingegnere Amnone, erano lunghe 21 miglia. Sempre secondo Olimpiodoro, molte delle famiglie di Roma avevano una rendita annua di circa centenaria di oro, senza tenere in considerazione frumento ed altri beni preziosi, che, se venduti, valevano in oro un terzo della stima sulla rendita annua pi\u00f9 sopra menzionata; i pretori celebravano per sette giorni solenni giochi.\nI danni riportati dalla citt\u00e0 durante il sacco furono ingenti, ma otto anni dopo sia l'Impero che la citt\u00e0 di Roma sembravano essersi riprese. I danni provocati dal sacco visigoto furono riparati entro pochi anni e, nel 414, il prefetto della citt\u00e0 Albino scrisse che non bastavano gli assegnamenti fatti al popolo per la moltitudine cresciuta, essendovi giunti in un giorno solo 14000 cittadini, segno che la citt\u00e0 fu ripopolata. Secondo Sozomeno i sopravvissuti al sacco ricostruirono ci\u00f2 che era stato distrutto, e testimonianze dell'epoca attestano una profonda fiducia nelle capacit\u00e0 dell'Impero di riprendersi dalle calamit\u00e0 passate: nel 417/418 Claudio Rutilio Namaziano ritorn\u00f2 in Gallia, sua terra natia, dopo essere vissuto per tanto tempo a Roma, e nel suo poema che narra il suo ritorno nella terra natia (intitolato \"Il ritorno\"), esprime una profonda fiducia nel futuro:\nNello stesso anno, un poeta cristiano scrisse il \"Carmen de Providentia Dei\" nel quale emerge fiducia in una ripresa dell'Impero e un appello a non arrendersi di fronte alle calamit\u00e0 passate e presenti: \u00abNon dobbiamo aver paura: siamo caduti in volo durante la prima battaglia, ma solo per riprendere lo slancio e gettarci di nuovo nella mischia.\u00bb L'autore del \"Carmen\", in questo caso, intendeva dire che l'Impero aveva perso i primi scontri, ma se si fosse rinnovato anche dal punto di vista morale (riforma morale), evitando di allontanarsi dalla retta via, e avesse continuato a lottare con tenacia, avrebbe potuto vincere gli scontri successivi.\nLa ragione di questa rinnovata fiducia furono i successi conseguiti tra il 411 e il 418 dal generale Flavio Costanzo, il quale aveva sconfitto tutti gli usurpatori che si erano rivoltati a Onorio riunificando l'Impero, era riuscito a negoziare una pace con i Visigoti arruolandoli come \"foederati\" dell'Impero in cambio del loro stanziamento in Gallia Aquitania e con il loro aiuto era riuscito a recuperare gran parte della Spagna a Vandali, Alani e Svevi, lasciando loro per il momento solo la provincia periferica e sacrificabile della Galizia. Se si confronta lo stato dell'Impero nel 418 con quello del 410, la situazione era notevolmente migliorata: se nel 410 l'Italia era saccheggiata dai Visigoti, la Gallia e l'Hispania Tarraconense erano occupate da usurpatori, il resto della Spagna era occupata da Vandali, Alani e Svevi, e la Britannia e l'Armorica si erano rivoltate separandosi dall'Impero, nel 418 l'Italia era libera dai barbari, la Gallia e la Tarraconense erano state riportate nell'alveo dell'Impero dopo la sconfitta degli usurpatori, e quasi tutta la Spagna romana (a parte la Galizia) era stata liberata dai barbari e riannessa all'Impero.\nNonostante i successi di Costanzo, l'Impero aveva subito delle ferite che non fu possibile cancellare del tutto. Svevi e Vandali in Galizia costituivano ancora una potente minaccia, e avrebbero ripreso ben presto una controffensiva contro l'Impero (nel 420 i Vandali si ripresero la Betica sottraendola di nuovo al controllo dell'Impero). I Visigoti furono stanziati in Aquitania, ricevendo terre da coltivare nella valle della Garonna in base al sistema dell\"'hospitalitas\", e, sebbene ci\u00f2 non poneva fine per il momento all'autorit\u00e0 romana sulla regione (continuarono ad essere eletti nelle province dell'Aquitania governatori romani per qualche tempo ancora), i Visigoti costituivano di fatto una forza centrifuga che avrebbe ben presto separato definitivamente prima l'Aquitania e poi tutta la Gallia a sud della Loira dall'Impero.\nInfatti, le fonti narrano che i proprietari terrieri delle regioni galliche occupate dai Visigoti cercarono degli accordi con gli invasori, tradendo lo stato romano: gi\u00e0 nel corso dell'occupazione visigota della Gallia Narbonense del 414-415, i Visigoti avevano goduto non solo dell'appoggio dei ceti inferiori, oppressi dal fiscalismo romano, ma anche della collaborazione con gli stessi proprietari terrieri, i quali avevano riconosciuto Attalo come imperatore legittimo. Questo fenomeno era molto dannoso per l'Impero, perch\u00e9 le rendite imperiali si basavano sull'intesa con i proprietari terrieri, i quali, in cambio di privilegi e della loro difesa tramite le leggi e l'esercito, accettavano di pagare le tasse. Secondo Heather, \u00abl'Impero romano era sostanzialmente un mosaico di comunit\u00e0 locali che in buona misura si autogovernavano, tenute insieme da una combinazione di forza militare e baratto politico: in cambio dei tributi il centro amministrativo si occupava di proteggere le \u00e9lite locali\u00bb. Questo baratto politico fu messo in crisi dalla comparsa dei Visigoti: i proprietari terrieri gallici, lasciati indifesi dall'Impero e non potendo correre il rischio di perdere la loro principale fonte di ricchezza, costituita dalle terre, allentarono i loro legami con l'Impero e acconsentirono a collaborare con i Visigoti, ricevendone in cambio protezione, privilegi e la garanzia di poter conservare le proprie terre.\nUna testimonianza di questo processo \u00e8 costituita dallo scrittore e proprietario terriero gallico Paolino di Pella, che per la sua collaborazione con il regime visigoto fu ricompensato da Attalo con la nomina a \"comes rerum privatarum\" e con l'esonero dal dover ospitare i Visigoti nelle proprie propriet\u00e0 terriere. Il suddetto scrittore attesta che altri proprietari terrieri, che furono invece costretti a dover ospitare i Goti, ricevettero da essi in cambio protezione contro eventuali minacce militari. Paolino di Pella afferm\u00f2 addirittura, a decenni di distanza, che \u00abla pace gotica resta a tutt'oggi una pace da non deplorare, dal momento che vediamo molti, nel nostro stato, prosperare con il favore dei Goti, mentre prima avevamo dovuto sopportare ogni sventura\u00bb.\nCostanzo, tuttavia, aveva compreso la gravit\u00e0 di questo problema e cerc\u00f2 di limitarne gli effetti ricostituendo nel 418 il \"Consiglio delle sette province della Gallia\", che si riuniva ad Arelate e metteva a contatto ogni anno i proprietari terrieri gallici con il centro imperiale. Poich\u00e9 la comparsa dei Visigoti e la latitanza del potere centrale romano avevano spinto parte dei proprietari terrieri a collaborare con i Barbari, il consiglio cerc\u00f2 di ristabilire un'intesa e una comunanza di interessi tra centro imperiale e proprietari terrieri gallici. \u00c8 possibile che il consiglio svoltosi nel 418 abbia riguardato lo stanziamento in Aquitania dei Visigoti e delle conseguenze che ci\u00f2 avrebbe portato per i proprietari terrieri. Al consiglio partecipavano anche i governatori provinciali di \"Novempopulana\" e di \"Aquitania II\", nonostante in quelle province si fossero insediati i Visigoti, a conferma del fatto che quelle due province continuavano a far parte almeno nominalmente dell'Impero. Costanzo, conscio comunque che quelle due province erano difficilmente controllabili dal governo centrale a causa dell'insediamento dei Visigoti, stabil\u00ec che nel caso i due governatori provinciali non avessero potuto presentarsi al consiglio per motivi riconducibili a una \"occupatio certa\", avrebbero potuto inviare legati in loro rappresentanza. Malgrado ci\u00f2, i Visigoti, godendo del sostegno delle popolazioni locali e dei proprietari terrieri, non tardarono nel giro di pochi anni a diventare, per usare le parole di Salviano di Marsiglia, gli effettivi \"domini ac possessores soli romani\" (\"padroni e possessori del suolo romano\") in Aquitania, espandendo successivamente i loro territori su tutta la Gallia a sud della Loira e su gran parte della Spagna.\nInoltre il gettito fiscale dell'Impero tra il 405 e il 418 era crollato a dismisura a causa delle devastazioni apportate dai barbari: la Britannia si era separata dall'Impero fin dal 410 e non versava da allora tributi al centro imperiale, le tasse delle regioni occupate da Vandali, Alani e Svevi in parte della Spagna romana non pervenivano pi\u00f9 nelle casse dello stato a Ravenna, mentre il resto dell'Impero aveva subito parecchi danni a causa delle invasioni: l'Italia era stata saccheggiata dai Visigoti di Alarico, la Spagna dagli invasori del Reno e la Gallia da entrambi. Le devastazioni subite da quelle province furono tali da compromettere la loro capacit\u00e0 di versare le tasse allo stato alla quota normale, per cui gli imperatori furono costretti ad abbassare le tasse in quelle province, portando un ulteriore diminuzione del gettito fiscale. Per esempio nel 412 alle province italiche devastate dai Visigoti fu concessa la riduzione delle imposte a 1/5 della quota normale. La conclusione che si pu\u00f2 trarre che il gettito fiscale dello stato nel 418 era calato in maniera considerevole rispetto al 405.\nUna riduzione del gettito fiscale determin\u00f2 inoltre un indebolimento dell'esercito: secondo la \"Notitia dignitatum\", infatti, nel 420 l'esercito campale occidentale consisteva di 181 reggimenti, di cui per\u00f2 solo 84 esistevano prima del 395. Ipotizzando che nel 395 l'esercito campale occidentale avesse all'incirca lo stesso numero di reggimenti dell'esercito orientale (ovvero circa 160), questo vuol dire che le invasioni avevano cagionato la perdita di almeno 76 reggimenti comitatensi (equivalenti a circa uomini, il 47,5% del totale), che, per problemi di bilancio, dovettero essere rimpiazzati promuovendo numerosi reggimenti di frontiera a comitatensi piuttosto che arruolando nuove truppe. Il numero di veri \"comitatenses\" (escludendo quindi le truppe di frontiera promosse per colmare le perdite) era quindi diminuito del 25% (da 160 a 120 reggimenti).\nBibliografia.\nFonti primarie\nStudi moderni"}
{"id": "84980", "revid": "281944", "url": "https://it.wikipedia.org/wiki?curid=84980", "title": "Trabeazione", "text": "La trabeazione \u00e8 una struttura architettonica, comprendente l'elemento orizzontale del sistema trilitico, degli ordini architettonici greco-romani ed \u00e8 costituita da architrave, fregio e cornice. La trabeazione poggia sopra i sostegni verticali (colonne o pilastri) ed \u00e8 normalmente di altezza uguale a un quarto dell'altezza della colonna, compreso basi e capitelli.\nI diversi elementi sono costituiti in genere da blocchi separati, sovrapposti gli uni agli altri; nell'architettura romana spesso fregio e architrave sono intagliati in un unico blocco.\nNegli ordini applicati a parete (sostenuti da lesene o paraste, o da semicolonne), non \u00e8 costituita da blocchi, ma piuttosto da lastre di rivestimento applicate alla parete in muratura, che riprendono le medesime partizioni e decorazioni degli elementi costitutivi e possono essere di maggiore o minore spessore, senza tuttavia svolgere una vera funzione portante.\nNel caso degli ordini applicati o di ordini autonomi ma appena staccati dalla parete, in funzione soprattutto decorativa, la trabeazione pu\u00f2 anche assumere un andamento pi\u00f9 articolato, correndo tra una colonna e l'altra (nell'\"intercolumnio\") a filo del muro retrostante, sporgendo solo in corrispondenza dei sostegni. In questi casi pu\u00f2 essere definita \"trabeazione sporgente\". Quest'uso \u00e8 presente nell'architettura ellenistica e nell'architettura romana, nelle quali gli ordini tendono ad assumere un significato prevalentemente decorativo. Le diverse combinazioni di tratti sporgenti e rientranti della trabeazione, possono costituire edicole che arricchiscono la decorazione di una facciata monumentale. Altre variazioni, introdotte nell'architettura ellenistica e diffuse soprattutto in epoca imperiale romana, sono costituite dall'inserimento di frontoni di varie forme, o di archi con trabeazione curvilinea su alcuni degli intercolumni."}
{"id": "84983", "revid": "47767", "url": "https://it.wikipedia.org/wiki?curid=84983", "title": "Medardo", "text": "Origine e diffusione.\nTrae la sua origine dal nome germanico \"Machthard\", giunto in italiano tramite il francese \"M\u00e9dard\"; \u00e8 composto dalle radici \"macht\" (\"forza\", \"possanza\") e \"hard\" (\"coraggioso\", \"valoroso\"). Il significato complessivo pu\u00f2 essere interpretato come \"forte nel potere\", \"governante forte\".\nOnomastico.\nL'onomastico ricorre l'8 giugno in ricordo di san Medardo, vescovo di Noyon."}
{"id": "84984", "revid": "38120", "url": "https://it.wikipedia.org/wiki?curid=84984", "title": "Lista di fumetti online", "text": ""}
{"id": "84987", "revid": "1522738", "url": "https://it.wikipedia.org/wiki?curid=84987", "title": "Propriet\u00e0 endocroniche della tiotimolina risublimata", "text": "Propriet\u00e0 endocroniche della tiotimolina risublimata (\"The Endochronic Properties of Resublimated Thiotimoline\") \u00e8 un racconto di fantascienza di Isaac Asimov comparso per la prima volta nel 1948 sulla rivista \"Astounding Science-Fiction\".\nIl racconto fu pubblicato in italiano per la prima volta nel 1966 col titolo Le meravigliose propriet\u00e0 della tiotimolina. Parte I ed \u00e8 stato in seguito ripubblicato pi\u00f9 volte col titolo \"Propriet\u00e0 endocroniche della tiotimolina risublimata\".\nLa tiotimolina ricompare nei racconti di Asimov \"Le meravigliose propriet\u00e0 della tiotimolina. Parte II\" (\"The Mycropsychiatric Applications of Thiotimoline\", su \"Astounding\", 1953), \"La tiotimolina e l'era spaziale\" (\"Thiotimoline and the Space Age\", su \"Analog\", 1960) e \"La tiotimolina fra le stelle\" (\"Thiotimoline to the Stars\", 1973).\nStoria editoriale.\nAsimov scrisse il pezzo l'8 giugno del 1947, nello stile \"pomposo e involuto\", secondo le sue parole, di un vero articolo scientifico; infatti all'epoca conduceva ricerche in un laboratorio e stava iniziando a stendere la sua tesi di dottorato in biochimica.\nIl racconto fu presentato il 10 giugno del 1947 a John W. Campbell, editore della rivista \"Astounding Science-Fiction\", che ne approv\u00f2 subito la pubblicazione. Il racconto, per\u00f2, scritto sotto forma di saggio scientifico, corredato di false tabelle e grafici e arricchito di una nutrita finta bibliografia, qualora fosse uscito in concomitanza con la discussione della tesi di dottorato di Asimov, da tenersi nella primavera del 1948, avrebbe potuto sollevare delle perplessit\u00e0 nella commissione d'esame e nuocere al buon esito dell'esame stesso. Asimov, quindi, preg\u00f2 Campbell di pubblicare l'opera con uno pseudonimo, richiesta che tuttavia l'editore dimentic\u00f2 di esaudire; in cima al racconto, pubblicato nel febbraio dello stesso anno, campeggiava infatti l'inequivocabile firma del dottorando Asimov.\nIl 20 maggio del 1948 lo scrittore sostenne preoccupato gli esami ma, al termine della prova orale, il presidente della commissione rivolse scherzosamente a Asimov alcune domande sulla tiotimolina, facendo intendere all'Autore che l'esame era stato superato e che il racconto era stato comunque apprezzato. Nei mesi seguenti l'opera ebbe tale risonanza negli ambienti universitari che frotte di lettori si rivolsero alle biblioteche per cercare gli inesistenti testi citati nella finta bibliografia del racconto.\nTrama.\nIl racconto descrive le straordinarie propriet\u00e0 della tiotimolina (\"Thiotimoline\"), una sostanza chimica talmente solubile da sciogliersi \"ancora prima\" del contatto con l'acqua.\nQuesta incredibile propriet\u00e0 deriverebbe dal fatto che la tiotimolina avrebbe una doppia esistenza, sia nel presente sia nel futuro, e quindi \"saprebbe\" in anticipo che l'esaminatore la scioglier\u00e0 nel solvente. Per meglio studiare tali propriet\u00e0, il finto relatore del saggio descrive la realizzazione di uno strumento, denominato \"endocronometro\", con la capacit\u00e0 di misurare il tempo \"negativo\" di scioglimento della sostanza, ovvero di effettuare misurazioni indietro nel tempo."}
{"id": "84991", "revid": "1226", "url": "https://it.wikipedia.org/wiki?curid=84991", "title": "Diac", "text": ""}
{"id": "84994", "revid": "599", "url": "https://it.wikipedia.org/wiki?curid=84994", "title": "Quadrupla", "text": ""}
{"id": "84997", "revid": "2171808", "url": "https://it.wikipedia.org/wiki?curid=84997", "title": "Lingua russa", "text": "La lingua russa ( ) \u00e8 una lingua slava orientale parlata in Russia e in svariate ex Repubbliche dell'Unione Sovietica.\nDistribuzione geografica.\nSi tratta della lingua madre della maggioranza della popolazione della Russia e di parte della popolazione in quasi tutti i Paesi ex sovietici. Secondo \"Ethnologue 2021,\" il russo sarebbe parlato da 153,7 milioni di persone come lingua madre (L1) e da altri 104,3 milioni come seconda lingua (L2). Si tratta quindi di una delle lingue pi\u00f9 parlate nel mondo.\nLa maggior parte dei madrelingua si trova nella Federazione Russa (146 milioni al censimento 2010). Seguono l'Ucraina (8,3 milioni), il Kazakistan (6,2 milioni), l'Uzbekistan (1,7 milioni), il Kirghizistan (1,4 milioni) e la Bielorussia (1,3 milioni). Nelle altre ex repubbliche sovietiche si trovano complessivamente 3 milioni di locutori L1. La lingua \u00e8 attestata anche negli Stati Uniti d'America ( locutori) e in Israele ().\nEuropa.\nIn Bielorussia, secondo la costituzione, il russo \u00e8 lingua co-ufficiale insieme al bielorusso. Nel 2006 il 77% dei bielorussi parlava fluentemente il russo; di questi, il 67% lo usava come prima lingua in famiglia, al lavoro e/o con gli amici.\nIn Estonia il russo \u00e8 ufficialmente considerato una lingua straniera. Tuttavia, il russo \u00e8 parlato come prima lingua dal 29,6% della popolazione secondo le stime del 2011 del \"World Factbook\".\nIn Finlandia il russo \u00e8 ormai diventato il terzo idioma pi\u00f9 diffuso per numero di parlanti madrelingua dopo le due lingue ufficiali - finlandese e svedese - grazie all'immigrazione dalla Federazione Russa e dagli altri Stati post-sovietici e nel 2020 era la lingua madre di persone (l'1,52% della popolazione del Paese). Sebbene il Granducato di Finlandia (comprendente l'attuale territorio della Finalndia allargato da alcuni altri territori ora facenti parte della Federazione Russa) avesse fatto parte dal 1809 al 6 dicembre 1917 (quando ottenne l'indipendenza) dell'Impero russo, il russo non fu mai lingua ufficiale della Finlandia e solo con il manifesto delle lingue del 1900 venne reso lingua amministrativa del Granducato (nel 1900 c'erano circa russi in tutta la Finlandia su una popolazione di abitanti) e fu lingua co-ufficiale assieme al finlandese e allo svedese solo per il breve periodo tra il 1900 e il 1917 (quando la Finlandia divenne pienamente indipendente dalla Russia). Vi sono, quindi, pi\u00f9 madrelingua russi in Finlandia oggi (sia in numero assoluto sia in percentuale alla popolazione) che quando il Paese faceva parte dell'Impero russo.\nNonostante la cospicua minoranza di russofoni in Lettonia (26,9% di russi etnici nel 2011), a partire dal 2000 il russo \u00e8 ufficialmente considerato una lingua straniera. Secondo la \"Legge sulla Lingua ufficiale del 1999\", infatti, il lettone \u00e8 l\u2019unica lingua riconosciuta come ufficiale; tutte le altre vengono considerate lingue minoritarie e straniere, russo compreso, per quanto questo sia la lingua madre di quasi un terzo della popolazione. La Legge inoltre favorisce \u201cun incremento di influenza della lingua lettone nell\u2019ambito culturale della Lettonia, che vada a promuovere una pi\u00f9 rapida integrazione della societ\u00e0\u201d. Secondo il censimento del 2000 il russo era la lingua madre di persone, ovvero il 37,5% della popolazione totale (), e la lingua seconda del 43,7% dei residenti.Nel 2006 il 55% della popolazione parlava fluentemente il russo e il 30,2% lo usava come lingua principale in famiglia, al lavoro e/o con gli amici. Il 18 febbraio 2012 si tenne in Lettonia un referendum sugli emendamenti alla costituzione della Lettonia che avrebbero aggiunto il russo come seconda lingua ufficiale del Paese e che avrebbero individuato due lingue di lavoro;\u2014 lettone e russo \u2014 per le istituzioni governative. Il 74,80% dei votanti (821.722 voti su 1.098.593) vot\u00f2 contro l'idea di usare il russo come seconda lingua ufficiale, mentre solo la regione orientale della Letgallia vot\u00f2 a favore del cambiamento.\nAnche in Lituania il russo non \u00e8 lingua ufficiale, nonostante continui a svolgere un ruolo di \"lingua franca\". In contrasto con le altre due repubbliche baltiche, la Lituania ha una comunit\u00e0 di russofoni relativamente piccola (5,0% nel 2008).\nIn Moldavia il russo \u00e8 la lingua utilizzata per la comunicazione inter-etnica secondo una legge del periodo sovietico. Nel 2006 il 50% dei moldavi parlava fluentemente il russo, dei quali il 19% lo usava come prima lingua in famiglia, al lavoro e/o con gli amici.\nIl russo era l'unica lingua ufficiale sia dell'Impero russo che dell'Unione Sovietica, e ora \u00e8 l'unica lingua ufficiale della Federazione russa. Attualmente, il 97% degli studenti delle scuole pubbliche del Paese vengono educati esclusivamente o quasi esclusivamente in russo, sebbene i russi etnici costituiscano solo l'80,9% della popolazione. Nel censimento russo del 2010, persone dichiararono di saper parlare il russo (99,4% di coloro che hanno risposto alle domande sulla lingua e 96,8% della popolazione totale - persone - del Paese nel 2010), mentre erano 142,6 milioni nel 2002 (99,2% delle risposte e 98,2% della popolazione - individui - del Paese nel 2002).\nIn Ucraina il russo \u00e8 la madrelingua pi\u00f9 comune nell'est e nel sud del Paese e nella capitale Kiev, ed \u00e8 anche la seconda lingua pi\u00f9 diffusa del Paese dopo l'ucraino. Il russo viene visto come la lingua della comunicazione interetnica e come una lingua minoritaria secondo la costituzione dell'Ucraina adottata nel 1996. Secondo il censimento dell'Ucraina del 2001 il russo \u00e8 la lingua madre del 29,6% degli ucraini (circa 14,3 milioni di persone). In base alle stime di \"Demoskop Weekly\", nel 2004 vi erano parlanti nativi russi nel Paese, e circa 29 milioni di parlanti attivi. Il 65% della popolazione ucraina era fluente in russo nel 2006 e il 38% lo utilizzava come prima lingua in famiglia, con gli amici e/o al lavoro.\nDurante il XX secolo la lingua russa veniva utilizzata per l'insegnamento nelle scuole dei Paesi membri del patto di Varsavia e negli altri Stati comunisti che erano Paesi satelliti dell'URSS. Secondo un'indagine del 2005 dell\"Eurobarometer\", continuano ad esserci un numero di fluenti in russo piuttosto alto (20\u201340%) in alcuni Paesi, in particolar modo in quelli in cui la popolazione parla una lingua slava e pertanto \u00e8 facilitata nell'imparare e parlare il russo (Polonia, Repubblica Ceca, Slovacchia e Bulgaria).\nPer via dell'emigrazione, esistono anche significanti comunit\u00e0 russofone in Europa occidentale, specialmente in Regno Unito, Germania, Spagna, Portogallo, Francia, Italia, Belgio, Grecia, Norvegia e Austria. Notevole \u00e8 il caso delle isole Svalbard, arcipelago norvegese, che nel 2012 su una popolazione totale di contava 439 russi e ucraini (il 16% della popolazione), tutti presunti russofoni. Per un periodo la lingua pi\u00f9 parlata sulle Svalbard \u00e8 stata proprio il russo: durante la guerra fredda i sovietici costituivano i due terzi della popolazione delle isole (il restante terzo era costituito da norvegesi) che ammontava a circa 4.000 persone; a seguito della dissoluzione dell'Unione Sovietica e dell'interruzione dei sussidi, la popolazione russa (e ucraina) si \u00e8 ridotta passando da circa 2.500 a 450 persone dal 1990 al 2010.\nAsia.\nIn Armenia il russo non ha status ufficiale ma viene riconosciuto come lingua minoritaria in base alla convenzione-quadro per la protezione delle minoranze nazionali. Nel 2006 il 30% della popolazione era fluente in russo e il 2% lo utilizzava come prima lingua in famiglia, con gli amici e/o al lavoro.\nIn Azerbaigian non ha status ufficiale ma \u00e8 la \"lingua franca\" del Paese. Nel 2006 il 26% della popolazione era fluente in russo e il 5% lo utilizzava come prima lingua in famiglia, con gli amici e/o al lavoro.\nIn Cina il russo non ha status ufficiale ma viene parlato da alcune comunit\u00e0 russe nella provincia nord-orientale dello Heilongjiang e i russi sono uno dei 56 gruppi etnici ufficialmente riconosciuti dalla Repubblica Popolare Cinese.\nIn Georgia il russo non ha status ufficiale ma viene riconosciuto come lingua minoritaria in base alla convenzione-quadro per la protezione delle minoranze nazionali. \"Ethnologue\" considera il russo come la lingua di lavoro \"de facto\".\nIn base all'articolo 7 della costituzione del Kazakistan il russo gode di eguale status al kazaco nell'amministrazione locale e statale. Il russo viene parlato dalla maggioranza dei kazachi ed \u00e8 usato quotidianamente negli affari, nel governo e nella comunicazione interetnica, sebbene il kazaco lo stia lentamente sostituendo. Il censimento del 2009 riport\u00f2 persone, ovvero l'84,8% della popolazione con almeno 15 anni di et\u00e0, che erano in grado di leggere e scrivere in russo e di capire la lingua parlata.\nIn Kirghizistan il russo \u00e8 una lingua ufficiale in base all'articolo 5 della costituzione del Kirghizistan. Dal censimento del 2009 risultarono persone che parlavano russo come lingua madre, ovvero l'8,99% della popolazione. Inoltre, 1.854.700 residenti del Kirghizistan di et\u00e0 superiore ai 15 anni parlano fluentemente russo come seconda lingua (il 49,6% della popolazione in quella fascia di et\u00e0).\nIn Tagikistan \u00e8 la lingua della comunicazione interetnica e ne \u00e8 permesso l'uso nell'amministrazione. Il 28% della popolazione era fluente in russo nel 2006 e il 7% lo utilizzava come prima lingua in famiglia, con gli amici e/o al lavoro. Il \"World Factbook\" fa notare che la lingua russa \u00e8 largamente usata nel governo e negli affari.\nIn Turkmenistan il russo perse il suo status ufficiale di \"lingua franca\" nel 1996. Secondo le stime del \"World Factbook\", il russo \u00e8 parlato dal 12% della popolazione del Paese.\nIn Uzbekistan il russo gioca un ruolo importante per la comunicazione interetnica, specialmente nelle citt\u00e0, e viene utilizzato quotidianamente soprattutto in ambito scientifico, tecnico, governativo e negli affari, essendo la \"lingua franca\" del Paese e la lingua utilizzata dall'\u00e9lite. \u00c8 la prima lingua del 14,2% della popolazione e viene parlata come lingua seconda da molti altri; nel 2003 oltre la met\u00e0 della popolazione uzbeka era in grado di capire e parlare il russo. Tuttavia, l'uso del russo nelle aree rurali del Paese \u00e8 sempre stato limitato ed attualmente la maggioranza degli studenti non ha dimestichezza con la lingua russa nemmeno nelle citt\u00e0. Ad ogni modo, i nuovi intensi rapporti politici tra Federazione russa ed Uzbekistan hanno posto fine all'ostacolamento governativo della lingua russa.\nNel 2005 il russo era la lingua straniera pi\u00f9 studiata in Mongolia, ed \u00e8 stata introdotta come seconda lingua straniera obbligatoria a partire dal 7\u00ba anno in poi.\nLa lingua russa viene parlata anche in Israele: grazie ad una massiccia immigrazione proveniente dall'Unione Sovietica, il russo viene parlato come lingua madre da una grossa fetta degli israeliani, che raggiunse addirittura il 20% della popolazione totale del Paese nel 1989. Nel 2017 c'erano circa 1,5 milioni di israeliani russofoni su un totale di abitanti (17,25% della popolazione). La stampa e i siti web israeliani pubblicano regolarmente materiale in lingua russa.\nIl russo \u00e8 anche parlato come seconda lingua da una minoranza della popolazione in Afghanistan.\nLingua ufficiale.\nIl russo \u00e8 lingua ufficiale in quattro stati: Bielorussia,\nKazakistan,\nKirghizistan e\nRussia. \u00c8 lingua ufficiale anche in Gagauzia, entit\u00e0 territoriale autonoma della Moldavia.\n\u00c8 inoltre una delle lingue ufficiali dell'Organizzazione delle Nazioni Unite e della Stazione Spaziale Internazionale\nDialetti e lingue derivate.\nNonostante il generale livellamento del XX secolo, specialmente nel vocabolario, esistono ancora in Russia svariati dialetti. Alcuni linguisti dividono i dialetti della lingua russa in due raggruppamenti principali a base regionale, i \"settentrionali\" e i \"meridionali\", con Mosca in mezzo alla zona di transizione tra i due gruppi. Altri dividono la lingua in tre gruppi, i dialetti \"settentrionali\", \"centrali\" e \"meridionali\", con Mosca nella regione centrale. Esistono poi raggruppamenti su scala pi\u00f9 piccola.\nI dialetti mostrano spesso delle caratteristiche distinte e non standardizzate di pronuncia e di intonazione, di vocabolario e di grammatica. Alcune di queste sono resti di fasi pi\u00f9 antiche della lingua che sono cadute in disuso nella lingua standard. Nei dialetti settentrionali e quelli parlati lungo il fiume Volga in modo tipico viene chiaramente pronunciata la o atona come (\"okan'e\", fenomeno contrapposto alla \"akan'e\"); ad Est di Mosca, specialmente nella regione di Rjazan', la atona che segue una consonante palatalizzata viene pronunciata come (\"ekan'e\", fenomeno contrapposto alla \"ikan'e\"); molti dialetti meridionali palatalizzano la delle forme verbali di terza persona e spirantizzano la in .\nAd ogni modo in alcune aree a Sud di Mosca, ad esempio intorno a Tula, la viene pronunciata come a Mosca e nei dialetti settentrionali a meno che preceda una occlusiva sorda o il silenzio. In questa posizione viene spirantizzata e desonorizzata in , come in \"\u0434\u0440\u0443\u0433\" (nel dialetto moscovita seguono questa regola solo \"\u0411\u043e\u0433\" , \"\u043b\u0451\u0433\u043a\u0438\u0439\" e \"\u043c\u044f\u0433\u043a\u0438\u0439\" e i loro derivati). Si noti che alcune di queste caratteristiche (ad esempio la spirantizzata in e la palatale finale alle forme verbali di terza persona) sono presenti anche nell'ucraino moderno, il che indica un \"continuum\" linguistico o una forte influenza dell'una sull'altra e viceversa.\nLa citt\u00e0 di Novgorod ha mostrato storicamente una caratteristica chiamata \"\u010dokan'e/cokan'e\", in cui e venivano confuse (si pensa che ci\u00f2 sia dovuto all'influenza delle lingue ugro-finniche, che non distinguono questi suoni); cos\u00ec \"\u0446\u0430\u043f\u043b\u044f\" \u00e8 stato trovato anche come \"\u0447\u0430\u043f\u043b\u044f\". Inoltre la \"seconda palatalizzazione delle velari\" non ha avuto luogo nel dialetto novgorodiano in modo che la \u011b\u00b2, o jat () (dal dittongo protoslavo *\"-aj-\"), non forza a cambiare in ; mentre nel russo \"standard\" si trova \"\u0446\u0435\u043f\u044c\", nei testi storici novgorodiani si trova \"\u043a\u0435\u043f\u044c\".\nTra i primi che si occuparono dei dialetti russi ci fu Lomonosov nel XVIII secolo. Nel XIX secolo Vladimir Dal compil\u00f2 il primo dizionario che includeva un vocabolario dialettale. Una mappatura dettagliata dei dialetti del russo ebbe inizio solo alla fine del secolo. Al giorno d'oggi il monumentale \"Atlante dialettologico della lingua russa\" (\"\u0414\u0438\u0430\u043b\u0435\u043a\u0442\u043e\u043b\u043e\u0433\u0438\u0447\u0435\u0441\u043a\u0438\u0439 \u0430\u0442\u043b\u0430\u0441 \u0440\u0443\u0441\u0441\u043a\u043e\u0433\u043e \u044f\u0437\u044b\u043a\u0430\") \u00e8 l'opera pi\u00f9 completa, pubblicata in tre volumi tra il 1986-1989 dopo quarant'anni di lavoro preparatorio.\nLa lingua \"standard\" si basa sul dialetto di Mosca, ma non \u00e8 esattamente identica ad esso.\nClassificazione.\nSecondo \"Ethnologue\", la classificazione della lingua russa \u00e8 la seguente:\nStoria.\nL'alfabeto russo \u00e8 conosciuto come cirillico in nome di San Cirillo che a met\u00e0 del IX secolo ha elaborato la scrittoria insieme a suo fratello Metodio. Il russo deriva dal protoslavo, lingua originaria dei popoli slavi. La fase primaria e media della lingua russa risente dell'influsso dell'antico slavo ecclesiastico, lingua comune (\"\"koin\u00e8\") creata dai monaci santificati Cirillo e Metodio per evangelizzare i popoli slavi. Questa lingua (chiamata anche paleoslavo o antico bulgaro) apparteneva al sottogruppo delle lingue slave meridionali e, ciononostante, influenz\u00f2 molto la lingua russa, che ne assorb\u00ec il sistema di scrittura, l'alfabeto cirillico, derivato dall'antico alfabeto glagolitico.\nNell'antica Rus' di Kiev, e in seguito nella Moscovia, era presente una situazione di diglossia, almeno nelle classi media e alta; venivano utilizzate due lingue, l'antico russo e l'antico slavo ecclesiastico, la suddetta lingua che il principe Vladimir il Grande adott\u00f2 per l'uso religioso nel momento in cui adott\u00f2 ufficialmente il Cristianesimo ortodosso nel 988. Anche se non \u00e8 chiaro se esistesse gi\u00e0 un sistema di scrittura, \u00e8 possibile ritenere che la stragrande maggioranza, se non la totalit\u00e0, della Rus' era analfabeta e perci\u00f2 adott\u00f2 automaticamente l'alfabeto in cui gi\u00e0 venivano scritti i testi liturgici.\nLe due lingue non avevano campi di sovrapposizione, dato che l'antico slavo ecclesiastico veniva utilizzato per il campo religioso, politico e culturale, mentre l'antico russo era la lingua comune di un popolo ancora analfabeta e non veniva mai usata in forma scritta. In seguito la situazione cominci\u00f2 a mutare e lo slavo ecclesiastico scritto risent\u00ec dell'influenza della lingua parlata comunemente. Tale influenza si rese evidente gi\u00e0 nel XVI secolo nella corrispondenza epistolare di Ivan IV di Russia, in cui lo stile alto normalmente richiesto dalla lingua di scrittura si mescolava a termini della lingua popolare.\nLentamente la diglossia cedette il passo al bilinguismo. L'antico slavo, lingua di cultura, rimaneva immutata nel tempo, mentre il russo si evolveva naturalmente. In questo periodo il russo scritto, di cui si trovano pochissime opere (ad esempio il \"Canto della schiera di Igor\"'), inizi\u00f2 ad affermarsi sempre di pi\u00f9. Verso la met\u00e0 del XVII secolo venne pubblicata la \"Vita dell'arciprete Avvakum, scritta da lui stesso\", in cui l'autore raccontava la propria vita scrivendo unicamente in russo, intendendo rivolgersi alla gente comune in modo che il suo scritto risultasse una predica comprensibile a tutti.\nIl russo scritto non aveva una codificazione, ovvero ogni autore scriveva come meglio riteneva, mentre lo slavo ecclesiastico si atteneva all'antica codificazione tradizionale, che non rispecchiava pi\u00f9 ormai la pronuncia reale. Dal russo erano sparite le vocali nasali (\u0467, \u046b) e alcune lettere venivano ormai pronunciate uguali ad altre lettere ().\nLa prima riforma che riguardasse la lingua russa ebbe luogo sotto il governo di Pietro il Grande, che, influenzato dalla cultura dell'Europa occidentale, si rese conto della necessit\u00e0 di una lingua scritta che corrispondesse alla realt\u00e0 della lingua parlata, almeno dalla classe alta.\nIncaric\u00f2 una commissione di studiare una riforma nazionale dell'alfabeto e quest'ultima var\u00f2 la \"scrittura civile\"\" (\"\u0433\u0440\u0430\u0436\u0434\u0430\u043d\u0441\u043a\u0438\u0439 \u0448\u0440\u0438\u0444\u0442\", \"gra\u017edanskij \u0161rift\"), rimuovendo quasi tutte le lettere ritenute inutili e regolarizzando l'ortografia della lingua russa. Pietro I fece aprire inoltre le prime stamperie regolari, sottraendo al clero il privilegio della stesura di libri e svincolando quindi la letteratura dall'ambito religioso; fu in questo periodo che nacque il primo quotidiano, scritto in russo, \"Notizie\" (\"\u0412\u0463\u0434\u043e\u043c\u043e\u0441\u0442\u0438\", \"Vedomosti\"). Vennero inoltre tradotti in russo molti testi stranieri.\nLo slavo ecclesiastico restrinse pian piano il proprio ambito unicamente alla sfera religiosa. Inoltre nello stesso periodo si diffuse il modo di scrivere corsivo, unicamente per il russo, che contribu\u00ec notevolmente alla diffusione ed alla nobilitazione della lingua russa.\nL'ultimo grande \u201csvecchiamento\u201d del russo moderno che lo avvicin\u00f2 a quello contemporaneo avvenne dopo la Rivoluzione d'ottobre. Con la riforma del 1918 l'ortografia venne semplificata: dapprima le parole che terminavano in consonante non palatalizzata dovevano posporre un segno preciso che lo indicasse, il \u0442\u0432\u0451\u0440\u0434\u044b\u0439 \u0437\u043d\u0430\u043a (\"tv\u00ebrdyj znak\", \"segno forte\") \u201c\u044a\u201d, che perse questa funzione e rimane oggi solo all'interno di poche parole. Inoltre l'alfabeto cirillico dapprima usato possedeva per esprimere il fonema \u201ci\u201d anche la stessa lettera dell'alfabeto latino, che fu rimpiazzata estendendo l'uso della pi\u00f9 moderna e pi\u00f9 \u201crussa\u201d \u201c\u0438\u201d; \u0435 in maniera simile si abol\u00ec la \u201c\u201d (\"jat\u2019\"), generalizzando la \u201c\u0435\u201d.\nSul finire degli anni Venti fu proposto l'uso dell'alfabeto latino al posto del cirillico, ma l'opposizione di Stalin blocc\u00f2 il progetto.\nLa vittoria dell'Unione Sovietica nella seconda guerra mondiale, nonch\u00e9 il suo ruolo primario nella guerra fredda, fecero del russo una lingua ad alto livello internazionale.\nPer via della grande influenza politica che aveva l'Unione Sovietica, il russo \u00e8 una delle lingue ufficiali dell'Organizzazione delle Nazioni Unite e fino a poco tempo fa era ampiamente studiato e conosciuto in tutti i Paesi del Patto di Varsavia, le cui lingue ufficiali subirono una forte introduzione di lessico russo. Con la dissoluzione dell'Unione Sovietica tutte le lingue orientali sono state sottoposte ad un processo opposto di de-russificazione, anglicizzazione e germanizzazione teso a far apparire sempre pi\u00f9 il russo come una \"lingua di regime\" agli occhi dei popoli dell'Europa Orientale.\nIl russo \u00e8 una delle lingue ufficiali dell'Organizzazione Internazionale dell'Aviazione Civile e rimane la lingua principale della tecnica e delle arti in tutta l'ex - Unione Sovietica.\nFonologia.\nIn quanto appartenente al gruppo slavo orientale, il russo possiede tutte le caratteristiche fonetiche, morfologiche e sintattiche delle lingue slave, pi\u00f9 alcune peculiarit\u00e0 del gruppo orientale. Una di queste \u00e8, nelle radici antico-slave, la forzata intromissione di vocali tra due o pi\u00f9 consonanti in modo da far comparire il meno possibile due consonanti appaiate: \"golova\" \u201ctesta\u201d in russo vs. \"glava\" \u201ctesta\u201d in bulgaro. Il fenomeno, denominato pleofonia (\"\u043f\u043e\u043b\u043d\u043e\u0433\u043b\u0430\u0441\u0438\u0435\", \"polnoglasie\"), sorto nel XV secolo, ha per\u00f2 sub\u00ecto vari ridimensionamenti nel tempo, n\u00e9 risulta oggigiorno infrequente riscontrare la presenza di parole russe in cui si \u00e8 conservata la radice antico-slava accanto ad altre parole con radice che ha sub\u00ecto pleofonia (es. \"volosy\"/\"vlasy\", \"capelli\").\nIntroduzione generale senza alfabeto cirillico.\nVocali.\nIl russo, come la quasi totalit\u00e0 delle lingue slave, possiede uno scarno sistema di vocali (solo 6), tra cui spicca per\u00f2 la \u201c\u044b\u201d, trascritta foneticamente come //, e traslitterata in italiano come \"y\" poich\u00e9 non esiste nella lingua italiana e generalmente \u00e8 di difficile pronuncia al di fuori del mondo slavo; si pu\u00f2 pronunciare sistemando lingua e bocca per dire una \u201ci\u201d, e spostando la lingua leggermente indietro lasciandola nella parte alta della cavit\u00e0 orale.\nConsonanti.\nIl sistema consonantico \u00e8 invece molto ricco, poich\u00e9 quasi ogni consonante esiste in coppia con una compagna \u201cpalatalizzata\u201d. La palatalizzazione \u00e8 un fenomeno tipico delle lingue slave, ma accade in tutte le lingue del mondo: una consonante pu\u00f2 essere palatalizzata alzando la lingua verso il palato mentre la si pronuncia, ottenendo cos\u00ec la versione palatalizzata (ossia addolcita) di quella consonante. Generalmente nei gruppi germanico e neolatino non riveste un ruolo importante: si pensi che in italiano esistono solamente due consonanti palatali, trascritti nell'ortografia mediante i nessi &lt;gn&gt; e &lt;gl&gt;. In russo \u00e8 un segno distintivo: \"brat\" \u201cfratello\u201d vs. \"brat\u2019\" \u201cprendere\u201d (in traslitterazione l'apostrofo indica la palatalizzazione della consonante precedente, indicata nell'ortografia russa dal \"mjagkij znak\" \u201c\u044c\u201d; sono palatalizzate anche le consonanti seguite dalle vocali \"e, \u00eb, i, ju, ja\").\n \nRiduzione.\nUn fenomeno tipico che riguarda le vocali \u00e8 la riduzione: quando su una vocale cade l'accento questa si pronuncia chiaramente e come l'alfabeto richiede; se sulla vocale non cade l'accento la sua pronuncia cambia. La \u201c\u043e\u201d subisce una grande riduzione e la sua pronuncia finisce per coincidere con quella della \u201c\u0430\u201d: entrambe le vocali si pronunceranno come nella sillaba precedente a quella tonica, riducendosi ulteriormente a una sorta di nelle altre sillabe atone: la parola \u0441\u0432\u043e\u0431\u043e\u0434\u0430 \u201clibert\u00e0\u201d, viene traslitterata \"svob\u00f3da\" ma va letta \u201csvab\u00f3da\u201d . La \u201c\u0435\u201d non accentata coincide con una \u201c\u0438\u201d (\"i\"), e verranno entrambe pronunciate ; una riduzione simile avviene anche per la \u201c\u044f\u201d (\"ja\") che si pronuncer\u00e0 prima e dopo la sillaba tonica.\nSistema di scrittura.\nQuesto \u00e8 l'alfabeto oggi in uso nella Federazione Russa (le altre lingue che ricorrono all'alfabeto cirillico, come il macedone, il serbo o il bulgaro, possiedono alcuni caratteri differenti oppure modificati per trascrivere suoni estranei alle lingue slave, come ad esempio per le lingue turche della ex-Unione Sovietica).\nSi offre nella tabella sottostante la pronuncia puntuale in russo con trascrizione IPA, romanizzazioni, spiegazioni, alcune annotazioni filologiche sull'origine delle lettere in alfabeto cirillico moderno e alcune informazioni extra sulla pronuncia in russo moderno standard.\nA queste lettere si aggiungono i cluster arcaici e gi\u00e0 spariti prima del 1750 /ks/ \u046e \u046f, originata dal greco \u039e, e /ps/ \u0470 \u0471, originata dal greco \u03a8.\nQuanto alla palatalizzazione, avviene con quasi tutte le consonanti dell'alfabeto russo e in IPA vengono trascritte con la piccola \"j\" scritta come apice. La /n/ palatalizzata tende a diventare una \"gn\" di gnomo, mentre /ts, \u0282, \u0290/ non si palatalizzano mai, come anche /t\u0255, \u0255\u02d0/ perch\u00e9 gi\u00e0 palalizzate. Anche la semivocale /j/ non si palatalizza mai. Quanto a tutte le altre lettere in russo, quando si palatalizzano si pronunciano con la punta della lingua gi\u00e0 in posizione di \"gn\" di gnomo. Quelle che subiscono una mutazione fonologica molto vistosa e di grande interesse sono suoni come /t/ e /d/: la /t\u02b2/ \u00e8 una \"t\" di tavolo sorda ma pronunciata con la punta della lingua come \"gn\" di gnomo. La L scura resta enfatica, ma l'enfasi viene data qui dalla palatalizzazione, quindi un diverso tipo di sporgenza della lingua. L'ultima mutazione vistosa riguarda /k, g, x/: sono pronunciate con la lingua molto sporgente in avanti, in una posizione che si individua pronunciando alla massima velocit\u00e0 \"ke-ki-ke-ki-ke-ki-ke-ki\" lasciando la lingua libera di muoversi, paragonabile con la posizione standard (\"ko-ku-ko-ku-ko-ku-ko-ku\").\nQuanto alla defonologizzazione, se /b/, /d/, /\u0261/, /v/, /z/, e /\u0290/ (anche palatalizzati) compaiono a fine parola e la parola successiva inizia con una consonante sorda, si defonologizzano, cio\u00e8 perdono la vibrazione delle corde vocali. Un fenomeno simile avviene anche in tedesco.\nQuanto all'accento tonico, viene indicato con l'accento acuto in un buon dizionario. La posizione giusta dell'accento, che pu\u00f2 cadere su ogni sillaba e da cui derivano le riduzioni vocaliche, si sbroglia proprio consultando un buon dizionario.\nGrammatica.\nIl russo possiede 3 generi (maschile, femminile e neutro) e 2 numeri (singolare e plurale). Appare subito la grande differenza del russo dalle lingue romanze: il russo possiede 6 casi (\"\u043f\u0430\u0434\u0435\u0436\u0438\", \"pade\u017ei\"):\nPer la maggior parte si tratta degli stessi casi del protoindoeuropeo, con l'eccezione del vocativo, caduto in disuso, e del prepositivo, utilizzato sia nella lingua russa sia in alcune altre lingue slave. Il genere maschile si distingue fondamentalmente per la presenza di consonante finale dura al nominativo singolare, mentre solitamente i sostantivi femminili terminano in -a/\u044f e i neutri in -\u043e/\u0435/\u0451 (con l'eccezione di \"\u043a\u043e\u0444\u0435\", \"caff\u00e8\", che invece \u00e8 maschile): Nom \u0434\u0440\u0443\u0433 - drug (\u201camico\u201d; Gen \u0434\u0440\u0443\u0433\u0430 - druga); Nom \u043c\u0430\u043c\u0430 - mama (\u201cmamma\u201d; Gen \u043c\u0430\u043c\u044b - mamy); Nom \u043e\u0437\u0435\u0440\u043e - ozero (\u201clago\u201d; Gen \u043e\u0437\u0435\u0440\u0430 - ozera).\nIl genere dei sostantivi che terminano in -\u044c pu\u00f2 essere o maschile o femminile (di norma non \u00e8 possibile stabilire a priori il genere di tali sostantivi).\nAl caso accusativo nasce una differenza nei nomi maschili in consonante dura al nominativo singolare. I nomi indicanti esseri viventi animati si comportano diversamente dagli oggetti inanimati; questo accade in quasi tutte le lingue slave. I maschili senza vocale finale al nominativo singolare indicanti enti animati prendono all'accusativo la desinenza del genitivo, mentre se indicano enti inanimati rimangono invariati rispetto al nominativo. Gli altri generi possiedono desinenze proprie.\nNei nomi del secondo gruppo esiste un secondo genitivo, chiamato partitivo e un altro tipo di prepositivo o locativo usato con la preposizione \u0432 (\"v\") in:\nNello slavo antico e nel russo medievale, dai quali il russo moderno deriva, esisteva anche il caso vocativo (\u0437\u0432\u043e\u043d\u0438\u0442\u0435\u043b\u044c\u043d\u044b\u0439 \u043f\u0430\u0434\u0435\u0436), che, come in tutte le altre lingue in cui esso si \u00e8 conservato, veniva usato per rivolgersi ad una persona richiamandone l'attenzione. Nel russo moderno, propriamente persistono residui di questo antico caso in ambito religioso: \"\u0411\u043e\u0436\u0435\" (\"Bo\u017ee\" &lt; \"\u0411\u043e\u0433\", \"Dio\"), \"\u0413\u043e\u0441\u043f\u043e\u0434\u0438\" (\"Gospodi\" &lt; \"\u0413\u043e\u0441\u043f\u043e\u0434\u044c\", \"Signore\") e \"\u041c\u0430\u0440\u0438\u0435 \u0411\u043e\u0433\u043e\u0440\u043e\u0434\u0438\u0446\u0435\" (\"Marie Bogorodice\" &lt; \"Maria madre di Dio\"). Alcuni linguisti hanno ripreso l'uso di questo caso per spiegare una tendenza del russo moderno di chiamare alcune persone (nomi di persona o altro) troncando la vocale finale:\n, mentre nella parlata essi tendono ad essere omessi in presenza di verbi al presente e al futuro, che, come in italiano, presentano desinenze differenti a seconda della persona; sono invece sempre richiesti al passato, dove i verbi cambiano solo a seconda del genere del soggetto: \u044f \u0432\u0437\u044f\u043b (\"ja vzjal\") \u201cho preso (maschile)\u201d - \u044f \u0432\u0437\u044f\u043b\u0430 (\"ja vzjal\u00e1\") \u201cho preso (femminile)\u201d.\nUn'altra peculiarit\u00e0 del russo (e delle lingue slave in generale) riguarda il sistema verbale: un verbo si coniuga in:\nL\"aspetto\" \u00e8 una propriet\u00e0 verbale molto precisa. L\"aspetto imperfettivo\" (\"\u043d\u0435\u0441\u043e\u0432\u0435\u0440\u0448\u0435\u043d\u043d\u044b\u0439 \u0432\u0438\u0434\", \"nesover\u0161ennyj vid\") qualifica un'azione non conclusa, il perdurare dell'azione o il ripetersi dell'azione stessa; l\"aspetto perfettivo\" (\"\u0441\u043e\u0432\u0435\u0440\u0448\u0435\u043d\u043d\u044b\u0439 \u0432\u0438\u0434\", \"sover\u0161ennyj vid\") indica un'azione conclusa, terminata, non ripetuta nel tempo. Il primo possiede tutti i tempi, il secondo possiede i tempi passato e futuro.\nIl pi\u00f9 delle volte uno stesso verbo possiede due forme distinte, una di aspetto imperfettivo, l'altra di aspetto perfettivo, che insieme formano una coppia aspettuale (\"\u0432\u0438\u0434\u043e\u0432\u0430\u044f \u043f\u0430\u0440\u0430\", \"vidovaja para\"). Le due forme si distinguono per mezzo di prefissi, infissi o cambiamenti di radice: \u044f \u043f\u0438\u0441\u0430\u043b \u043f\u0438\u0441\u044c\u043c\u043e (\"ja pisal pis'mo\"), \u201cscrivevo, stavo scrivendo una lettera\u201d - \u044f \u043d\u0430\u043f\u0438\u0441\u0430\u043b \u043f\u0438\u0441\u044c\u043c\u043e (\"ja napisal pis'mo\"), \u201cho scritto, scrissi una lettera\u201d.\nEsistono poi coppie aspettuali formate da verbi derivati da radici diverse e verbi che non formano coppie aspettuali; in questo caso il verbo pu\u00f2 essere di aspetto solo imperfettivo o solo di aspetto perfettivo.\nIl sistema aspettuale supplisce perfettamente alla scarsa espressivit\u00e0 di quello temporale, che si limita ad indicare solo se l'azione \u00e8 avvenuta nel passato, nel presente o nel futuro.\nDeclinazione singolare dei sostantivi.\n\"maschile\"\n\"neutro\"\n\"femminile\"\nDeclinazione plurale dei sostantivi.\n\"maschile\"\n\"neutro\"\n\"femminile\"\nSintassi.\nUn'altra particolarit\u00e0 del russo \u00e8 che l'ordine dei suoi costituenti \u00e8 quasi completamente libero. Nonostante la forma a cui ci si attiene nella maggior parte delle frasi sia quella \"Soggetto-Verbo-Oggetto\", spesso possono capitare frasi in cui l'ordine \u00e8 modificato a seconda dell'enfasi che si vuol dare alle diverse parti della frase: \u044d\u0442\u0443 \u0434\u0435\u0432\u0443\u0448\u043a\u0443 \u0443\u0432\u0438\u0434\u0435\u043b \u0410\u043d\u0442\u043e\u043d (\"\u00e8tu devu\u0161ku uvidel Anton\") si traduce \u201cQuesta ragazza, l'ha vista Anton\u201d. Ci\u00f2 avviene perch\u00e9 spesso la presenza dei casi rende l'ordine delle parole non importante per stabilire la funzione della parola nella frase. Ciononostante il russo viene considerato una lingua SVO.\nEsempi.\nNumeri.\nNumeri cardinali (caso nominativo):\nDal 20 in poi i numeri vengono formati semplicemente ponendo l'unit\u00e0 dopo la decina (ad esempio 43 \u00e8 \u00ab\u0441\u043e\u0440\u043e\u043a \u0442\u0440\u0438\u00bb, \u00ab40 3\u00bb). Per formare i multipli di migliaia, milioni e miliardi si fa precedere il nome dell'unit\u00e0 prima di \u0442\u044b\u0441\u044f\u0447\u0430, \u043c\u0438\u043b\u043b\u0438\u043e\u043d o \u043c\u0438\u043b\u043b\u0438\u0430\u0440\u0434: 2761 si legge \u0434\u0432\u0435 \u0442\u044b\u0441\u044f\u0447\u0438 \u0441\u0435\u043c\u044c\u0441\u043e\u0442 \u0448\u0435\u0441\u0442\u044c\u0434\u0435\u0441\u044f\u0442 \u043e\u0434\u0438\u043d.\nQuando il numerale esprime una quantit\u00e0, dopo \u043e\u0434\u0438\u043d, \u043e\u0434\u043d\u0430 e \u043e\u0434\u043do (anche nei numeri pi\u00f9 grandi di 20 che terminano con 1) si utilizza il nominativo singolare; dopo \u0434\u0432\u0430, \u0434\u0432\u0435, \u0442\u0440\u0438 e \u0447\u0435\u0442\u044b\u0440\u0435 (anche nei numeri pi\u00f9 grandi di 20 che terminano con 2, 3 o 4) si usa il genitivo singolare; negli altri casi si usa il genitivo plurale. Ad esempio:\nSe il numerale \u00e8 un complemento, viene declinato a seconda del caso grammaticale richiesto dalla preposizione. Ad esempio:\nPadre Nostro.\nEsistono due versioni del Padre nostro: una prettamente ortodossa in slavo ecclesiastico e una corrispondente al \"Padre nostro\" protestante.\nPadre nostro ortodosso\nO\u0442\u0447\u0435 \u043d\u0430\u0448\n\u0438\u0436\u0435 \u0435\u0441\u0438 \u043d\u0430 \u043d\u0435\u0431\u0435\u0441\u0435\u0445,\n\u0434\u0430 \u0441\u0432\u044f\u0442\u0438\u0442\u0441\u044f \u0438\u043c\u044f \u0422\u0432\u043e\u0435,\n\u0434\u0430 \u043f\u0440\u0438\u0438\u0434\u0435\u0442 \u0446\u0430\u0440\u0441\u0442\u0432\u0438\u0435 \u0422\u0432\u043e\u0435,\n\u0434\u0430 \u0431\u0443\u0434\u0435\u0442 \u0432\u043e\u043b\u044f \u0422\u0432\u043e\u044f\n\u044f\u043a\u043e \u043d\u0430 \u043d\u0435\u0431\u0435\u0441\u0438 \u0438 \u043d\u0430 \u0437\u0435\u043c\u043b\u0438.\n\u0425\u043b\u0435\u0431 \u043d\u0430\u0448 \u043d\u0430\u0441\u0443\u0449\u043d\u044b\u0439 \u0434\u0430\u0436\u0434\u044c \u043d\u0430\u043c \u0434\u043d\u0435\u0441\u044c\n\u0438 \u043e\u0441\u0442\u0430\u0432\u0438 \u043d\u0430\u043c \u0434\u043e\u043b\u0433\u0438 \u043d\u0430\u0448\u0430\n\u044f\u043a\u043e\u0436\u0435 \u0438 \u043c\u044b \u043e\u0441\u0442\u0430\u0432\u043b\u044f\u0435\u043c \u0434\u043e\u043b\u0436\u043d\u0438\u043a\u043e\u043c \u043d\u0430\u0448\u0438\u043c\n\u0438 \u043d\u0435 \u0432\u0432\u0435\u0434\u0438 \u043d\u0430\u0441 \u0432\u043e \u0438\u0441\u043a\u0443\u0448\u0435\u043d\u0438\u0435\n\u043d\u043e \u0438\u0437\u0431\u0430\u0432\u0438 \u043d\u0430\u0441 \u043e\u0442 \u043b\u0443\u043a\u0430\u0432\u0430\u0433\u043e.\n\u0410\u043c\u0438\u043d\u044c.\nTraslitterazione latina:\nOt\u010de na\u0161\ni\u017ee esi na nebeseh,\nda svjatitsja imja Tvoe,\nda priidet \u0441arstvie Tvoe,\nda budet volja Tvoja\njako na nebesi i na zemli.\nHleb na\u0161 nasu\u0161\u010dnyj da\u017ed' nam dnes'\ni ostavi nam dolgi na\u0161a\njako\u017ee i my ostavljaem dol\u017enikom na\u0161im\ni ne vvedi nas vo isku\u0161enie\nno izbavi nas ot lukavago.\nAmin'.\nPadre nostro protestante\n\u041e\u0442\u0447\u0435 \u043d\u0430\u0448, \u0441\u0443\u0449\u0438\u0439 \u043d\u0430 \u043d\u0435\u0431\u0435\u0441\u0430\u0445,\n\u0434\u0430 \u0441\u0432\u044f\u0442\u0438\u0442\u0441\u044f \u0438\u043c\u044f \u0422\u0432\u043e\u0451,\n\u0434\u0430 \u043f\u0440\u0438\u0434\u0451\u0442 \u0446\u0430\u0440\u0441\u0442\u0432\u0438\u0435 \u0422\u0432\u043e\u0451,\n\u0434\u0430 \u0431\u0443\u0434\u0435\u0442 \u0432\u043e\u043b\u044f \u0422\u0432\u043e\u044f\n\u0438 \u043d\u0430 \u0437\u0435\u043c\u043b\u0435 \u043a\u0430\u043a \u043d\u0430 \u043d\u0435\u0431\u0435.\n\u0425\u043b\u0435\u0431 \u043d\u0430\u0441 \u043d\u0430\u0441\u0443\u0449\u043d\u044b\u0439 \u0434\u0430\u0439 \u043d\u0430\u043c \u043d\u0430 \u0441\u0435\u0439 \u0434\u0435\u043d\u044c\n\u0438 \u043f\u0440\u043e\u0441\u0442\u0438 \u043d\u0430\u043c \u0434\u043e\u043b\u0433\u0438 \u043d\u0430\u0448\u0438\n\u043a\u0430\u043a \u0438 \u043c\u044b \u043f\u0440\u043e\u0449\u0430\u0435\u043c \u0434\u043e\u043b\u0436\u043d\u0438\u043a\u0430\u043c \u043d\u0430\u0448\u0438\u043c\n\u0438 \u043d\u0435 \u0432\u0432\u0435\u0434\u0438 \u043d\u0430\u0441 \u0432 \u0438\u0441\u043a\u0443\u0448\u0435\u043d\u0438\u0435\n\u043d\u043e \u0438\u0437\u0431\u0430\u0432\u044c \u043d\u0430\u0441 \u043e\u0442 \u043b\u0443\u043a\u0430\u0432\u043e\u0433\u043e.\n\u0418\u0431\u043e \u0422\u0432\u043e\u0451 \u0446\u0430\u0440\u0441\u0442\u0432\u043e \u0438 \u0441\u0438\u043b\u0430 \u0438 \u0441\u043b\u0430\u0432\u0430 \u0432\u043e \u0432\u0435\u043a\u0438 \u0432\u0435\u043a\u043e\u0432.\n\u0410\u043c\u0438\u043d\u044c.\nTraslitterazione latina:\nOt\u010de na\u0161, su\u0161\u010dij na nebesah,\nda svjatitsja imja Tvo\u00eb,\nda prid\u00ebt \u0441arstvie Tvo\u00eb,\nda budet volja Tvoja\ni na zemle kak na nebe.\nHleb na\u0161 nasu\u0161\u010dnyj daj nam na sej den'\ni prosti nam dolgi na\u0161i\nkak i my pro\u0161\u010daem dol\u017enikam na\u0161im\ni ne vvedi nas v isku\u0161enie\nno izbav' nas ot lukavogo.\nIbo Tvo\u00eb \u0441arstvo i sila i slava vo veki vekov.\nAmin'.\nTrascrizione fonetica IPA:\n\u02c8ott\u0286\u0259 n\u0251\u0283 \u02c8su\u0286\u0286\u026aj n\u028c n\u02b2\u026ab\u02b2\u026a\u02c8s\u0251x\nd\u028c sv\u02b2\u026a\u02c8t\u02b2it\u02a6\u0259 \u02c8i\u02d0m\u02b2\u028c tv\u028c\u02c8jo\nd\u028c p\u027e\u02b2\u026a\u02c8d\u02b2ot \u02c8\u02a6\u0251\u027estv\u02b2\u026aj\u0259 tv\u028c\u02c8jo\nd\u028c \u02c8bu\u02d0d\u02b2\u026at \u02c8vo\u02d0l\u02b2\u028c tv\u028c\u02c8j\u0251\ni n\u028c z\u02b2\u026a\u02c8ml\u02b2e k\u0251k n\u028c \u02c8n\u02b2e\u02d0b\u02b2\u0259\n\u02c8xl\u02b2ep n\u0251\u0283 n\u028c\u02c8su\u0286\u0286n\u026aj d\u0251j \u02c8n\u0251m n\u028c s\u02b2ej \u02c8d\u02b2en\u02b2\ni p\u027e\u028cs\u02b2\u02c8t\u02b2i n\u0251m d\u028c\u026b\u02c8g\u02b2i \u02c8n\u0251\u02d0\u0283\u026a\nk\u0251k i \u02c8m\u0268 p\u027e\u028c\u0286\u02c8\u0286\u0251j\u026am d\u028c\u026b\u0292n\u02b2\u026a\u02c8k\u0251m \u02c8n\u0251\u02d0\u0283\u026am\ni n\u02b2\u026a vv\u02b2\u026a\u02c8d\u02b2i n\u0251s v\u026asku\u02c8\u0283e\u02d0n\u02b2\u026aj\u0259\nno iz\u02c8b\u0251f\u02b2 n\u0251s \u028ct \u026bu\u02c8k\u0251\u02d0v\u028cv\u028c\n\u02c8i\u02d0b\u0259 tv\u028c\u02c8jo \u02c8\u02a6\u0251\u027estv\u028c i \u02c8s\u02b2i\u02d0\u026b\u028c i \u02c8s\u026b\u0251\u02d0v\u028c v\u028c v\u02b2\u026a\u02c8k\u02b2i v\u02b2\u026a\u02c8kof\n\u028c\u02c8m\u02b2in\u02b2"}
{"id": "84998", "revid": "117300094", "url": "https://it.wikipedia.org/wiki?curid=84998", "title": "Figli di Horo", "text": "Figli di Horo \u00e8 il nome che, nella mitologia egizia, viene attribuito alle quattro divinit\u00e0 preposte alla protezione degli organi interni dopo la mummificazione. Secondo la tradizione i quattro figli di Horo collaborarono con il dio Anubi nell'imbalsamazione del corpo di Osiride e divennero per questo patroni dei \"canopi\" (vasi, generalmente di alabastro, dove erano conservate le interiora dei morti e venivano assieme alla mummia del cadavere riposti nella camera sepolcrale).\nI quattro figli di Horo, che peraltro indicano anche i punti cardinali, sono:\n N14 - G14-t:f - A40\ndwa mwt f - Duamutef (significato: \"che loda sua madre\"), raffigurato con la testa di sciacallo, preposto alla conservazione dello stomaco del defunto ed indicante l'Est;\n V28 . Aa5:Q3 - M17*M17 - A40\nhp y -Hapi, raffigurato con la testa di babbuino, preposto alla conservazione dei polmoni, il Nord;\n Aa15:O34 - U33-M17-A40\nim s t i - Imset, o \"Hamset\", raffigurato con testa umana, preposto alla conservazione del fegato, il Sud; \nW15-T22-Z2:I9-A40\nqbh sn w f - Qebehsenuf, raffigurato con la testa di falco, preposto alla conservazione degli intestini, ed indicante l'Ovest.\nI figli di Horo erano, inoltre, posti in relazione con quattro dee preposte alla custodia dei quattro angoli del sarcofago reale. Le coppie erano:"}
{"id": "85000", "revid": "599", "url": "https://it.wikipedia.org/wiki?curid=85000", "title": "Regula falsi", "text": ""}
{"id": "85002", "revid": "2103", "url": "https://it.wikipedia.org/wiki?curid=85002", "title": "Santo Graal", "text": ""}
{"id": "85004", "revid": "599", "url": "https://it.wikipedia.org/wiki?curid=85004", "title": "Metodo elchataym", "text": ""}
{"id": "85005", "revid": "599", "url": "https://it.wikipedia.org/wiki?curid=85005", "title": "Metodo di doppia falsa posizione", "text": ""}
{"id": "85008", "revid": "1718925", "url": "https://it.wikipedia.org/wiki?curid=85008", "title": "Sasso", "text": ""}
{"id": "85011", "revid": "599013", "url": "https://it.wikipedia.org/wiki?curid=85011", "title": "Sauze", "text": ""}
{"id": "85012", "revid": "1452073", "url": "https://it.wikipedia.org/wiki?curid=85012", "title": "Savignano", "text": ""}
{"id": "85013", "revid": "599013", "url": "https://it.wikipedia.org/wiki?curid=85013", "title": "Scandolara", "text": ""}
{"id": "85015", "revid": "123085354", "url": "https://it.wikipedia.org/wiki?curid=85015", "title": "Selva", "text": ""}
{"id": "85016", "revid": "1318658", "url": "https://it.wikipedia.org/wiki?curid=85016", "title": "Senna", "text": "La Senna (o il Senna - in francese \"Seine\" ) \u00e8 uno dei principali fiumi della Francia. La lunghezza approssimativa del fiume \u00e8 di 776,6\u00a0km, le sue fonti sono in Borgogna, a 470\u00a0m d'altitudine, a Saint-Germain-Source-Seine sull'altopiano di Langres, e la foce \u00e8 nella Manica, a Nord della Francia, presso Le Havre.\nStoria.\nLe sorgenti della Senna furono acquisite in propriet\u00e0 dalla citt\u00e0 di Parigi nel 1864. L'anno dopo fu costruita una grotta artificiale per riparare la sorgente principale, adornata, in stile Secondo Impero, dalla statua di una ninfa che simboleggiava il fiume. In seguito la capitale si disinteress\u00f2 del sito e la regione Borgogna lo rivolle indietro per valorizzarlo turisticamente, anche perch\u00e9 esso ospita le vestigia di un tempio gallo-romano. Oggetti che testimoniano un culto alla dea Sequana alle sorgenti del fiume sono esposti al museo archeologico di Digione.\nGeografia ed economia.\nLa Senna attraversa Troyes, Parigi e Rouen, con un orientamento da sud-est a nord-ovest. La superficie del versante est del bacino, che occupa una parte importante del bacino parigino, \u00e8 di circa 75.000\u00a0km\u00b2.\nLa scarsa pendenza della vallata della Senna, nell'\u00cele-de-France e in Normandia, ha generato la formazione di molti profondi meandri. Per questa stessa ragione, la marea riesce a risalire per un centinaio di chilometri, fino a Poses, che \u00e8 lo sbarramento situato pi\u00f9 a valle, dando luogo ad una potente ondata, chiamata \u00ab\"mascaret\"\u00bb.\nLa potenza del fenomeno, pressoch\u00e9 sconosciuto in Italia e anche nel Mediterraneo, mare privo di grandi estuari e dove le maree hanno una portata minima, rispetto a quelle oceaniche, varia secondo l'altezza della marea, la topografia e la portata del fiume in quel momento. Nel basso corso della Senna si manifest\u00f2 fino agli anni sessanta, ed era celebre quello di Caudebec-en-Caux.\nIl \"mascaret\" pu\u00f2 essere pericoloso sia per la navigazione - in particolare per le chiatte e i battelli fluviali, che non sono concepiti per affrontare le onde - che per le persone che si attardano sulla riva a rimirare la marea (si disse ad esempio che era stato un \"mascaret\" a portarsi via la figlioletta di Victor Hugo).\nLa vallata della Senna ospita molte industrie, automobilistiche (a Poissy la Peugeot, a Flins, Cl\u00e9on e Sandouville la Renault), chimiche e petrolchimiche (a Port-J\u00e9r\u00f4me la Bayer, e poi raffinerie e chimica varia a Gonfreville-l'Orcher, Notre-Dame-de-Gravenchon, Petit-Couronne), e inoltre, centrali termiche (a Porcheville e Saint-Ouen-sur-Seine) e la centrale nucleare di Nogent-sur-Seine.\nDipartimenti e comuni attraversati.\nGli affluenti.\nI principali affluenti della Senna sono (a partire dalla sorgente):\n\"NB: D=Destra S=Sinistra\"\nFauna.\nTra le specie ittiche che risalgono questo fiume per riprodursi \u00e8 da ricordare la cheppia (\"Alosa fallax\").\nLa Senna e i suoi pittori.\nDurante i secoli XIX e XX, la Senna ha ispirato numerosi pittori, tra i quali i pi\u00f9 noti sono:\nLa Senna a Parigi.\nParigi \u00e8 nata dalla Senna, e non la dimentica.\nLa distinzione fondamentale tra i quartieri storici della citt\u00e0 \u00e8 nell'essere situati sulla pi\u00f9 ampia riva destra (la \"rive droite\") o sulla riva sinistra (la \"rive gauche\"), essendo dal lato della \"rive droite\" la Parigi degli affari, della finanza e delle istituzioni (il Louvre, la Borsa), mentre sulla \"rive gauche\" si sviluppa la Parigi intellettuale, colta, musicale, spettacolare (la Sorbonne, il Quartiere latino, Montparnasse).\nIn citt\u00e0, il corso del fiume \u00e8 di circa 13\u00a0km, la sua profondit\u00e0 varia dai 3,5 ai 6 metri, e la larghezza va dai 30 ai 200 metri.\nLe due sponde sono unite da ben 38 ponti (il pi\u00f9 antico dei quali, malgrado il nome, \u00e8 il Pont Neuf) e 3 passerelle.\nPare che ancora oggi la Senna fornisca ai parigini pi\u00f9 del 50% dell'acqua potabile. \u00c8 certo che l'acqua bevuta a Parigi fino al XIX secolo era solo quella della Senna, che alimentava le fontane della citt\u00e0.\nIl fiume \u00e8 sempre stato soggetto a grandi piene, pur essendo stato arginato, in citt\u00e0. Si ricordano ancora quelle del gennaio 1924, del 1955, del 1982 e del 1995.\nMa l'alluvione formidabile, ancora oggi ricordata come \"la grande crue\", fu quella del 1910, durata dal 21 al 30 di gennaio, durante la quale la Senna raggiunse anche l'altezza di 9 metri e mezzo, e costrinse i parigini a muoversi in barca fino agli Champs \u00c9lys\u00e9es.\nFino alla fine degli anni sessanta, nella Senna si poteva fare il bagno (come del resto sul Tevere a Roma). La crescita urbana, l'industrializzazione e il conseguente inquinamento l'hanno man mano reso impossibile.\nJacques Chirac, da sindaco di Parigi, nel 1988 aveva proposto un'operazione di disinquinamento che permettesse di rendere nuovamente balneabile l'acqua del fiume entro il 1994. Al 2005 il bagno ancora non si fa, ma in compenso dal 2002 la \"Mairie\", tra luglio e agosto, approfittando della riduzione fisiologica del traffico, interrompe la circolazione sul lungosenna della \"rive droite\" per circa 3\u00a0km sotto l'H\u00f4tel de Ville, e attrezza \u00ab\"Paris Plage\"\u00bb, con sabbia, prati, palme ecc., in modo che i parigini possano almeno prendere bagni di sole. L'iniziativa \u00e8 molto apprezzata.\nLa Senna ha diverse isole. Nel centro della capitale riposano l'\"\u00cele de la Cit\u00e9\", che della citt\u00e0 fu la culla, e l'\u00cele Saint Louis urbanizzata pi\u00f9 tardi, ed ora piccolo quartiere elegantissimo.\nNella sua prossimit\u00e0 Caterina de' Medici volle realizzare i giardini delle Tuileries.\nI \"lungosenna\", localmente chiamati \"quai\" ed immortalati in decine di opere pittoriche fotografiche e cinematografiche, nel 1991 sono stati dichiarati patrimonio dell'umanit\u00e0 dall'UNESCO.\nDal punto di vista turistico, una delle attrazioni pi\u00f9 conosciute della Senna sono le gite in battello, che consentono una affascinante esplorazione della citt\u00e0 e del fiume.\nSe invece si vuole viaggiare, sul fiume, si pu\u00f2 cercare un passaggio sulle chiatte commerciali, alcune delle quali offrono ospitalit\u00e0 (spartana) a pagamento e consentono giri assai pi\u00f9 lunghi lungo il fiume e i suoi canali.\nAlla Senna il poeta Jacques Pr\u00e9vert dedic\u00f2 la nota \"Canzone della Senna\". Il fiume \u00e8 stato anche fonte d'ispirazione per molti pittori, specialmente impressionisti."}
{"id": "85017", "revid": "1652635", "url": "https://it.wikipedia.org/wiki?curid=85017", "title": "Scuola Grande di San Marco", "text": "La Scuola Grande di San Marco \u00e8 un edificio rinascimentale, ubicato nel sestiere di Castello, fondato dall'omonima Scuola, che si affaccia sul Campo Santi Giovanni e Paolo a Venezia. Costituisce l'attuale ingresso principale dell'Ospedale Civile SS. Giovanni e Paolo.\nStoria.\nLa scuola era la sede di una confraternita dei battuti e fu istituita nel 1260, ebbe la prima sede presso la demolita chiesa di Santa Croce (nell'area degli odierni giardini Papadopoli). Nel 1437 i Domenicani della vicina Basilica dei Santi Giovanni e Paolo concessero un'area adiacente per la costruzione di una nuova sede, che nel 1485 fu devastata da un grande incendio. Nel giro di venti anni la Scuola venne ristrutturata, grazie al fondo che la confraternita istitu\u00ec tra i suoi affiliati ed all'appoggio dato dal Consiglio dei Pregadi. \nI lavori, diretti inizialmente da Pietro Lombardo e Giovanni Buora, furono affidati nel 1490 a Mauro Codussi, che complet\u00f2 la facciata e realizz\u00f2 lo scalone interno. Nel XVI secolo fu realizzato il prospetto verso il Rio dei Mendicanti, pare con il contributo di Jacopo Sansovino.\nNel 1807, sotto il dominio napoleonico, la confraternita fu soppressa: l'edificio fu sede prima di un ospedale militare austriaco e in seguito venne trasformata in ospedale civile, alterando sostanzialmente l'interno.\nDescrizione.\nEsterno.\nLa facciata, delicata composizione di edicole, lesene corinzie e statue in marmo bianco e policromo \u00e8 un gioiello rinascimentale. \u00c8 divisa in due parti, corrispondenti al salone a sinistra ed all'albergo a destra.\nLa decorazione marmorea e gli altorilievi della parte inferiore (due \"Leoni marciani\" e \"storie di San Marco\") vengono attribuiti alla bottega dei Lombardo. Il portale principale presenta un protiro con colonne poggianti su plinti finemente scolpiti. L'archivolto presenta nella lunetta un altorilievo (\"San Marco venerato dai confratelli\") generalmente attribuito a Bartolomeo Bon, cos\u00ec come la soprastante statua della \"Carit\u00e0\". Codussi realizz\u00f2 poi la facciata dell'albergo ed il coronamento superiore a lunette con statue.\nInterno.\nLo scalone al pianterreno \u00e8 una ricostruzione novecentesca di quello realizzato dal Codussi e demolito con la trasformazione dell'edificio in ospedale.\nAl piano superiore si trovano il salone e la sala dell'albergo, con splendidi soffitti a cassettoni a finiture dorate. Presentavano una ricchissima decorazione pittorica che, a differenza di quanto accadde per la Scuola Grande di San Rocco, and\u00f2 dispersa dopo la soppressione della confraternita. Alcune tele con storie di San Marco di Jacopo Palma il Vecchio, con la grande tela Burrasca in mare, Jacopo Palma il Giovane, Domenico Tintoretto, Nicolas R\u00e9gnier, Vittore Belliniano e del Padovanino sono state riportate nella loro sede originaria. Altri dipinti con analogo soggetto di Jacopo Tintoretto (tra cui il \"Miracolo di San Marco\"), Paris Bordone, Gentile e Giovanni Bellini, Giovanni Mansueti, sono esposte alle Gallerie dell'Accademia o alla Pinacoteca di Brera."}
{"id": "85018", "revid": "1272592", "url": "https://it.wikipedia.org/wiki?curid=85018", "title": "Senna (disambigua)", "text": ""}
{"id": "85020", "revid": "1762097", "url": "https://it.wikipedia.org/wiki?curid=85020", "title": "Serra (disambigua)", "text": ""}
{"id": "85021", "revid": "713714", "url": "https://it.wikipedia.org/wiki?curid=85021", "title": "Serralunga (disambigua)", "text": "Aziende.\nSerralunga srl \u00e8 un'azienda italiana di arredamento con sede a Biella."}
{"id": "85025", "revid": "438678", "url": "https://it.wikipedia.org/wiki?curid=85025", "title": "Sesto", "text": ""}
{"id": "85026", "revid": "697352", "url": "https://it.wikipedia.org/wiki?curid=85026", "title": "Settimo", "text": ""}
{"id": "85029", "revid": "297059", "url": "https://it.wikipedia.org/wiki?curid=85029", "title": "Dissoluzione dei monasteri in Inghilterra", "text": "La dissoluzione dei monasteri o, in ambito cattolico, spesso indicato come \"soppressione dei monasteri\", fu quel processo - che ebbe luogo in Inghilterra fra il 1536 e il 1540 - mediante il quale il re di Inghilterra Enrico VIII confisc\u00f2 le propriet\u00e0 della Chiesa cattolica inglese, nella sua nuova funzione di capo della Chiesa anglicana.\nDescrizione.\nQuesto fatto non deve essere visto come un effetto diretto della riforma luterana che allora aveva luogo nell'Europa continentale poich\u00e9, malgrado l'interruzione della giurisdizione ecclesiastica del papa sul regno d'Inghilterra, l'anglicanesimo, che stava allora prendendo forma, da un punto di vista dottrinale non aveva ancora sancito una netta differenza teologica con Roma. In questa fase l'Anglicanesimo pu\u00f2 essere visto come una forma di \"Cattolicesimo di Stato\", come sancito nei Sei Articoli di Enrico VIII del 1539. Secondariamente, fu solo con l'influenza del poi scomunicato Thomas Cranmer (arcivescovo di Canterbury sotto Enrico VIII, che spos\u00f2 segretamente la nipote di un teologo luterano di Norimberga) e di Edoardo Seymour, Primo Duca di Somerset e Conte di Hertford (che divenne Lord Protettore del regno e Governatore della Persona del re nell'organizzazione della reggenza dell'erede di Enrico VIII, Edoardo VI), che l'anglicanesimo di Enrico VIII prese un indirizzo protestante di sfumatura calvinista.\nNel mese di novembre del 1529, sotto il regno di Enrico VIII, vennero approvate le leggi di riforma contro la Chiesa, mettendo cos\u00ec fine al controllo dei testamenti e delle spese funerarie per la sepoltura in terreno consacrato, e regolando pi\u00f9 rigidamente il diritto di asilo per malviventi ed assassini. Venne inoltre limitato a quattro il numero di cariche ecclesiastiche poste in capo ad un unico individuo (tutto fu discusso senza approvazione del papa e non poteva perci\u00f2 aver valore canonico). Si trattava in sostanza pi\u00f9 di stabilire la giurisdizione del re in uno \"stato cattolico\", che non di intraprendere una sorta di 'riforma' (la quale poi venne).\nNonostante tutto, ci fu una forte resistenza da parte dei fedeli e degli ecclesiastici fedeli alla Chiesa cattolica. L'opposizione a Enrico VIII si esemplific\u00f2 nella persona del controverso Reginald Pole. In principio Enrico VIII (senza averne diritto) offr\u00ec a Pole l'arcivescovado di York o la diocesi di Winchester a condizione che sostenesse il divorzio del re da Caterina d'Aragona. Pole ritir\u00f2 il suo supporto e se ne and\u00f2 volontariamente in esilio nel 1532 in Francia e in Italia, proseguendo i suoi studi a Padova e Parigi. Nel 1536, contro il suo volere, venne nominato cardinale da Papa Paolo III, che lo scelse come uno dei tre legati al Concilio di Trento, e dopo la morte del Papa nel 1549, per un solo voto Pole non venne eletto pontefice.\n\u00c8 stato ipotizzato che la confisca delle terre e delle propriet\u00e0 ecclesiastiche di questi enti religiosi sia stato il maggior obiettivo del distacco dalla Chiesa di Roma da parte di Enrico VIII sancito con il divorzio da Caterina d'Aragona; ci\u00f2 non \u00e8 per\u00f2 direttamente dimostrabile, poich\u00e9 prima di procedere con lo scisma e il divorzio, Enrico VIII insistette per cinque anni nel chiedere al papa l'annullamento del matrimonio. Piuttosto, una volta ottenuto il controllo sulla chiesa inglese, sembra che non fosse pi\u00f9 in grado di resistere alla tentazione di utilizzare i beni ecclesiastici per azzerare i debiti del paese, considerando che la chiesa aveva entrate tre volte maggiori rispetto a quelle dello stato.\nInoltre non manc\u00f2 anche il movente politico, una volta consumata la rottura, la Dissoluzione pu\u00f2 essere vista come un modo per eliminare delle organizzazioni che erano la maggior fonte di opposizione alla politica di Enrico VIII.\nEnrico si dichiar\u00f2 Supremo capo della Chiesa d'Inghilterra nel febbraio 1531. Nell'aprile 1533 la legge sulla restrizione degli appelli abrog\u00f2 il diritto dei chierici ad appellarsi a \"tribunali stranieri\", cio\u00e8 a Roma, ed il re divenne capo assoluto in ogni questione spirituale o finanziaria.\nNel 1534 il re, con l'assenso del parlamento, autorizz\u00f2 Thomas Cromwell, un laico al servizio della corona dal 1530, a \"visitare\" tutti i monasteri (termine che include abbazie e conventi) apparentemente per rendere edotti i religiosi delle nuove regole relative alla supervisione del re che sostituiva quella papale, ma in realt\u00e0 per inventariare i loro beni. Qualche mese dopo, nel gennaio 1535, quando fu assorbita la costernazione causata dal fatto di avere un visitatore laico anzich\u00e9 un vescovo, l'autorit\u00e0 di Cromwell fu delegata ad una commissione di laici. Questa fase \u00e8 denominata \"Visitazione dei Monasteri\"\nNell'estate di quell'anno i visitatori cominciarono la loro opera, e vennero inviati predicatori e \"ammonitori\" che dal pulpito tenevano sermoni prevalentemente su tre temi, infarcendo la plebe di falsit\u00e0 e notizie pretestuose:\nNel frattempo, durante la seconda met\u00e0 del 1535, i commissari visitatori inviavano a Cromwell relazioni sugli scandali, di natura sessuale e finanziaria, che affermavano falsamente di scoprire.\nIl parlamento emise nel 1536 una legge, basata in gran parte su queste opinabili relazioni per assegnare al re tutti i monasteri con entrate annuali inferiori a \u00a3200: i monasteri pi\u00f9 piccoli vennero perci\u00f2 svuotati e confiscati. La vita monastica, la cui fama di corruzione era stata falsamente amplificata ma era invece alta almeno dai tempi di Agostino di Canterbury, era in declino per mancanza di rendite: nel 1536 le tredici case cistercensi del Galles contavano 85 monaci in tutto.\nIl movimento non produsse ovviamente tanto denaro come ci si aspettava, anche dopo che il sovrano riabilit\u00f2 alcuni dei monasteri, per poi confiscarli nuovamente.\nNell'aprile del 1539 un nuovo parlamento emise una legge che diede al re i rimanenti monasteri inglesi. Alcuni abati si opposero, e in quell'autunno gli abati di Colchester, di Glastonbury e Reading vennero condannati a morte per tradimento.\nGli altri abati preferirono devolvere le abbazie al re. Alcuni degli edifici ecclesiastici vennero demoliti per ricavarne materiale per edifici secolari. Alcune delle case benedettine minori furono assegnate alle chiese parrocchiali, o anche acquistate da parrocchie facoltose. La tradizione secondo la quale gli edifici furono vandalizzati da iconoclasti, con distruzione di altari e vetrate, fa confusione con i danni che furono causati dai puritani nel secolo seguente. Tuttavia le reliquie vennero eliminate e furono scoraggiati i pellegrinaggi. Le localit\u00e0 che dovevano la loro fama al fatto di essere meta di pellegrinaggi come Glastonbury, Bury St Edmunds e Canterbury subirono comunque forti ripercussioni.\nLe necessit\u00e0 finanziarie di Enrico VIII non erano per\u00f2 terminate. Molte abbazie furono rivendute, a prezzi speciali, alla nuova nobilit\u00e0 Tudor, rendendola sempre pi\u00f9 una classe sociale allineata con le nuove istituzioni protestanti.\nFra le maggiori perdite culturali derivate dalla dissoluzione bisogna ricordare la distruzione del patrimonio librario dei monasteri. Si ritiene che la maggior parte dei primi manoscritti anglosassoni and\u00f2 perduta in questo periodo. Anche la soppressione delle scuole e degli ospedali monastici ebbe conseguenze negative, soprattutto a livello locale.\nMolti dei monasteri e dei conventi smantellati vennero venduti per importi simbolici (spesso alla popolazione locale); dei religiosi, alcuni ricevettero delle pensioni, altri continuarono a servire nelle parrocchie. Anche se il valore totale della propriet\u00e0 confiscata era stata calcolato intorno alle 200.000 sterline, l'effettivo reddito ricavato da re Enrico dal 1536 fino al 1547 raggiunse solo le 37.000 sterline all'anno, circa un quinto di quanto ne avevano ricavato i monaci.\nLa Dissoluzione non fu popolare in tutta l'Inghilterra. Nel 1536 ci furono rivolte popolari nel Lincolnshire e nello Yorkshire e l'anno successivo si verific\u00f2 un'ulteriore sollevazione nel Norfolk. Si diffusero inoltre delle voci secondo le quali il re stava per demolire anche le parrocchie, e per tassare il bestiame. I rivoltosi chiedevano di porre fine allo scioglimento dei monasteri, l'allontanamento di Cromwell, e la nomina della figlia maggiore di Enrico, Maria la Cattolica come successore al posto del figlio minore Edoardo. Enrico bland\u00ec i rappresentanti della ribellione con vaghe promesse, poi ordin\u00f2 l'esecuzione sommaria di alcuni dei capi."}
{"id": "85030", "revid": "2455", "url": "https://it.wikipedia.org/wiki?curid=85030", "title": "Protestante", "text": ""}
{"id": "85032", "revid": "2455", "url": "https://it.wikipedia.org/wiki?curid=85032", "title": "Luterano", "text": ""}
{"id": "85034", "revid": "1226", "url": "https://it.wikipedia.org/wiki?curid=85034", "title": "Chiesa d'Inghilterra", "text": ""}
{"id": "85040", "revid": "305330", "url": "https://it.wikipedia.org/wiki?curid=85040", "title": "Legge di Titius-Bode", "text": "La legge di Titius-Bode (o semplicemente di Titius o di Bode) \u00e8 una formula empirica che descrive con buona approssimazione i semiassi maggiori delle orbite dei pianeti del sistema solare.\nLa relazione fu individuata nel 1766 da Johann Daniel Titius e pubblicata formalmente da Johann Elert Bode nel 1772, da cui il nome. Secondo alcune fonti la scoperta sarebbe invece da attribuire a Christian Wolff, nel 1724.\nFormulazione originaria.\nLa formulazione originale era:\nDove \"n\" assume i valori 0, 3, 6, 12, 24, 48...\nFormulazione moderna.\nAssumendo la distanza Terra-Sole pari ad una unit\u00e0 astronomica, i semiassi maggiori (formula_2) delle orbite di ciascun pianeta seguono approssimativamente la relazione:\ndove formula_4\nConfronto con le osservazioni.\nSegue un prospetto che pone a confronto i valori forniti dalla legge di Titius-Bode e quelli realmente osservati:\nformula_5\nFra gli otto pianeti, Nettuno \u00e8 l'unico a discostarsi in maniera rilevante dal valore teorico; esso corrisponde invece con migliore precisione al semiasse maggiore dell'orbita di Plutone.\nGiustificazione teorica della legge.\nNon esistono teorie confermate che giustifichino la legge di Titius-Bode.\n\u00c8 utile osservare che all'epoca della scoperta la legge era soddisfatta da tutti i pianeti noti all'epoca, da Mercurio a Saturno, ma c'era un vuoto tra Marte e Giove. Un'importante conferma si ebbe nel 1781 con la scoperta di Urano, che occupava esattamente la posizione prevista. In seguito a questa conferma, Bode segnal\u00f2 come urgente la necessit\u00e0 di scoprire il pianeta mancante nello spazio tra il quarto ed il quinto pianeta. Circa vent'anni dopo fu scoperto Cerere, il pianeta nano pi\u00f9 interno.\nLa legge di Titius-Bode, pur essendo stata ricavata empiricamente, godette quindi di generale consenso fino alla scoperta di Nettuno nel 1846, che invece non corrispondeva alle previsioni.\nLa spiegazione attualmente pi\u00f9 accreditata per la legge \u00e8 che la risonanza orbitale dei pianeti esterni crei regioni attorno al Sole prive di orbite stabili a lungo termine. Simulazioni della formazione ed evoluzione del sistema solare sembrano accreditare l'ipotesi che la legge di Titius-Bode possa derivare direttamente dai meccanismi di formazione planetaria.\nUna prima verifica sperimentale positiva su altri sistemi planetari si \u00e8 avuta sulla pulsar PSR B1257+12.\nLa legge \u00e8 materia di studio per la statistica, poich\u00e9 ricade in una categoria di problemi in cui i dati disponibili non sono sufficienti per una descrizione formale.\nLa verifica sul sistema planetario della pulsar PSR B1257+12.\nLa PSR B1257+12 \u00e8 una stella di neutroni in rapida rotazione e ha una massa di poco superiore a quella del Sole compressa in una sfera di soli 10\u00a0km di raggio. La pulsar pu\u00f2 avere avuto origine solo dall'esplosione di una supernova che distrusse l'eventuale sistema planetario della stella. I pianeti attualmente associati alla pulsar dovrebbero quindi essersi formati dai resti una stella compagna disintegrata dalla pulsar stessa.\nI tre pianeti non sono osservabili direttamente, ma sono rilevati indirettamente dal modo in cui modificano il periodo degli impulsi della pulsar orbitando attorno ad essa. Le variazioni del periodo permettono di stabilire che i tre pianeti compiono le loro rivoluzioni a distanze dalla pulsar di 0.47, 0.36 e 0.19 UA. Tsevi Mazeh e Itzhak Goldman ricercatori dell'Universit\u00e0 di Tel Aviv hanno osservato che il rapporto fra queste distanze (cio\u00e8: 1 : 0.77 : 0.4) \u00e8 estremamente vicino al rapporto delle distanze di Terra, Venere e Mercurio dal Sole, che \u00e8 di 1 : 0.72 : 0.39 UA. Inoltre come il nostro sistema planetario, anche quello della PSR B1257+12 presenta due pianeti pi\u00f9 esterni di massa pressappoco uguale e un compagno interno di massa molto minore.\nLa legge di Titius-Bode, quindi, funziona anche per la PSR B1257+12 e ci\u00f2 induce a pensare alla possibile esistenza di una legge universale per la formazione dei sistemi planetari. Se il sistema funziona per stelle cos\u00ec diverse come una pulsar e il nostro Sole, ci sono probabilit\u00e0 che possa funzionare per tutte le stelle.\nApplicazione ai sistemi di satelliti naturali.\nI giganti gassosi possiedono estesi sistemi di satelliti naturali che potrebbero essersi formati attraverso un meccanismo simile a quello di formazione dei pianeti stessi.\nI quattro satelliti medicei di Giove ed il grande satellite pi\u00f9 interno, Amaltea, seguono una progressione regolare, ma non secondo la legge di Titius-Bode; inoltre i quattro satelliti pi\u00f9 interni hanno i periodi orbitali interdipendenti, e ciascuno pari al doppio del satellite precedente. L'intero sistema \u00e8 in risonanza con Callisto.\nAnche i principali satelliti naturali di Urano presentano distanze orbitali regolari, ma non secondo Titius-Bode."}
{"id": "85041", "revid": "6392", "url": "https://it.wikipedia.org/wiki?curid=85041", "title": "Legge di Bode", "text": ""}
{"id": "85046", "revid": "2148173", "url": "https://it.wikipedia.org/wiki?curid=85046", "title": "Galattosio", "text": "Il galattosio \u00e8 un composto chimico organico appartenente alla classe dei glucidi, nello specifico \u00e8 un monosaccaride (o zucchero semplice) aldoso, epimero del glucosio: ci\u00f2 significa che l'unica differenza fra i due esosi \u00e8 nella posizione dell'-OH sul C-4. Spesso \u00e8 studiato dalla scienza dell'alimentazione e nel metabolismo umano e animale.\nIl \"D-Galattosio\" viene prodotto in piccole quantit\u00e0 dal nostro organismo e viene utilizzato per la sintesi di polimeri complessi.\nLa maggior parte del \"galattosio\" usato dal nostro organismo ha un'origine alimentare; esso \u00e8 infatti il costituente di un importante e diffuso disaccaride: il lattosio (lo zucchero del latte).\nQuando la quantit\u00e0 di \"galattosio\" introdotta con gli alimenti supera i bisogni dell'organismo, esso viene utilizzato per produrre energia; per assolvere a questa funzione il \"galattosio\" deve essere prima convertito in glucosio.\nMetabolismo del galattosio.\nViene trasformato in glucosio a livello del fegato per azione di due enzimi tra cui la galattochinasi e la galattosio-1-fosfato uridiltransferasi. Una deficienza di questo enzima \u00e8 detta galattosemia, una malattia genetica, in cui il \"galattosio\" non pu\u00f2 essere convertito in glucosio in quanto manca la molecola che permette di realizzare questa conversione. I bambini affetti da questa malattia devono evitare assolutamente di bere latte, perch\u00e9 il \"galattosio\" in eccesso nella circolazione sanguigna danneggerebbe in maniera irreparabile il sistema nervoso; solo una diagnosi molto precoce della malattia (entro i primi cinque giorni di vita) pu\u00f2 salvaguardare questi bambini da una morte prematura.\nOggi \u00e8 possibile diagnosticare questa malattia sottoponendo tutti i neonati ad uno screening che ricerchi questa, e altre malattie del metabolismo, prelevando semplicemente dal tallone del neonato poche gocce di sangue ed analizzandole.\nViene legato (da solo o in associazione con N-acetilglucosammina) da una classe di proteine chiamate galectine."}
{"id": "85051", "revid": "508036", "url": "https://it.wikipedia.org/wiki?curid=85051", "title": "Zucchero esoso", "text": "Uno zucchero esoso, o pi\u00f9 semplicemente un esoso, \u00e8 un glucide monosaccaride composto da sei atomi di carbonio, avente formula chimica C6H12O6. Gli esosi rappresentano la categoria di monosaccaridi pi\u00f9 comuni in natura. Gli esosi sono classificati attraverso i gruppi funzionali che presentano. Si distinguono cos\u00ec 16 aldoesosi (8 coppie di enantiomeri), che presentano una aldeide in posizione 1, ed 8 chetoesosi (4 coppie di enantiomeri) con un chetone in posizione 2.\nAlcune molecole come il D-altrosio fra gli aldoesosi e il D-allulosio fra i chetosi, non esistono in natura e sono state sintetizzate dai chimici in laboratorio.\nAldoesosi.\nGli aldoesosi presentano quattro centri chirali, che generano un numero totale di 16 possibili stereoisomeri (24). Di questi, solo tre sono effettivamente presenti in natura:-glucosio, -galattosio, e -mannosio. La configurazione / \u00e8 legata all'orientamento dell'ossidrile in posizione 5 e non si riferisce alla direzione relativa all'attivit\u00e0 ottica della molecola analizzata.\nGli otto -aldoesosi sono:\n CH=O CH=O CH=O CH=O\n HC-OH HO-CH HC-OH HO-CH\n HC-OH HC-OH HO-CH HO-CH\n HC-OH HC-OH HC-OH HC-OH\n HC-OH HC-OH HC-OH HC-OH\n CH2OH CH2OH CH2OH CH2OH \n -Allosio -Altrosio -Glucosio -Mannosio\n CH=O CH=O CH=O CH=O\n HC-OH HO-CH HC-OH HO-CH\n HC-OH HC-OH HO-CH HO-CH\n HO-CH HO-CH HO-CH HO-CH\n HC-OH HC-OH HC-OH HC-OH\n CH2OH CH2OH CH2OH CH2OH \n -Gulosio -Idosio -Galattosio -Talosio\nUn espediente mnemonico spesso utilizzato nei paesi anglosassoni per ricordare gli otto aldoesosi \u00e8 il seguente: \"all altruists gladly make gum in gallon tanks\".\nChetoesosi.\nI chetoesosi hanno tre centri chirali e, di conseguenza, otto possibili stereoisomeri (23). Di essi, solo i quattro isomeri sono presenti in natura\n CH2OH CH2OH CH2OH CH2OH \n C=O C=O C=O C=O\n HC-OH HO-CH HC-OH HO-CH\n HC-OH HC-OH HO-CH HO-CH\n HC-OH HC-OH HC-OH HC-OH\n CH2OH CH2OH CH2OH CH2OH \n -Psicosio -Fruttosio -Sorbosio -Tagatosio\nTutti e solo gli esosi presenti in natura possono essere fermentati da lieviti come \"Saccharomyces cerevisiae\".\nMutarotazione.\nLe aldeidi o i chetoni presenti all'interno di queste molecole sono in grado di reagire con i vicini gruppi ossidrile, formando rispettivamente semiacetali e semichetali intramolecolari. La struttura che ne risulta, ad anello, \u00e8 simile al pirano, motivo per cui viene chiamata piranosio. L'anello \u00e8 in grado di aprirsi e chiudersi spontaneamente, permettendo la rotazione attorno al legame tra il carbonile ed il carbonio adiacente. Questo fenomeno, noto come mutarotazione, permette la presenza di due configurazioni distinte di piranosio, note come \u03b1 e \u03b2. Gli zuccheri esosi possono formare agevolmente \"diesosi\" attraverso una condensazione, che forma un legame 1,6-glicosidico."}
{"id": "85053", "revid": "31886", "url": "https://it.wikipedia.org/wiki?curid=85053", "title": "Mannosio", "text": "Il D-mannosio \u00e8 un monosaccaride aldeidico/aldoso esoso destrogiro, si trova in certi batteri, funghi e piante e quasi mai \u00e8 presente in natura come monosaccaride libero. \u00c8 un epimero della molecola D-glucosio, presentando il gruppo ossidrilico in C2 in posizione \"\u03b1\".\nIl \"mannosio\" \u00e8 costituente, invece, di numerosi polisaccaridi semplici e complessi.\nCostituisce, ad esempio, la molecola base dei \"mannani\", polisaccaridi di riserva di alcune specie di vegetali (esempio la palma) oppure, associato a galattosio (mannogalattani), per formare mucillagini gommose che proteggono i semi di alcune piante (esempio carruba), queste ultime trovano un larghissimo uso come stabilizzanti di prodotti alimentari quali i gelati, la maionese.\nMetabolismo del mannosio.\nIl mannosio introdotto con la dieta tramite polisaccaridi subisce l'azione di due enzimi per essere convertito in un intermedio della glicolisi:"}
{"id": "85062", "revid": "125446582", "url": "https://it.wikipedia.org/wiki?curid=85062", "title": "Andrea Provana di Lein\u00ec", "text": "Deve la sua fama per aver comandato, nel 1571, la flotta sabauda nella battaglia di Lepanto contro l'Impero ottomano.\nBiografia.\nNacque intorno al 1520, forse nel castello di Lein\u00ec, figlio del conte Giacomo III e della nizzarda Anna Grimaldi di Boglio. \nL'anno di nascita era stato fissato dallo storico chierese Carlo Tenivelli (1754-1797) al 1511. \nTuttavia, Arturo Segre (1873-1928) nel corso delle sue ricerche, poi confluite in un saggio apparsi per i tipi dell'Accademia dei Lincei, verific\u00f2 che i genitori si sposarono nel 1518. Egli pot\u00e9 quindi porre la sua nascita fra 1519 e 1524 (quest'ultima data si desume dal fatto che nel 1545 dichiarava di aver gi\u00e0 superato i ventun anni).\nProvana fu, com'\u00e8 stato scritto, \u00abla figura che in tutti i momenti pi\u00f9 importanti della storia piemontese, durante la seconda met\u00e0 del XVI secolo, spicc\u00f2 sopra ogni altra accanto a quella del duca Emanuele Filiberto I di Savoia\u00bb, con il quale combatt\u00e9 nel castello di Nizza, durante la guerra contro Enrico II di Francia, con l'incarico di maestro di campo generale, e luogotenente generale.\nSi distinse nella guerra delle Fiandre, dove \u00e8 ricordata nel 1553 una sua solitaria missione: infiltratosi tra le file dell'esercito nemico che assediava la piazzaforte di Bapaume, tra il confine del Belgio e lo stretto di Calais, riusc\u00ec con un'azione di \"intelligence\" a far riportare al duca di Savoia, comandante dell'esercito imperiale, una vittoria sull'esercito francese. Mentre tre anni pi\u00f9 tardi, nel 1556, fu incaricato di provvedere alle fortificazioni di Villafranca marittima, il porto di Nizza, e di allestire una flottiglia da guerra.\nSecondo alcuni storici, con Andrea Provana si pu\u00f2 fissare la vera origine della marina piemontese, destinata un giorno a conglobare tutte quelle della nazione italiana. La sua fedelt\u00e0 fu peraltro ricompensata, con la nomina a Capitano Generale della flotta sabauda e Governatore di Nizza. Nella Savoia, e a Nizza, \u00e8 ricordato per aver represso con durezza una sedizione messa in atto da un gruppo di Ugonotti ribellatisi al duca di Savoia: i capi della congiura furono catturati e giustiziati.\nNavig\u00f2 su ordine del Duca in varie imprese contro i pirati barbareschi, e in soccorso della flotta spagnola contro i Turchi. Degna di menzione \u00e8, in tal senso, la sua partecipazione, nel 1563, alla riconquista di Pe\u00f1\u00f3n de V\u00e9lez de la Gomera, sulla costa marocchina, dal 1522 in mano ai barbareschi che minacciavano le comunicazioni con lo stretto di Gibilterra. Un'altra impresa di Andrea Provana rimonta al 1565, con la partecipazione alla liberazione di Malta dai Turchi.\nL'impresa che gli diede celebrit\u00e0 storica, fu, nel 1571, la partecipazione alla Battaglia di Lepanto, quale ammiraglio della flotta del Ducato di Savoia. Durante il corso della battaglia fu colpito alla testa, ma s\u00ec salv\u00f2 grazie al \"morione\" che ammortizz\u00f2 l'impatto. Il morione gli era stato donato da Francesco Maria II della Rovere, Duca di Urbino, che aveva chiesto di salpare con la \"Capitana\" del Provana, desiderando combattere sopra le navi del duca di Savoia, e al fianco dell'Ammiraglio. Su quella Galea, peraltro, era salita anche la quinta compagnia del reggimento lombardo di Francesco Paolo Sforza di Caravaggio, comandata dal capitano Gianbattista Bonarelli della Rovere. Due giorni dopo la vittoria contro l'Impero ottomano, Andrea Provana, dal porto di Petal\u00e0, mand\u00f2 al duca di Savoia una relazione che rimane uno dei pi\u00f9 interessanti resoconti dell'intero svolgimento della battaglia. Per questa impresa, egli ottenne numerosi riconoscimenti, vitalizi, titoli e onorificenze, quali quelle di Grande Ammiraglio dell'Ordine dei Santi Maurizio e Lazzaro, e il \"Collare\" dell'Ordine Supremo della Santissima Annunziata.\nMor\u00ec a Nizza nel maggio del 1592. Le sue spoglie, inizialmente deposte a Villafranca marittima, vennero in seguito trasportate nella cappella di famiglia a Frossasco."}
{"id": "85063", "revid": "125733848", "url": "https://it.wikipedia.org/wiki?curid=85063", "title": "Ulmus", "text": "Ulmus \u00e8 genere di piante della famiglia Ulmaceae, che comprende alberi denominati olmi, diffusi naturalmente in Europa, in Asia e in Nordamerica e largamente utilizzati come piante ornamentali e soprattutto nella silvicoltura e nell'arboricoltura da legno.\nDescrizione.\nPossono raggiungere 25\u201330 m di altezza; le foglie sono decidue, semplici, ovoidali a margine seghettato e con la lamina fortemente asimmetrica. I fiori sono ermafroditi, con ovario supero e riuniti in infiorescenze. Il frutto \u00e8 una samara.\nTassonomia.\nIl genere \"Ulmus\" comprende le seguenti specie:\nIn Italia sono presenti 3 specie:\nAvversit\u00e0.\nGli olmi sono stati pesantemente decimati da una malattia detta grafiosi, provocata da un fungo di origine asiatica, giunto in Europa intorno al 1920 e in Nordamerica nel 1928."}
{"id": "85064", "revid": "1833487", "url": "https://it.wikipedia.org/wiki?curid=85064", "title": "Petromyzontiformes", "text": "L'ordine Petromyzontiformes comprende un gruppo di vertebrati acquatici privi di mandibole (Agnati) conosciuti comunemente con il nome di petromizonti o lamprede.\nDescrizione.\nPresentano un corpo lungo e cilindrico, serpentiforme, simile ad un'anguilla, rivestito da una pelle viscida, ricca di cellule mucipare. Presentano pinne impari: 2 pinne sul dorso e quella posteriore situata ventralmente.\nLo scheletro \u00e8 completamente cartilagineo e di semplice struttura.\nGli occhi hanno movimento intrinseco, cio\u00e8 hanno solo la messa a fuoco. La bocca \u00e8 circolare e situata all'estremit\u00e0 anteriore del capo con le pareti ricoperte da denti cornei, che vengono rinnovati periodicamente. Alcuni di essi si trovano su piastre dentarie di varia grandezza, alcune delle quali si trovano sulla lingua, e vengono impiegati per raschiare. Da entrambi i lati della testa si trovano allineate una dietro l'altra 7 tasche branchiali che comunicano con l'esterno per mezzo di altrettanti fori. Internamente, esse sboccano invece in un vestibolo branchiale, un canale che parte dalla faringe e decorre parallelamente sotto l'esofago terminando a fondo cieco.\nIl tubo digerente \u00e8 diritto, senza formare anse. La circolazione sanguigna \u00e8 semplice e il sangue contiene globuli rossi rotondi, biconvessi e nucleati. Nel cuore sono presenti 3 cavit\u00e0 contigue (seno venoso, atrio, ventricolo) in cui scorre il sangue venoso proveniente dalle varie parti del corpo, prima di essere inviato alle branchie.\nIl midollo spinale \u00e8 depresso e le radici (dorsale e ventrale) dei nervi spinali non si uniscono.\nSi nutrono specialmente di escrementi di altri animali marini.\nRiproduzione.\nAlcune specie di Petromizontiformi vivono stabilmente in acqua dolce, altre dal mare si portano nei fiumi per la riproduzione, e cio\u00e8 sono migratrici \"anadrome\".\nLa riproduzione avviene una sola volta nella vita. Gli individui sessualmente maturi si distinguono per il colore e per la forma delle pinne dorsali. Depongono uova piccole che, una volta fecondate, si dividono completamente, cio\u00e8 sono \"oloblastiche\". \nLo sviluppo \u00e8 accompagnato da metamorfosi. \nDurante lo stadio di larva, le lamprede hanno occhi rudimentali e bocca priva di denti, circondata da un labbro a forma semicircolare, come un ferro di cavallo. Tali larve non hanno il vestibolo branchiale e perci\u00f2 le tasche branchiali sboccano direttamente nell'esofago. Esse, per le innumerevoli differenze con lo stadio adulto, un tempo furono considerate come un genere a s\u00e9 denominato \"Ammocoetes\".\nAlimentazione.\nL'imbuto boccale funziona come una ventosa, grazie alla quale si possono attaccare ai sassi e, per nutrirsi, ai pesci, dei quali succhiano il sangue dopo aver raschiato la carne mediante movimenti della lingua. In questa maniera sulla pelle delle vittime rimane un'impronta circolare.\nPer inghiottire pi\u00f9 facilmente il sangue delle vittime, le lamprede secernono una saliva anticoagulante.\nNon tutte le specie, tuttavia, si comportano da \"ectoparassite\".\nLe larve sono \"microfaghe\" e di solito si affondano nel fango; grazie ai cromatofori presenti numerosi sulla pelle, cambiano colore molto di pi\u00f9 degli adulti. La loro metamorfosi dura qualche anno.\nTassonomia e sistematica.\nAll'ordine appartengono 47 specie suddivise in tre famiglie. Due famiglie sono monotipiche.\nSpecie di \"Petromizontidae\" in Italia.\nLa fauna italiana annovera quattro specie:"}
{"id": "85065", "revid": "1573940", "url": "https://it.wikipedia.org/wiki?curid=85065", "title": "Agnatha", "text": "Gli Agnati (Agnatha ) rappresentano un gruppo di Vertebrati acquatici privi di mandibole e mascelle; ad oggi il valore sistematico di tale raggruppamento \u00e8 caduto in quanto, se la presenza di un'arcata orale incernierata \u00e8 considerata una sinapomorfia ed \u00e8 quindi indice di un gruppo tassonomico (l'infraphylum Gnathostomata), cos\u00ec non si pu\u00f2 dire della sua assenza: gli agnati rappresentano pi\u00f9 una controparte parafiletica dei vertebrati gnatostomi piuttosto che un taxon.\nI resti fossili pi\u00f9 datati risalgono all'Ordoviciano e da queste specie pare si evolse per poi affermarsi il pi\u00f9 grande ed eterogeneo gruppo degli Gnatostomi (Condroitti, Osteitti, Rettili, Anfibi, Uccelli e Mammiferi).\nVi erano inclusi i raggruppamenti Cyclostomata (parafiletico, comprendente gli ordini Myxiniformes e Petromyzontiformes) e gli ordini Arandaspida, Astraspida, Eterostraca, Anaspida, Galeaspida, Osteostraca, Telodonta (riuniti nel gruppo degli Ostracodermi, attualmente privo di valore tassonomico, e tutti estinti).\nMorfologia.\nSi tratta di Vertebrati acquatici ancestrali, branchiati, dal corpo fusiforme o serpentiforme ed endoscheletro cartilagineo.\nA differenza dei vertebrati Gnatostomi non hanno mandibole, sono dotati di una narice impari mediana (monorrini), i filamenti branchiali di origine endodermica sono racchiusi in tasche branchiali interne alle arcate branchiali (Endobranchiati) anzich\u00e9 esterne ad esse come avviene negli Gnathostomata (ectobranchiati). Le pinne sono ridotte, cos\u00ec gli occhi e la relativa porzione cefalica.\nLe classi riunite nel gruppo degli ostracodermi (dal gr. \"\u1f44\u03c3\u03c4\u03c1\u03b1\u03ba\u03bf\u03bd\", guscio e \"\u03b4\u03ad\u03c1\u03bc\u03b1\", pelle) erano caratterizzate da un dermascheletro di piastre ossee e per questo incluse in un unico raggruppamento; anche alla luce di sinapomorfie antecedenti condivise fra i ciclostomi e gli ostracodermi questi gruppi non sono pi\u00f9 considerati di valore tassonomico in quanto polifiletici.\nLe specie viventi, un tempo inserite nella superclasse Cyclostomata (in riferimento alla forma circolare dell'apertura boccale), appartengono agli ordini Petromizontiformi e Missinoidi. Il primo ordine comprende le Lamprede: la Lampreda di fiume (\"Lampetra fluviatilis\") e la Lampreda marina (\"Petromyzon marinus\"). Dei Missinoidi sono note le missine (Myxine sp.) e i grossi Bdellostoma."}
{"id": "85066", "revid": "1983214", "url": "https://it.wikipedia.org/wiki?curid=85066", "title": "Arboricoltura da legno", "text": "L'arboricoltura da legno \u00e8 una disciplina tecnica, branca dell'arboricoltura, che si occupa della realizzazione e della gestione di piantagioni di specie arboree finalizzate alla produzione di determinati assortimenti legnosi nella massima quantit\u00e0 possibile. \nSi tratta di piantagioni generalmente coetanee e monospecifiche od oligospecifiche, localizzate in aziende agricole o aziende agroforestali su terreni fertili, pianeggianti o poco pendenti e comunque facilmente accessibili dai mezzi meccanici. Scopo dell'arboricoltura da legno, a differenza della silvicoltura, \u00e8 la massimizzazione della produzione del materiale legnoso, che nel momento economicamente e commercialmente ottimale, viene totalmente asportato al fine di trarne legname che verr\u00e0 utilizzato per gli scopi pi\u00f9 disparati.\nPrincipali specie coltivate.\nLe piantagioni da legno vengono governate a fustaia o a ceduo. Le specie arboree pi\u00f9 utilizzate in Italia sono alcune conifere nordamericane appartenenti ai generi pinus e pseudotsuga, tra le latifoglie principalmente il pioppo ed in misura minore altre specie come l'eucalipto, il noce ed il ciliegio selvatico le ultime due considerate specie a legno pregiato, di seguito riportiamo l'elenco delle principali specie arboree coltivate, elencate in ordine alfabetico secondo il nome scientifico con accanto il nome comune:"}
{"id": "85069", "revid": "149485", "url": "https://it.wikipedia.org/wiki?curid=85069", "title": "Colle Val d'Elsa", "text": ""}
{"id": "85070", "revid": "1305772", "url": "https://it.wikipedia.org/wiki?curid=85070", "title": "Rede", "text": "Il rede (o anche la rede) \u00e8 un canto dove sono raccolti i principi sui quali \u00e8 fondata la religione wicca.\nVi sono molteplici interpretazioni del rede, alcune molto poetiche ed altre meno. Rede \u00e8 un termine ripreso dalla lingua inglese antica e significa letteralmente \"consiglio\" o \"proverbio\".\nRiportata all'interno della tradizione stregonesca da Gerald Gardner che affermava che le streghe erano inclini a seguire la morale secondo il leggendario Buon Re Pausol, \"Fai quello che ti piace purch\u00e9 non danneggi nessuno\", questa idea \u00e8 stata messa in un distico in rima chiamato il rede wicca.\nAll'interno del rede si trovano regole di vita e di comportamento che ogni wiccan dovrebbe rispettare, ma anche consigli e nozioni d'occulto: ad esempio \u00e8 evidenziata l'importanza del sorbo e delle fasi lunari.\nTutto il canto \u00e8 basato e riassunto nell'ultimo verso, nel quale si coglie il vero fondamento di questo culto pacifico (\"Se non fai del male, fa ci\u00f2 che vuoi\"). \nQui di seguito viene trascritta una poetica interpretazione della rede (che secondo i wiccan \u00e8 stata tramandata dalla Dea Madre).\nLa rede wicca.\ndall'originale di , pubblicato per la prima volta su \"Green Egg Magazine\", Vol. III. No. 69 (Ostara 1975)."}
{"id": "85072", "revid": "1745361", "url": "https://it.wikipedia.org/wiki?curid=85072", "title": "Menezio", "text": ""}
{"id": "85073", "revid": "9", "url": "https://it.wikipedia.org/wiki?curid=85073", "title": "Dogmi", "text": ""}
{"id": "85079", "revid": "968255", "url": "https://it.wikipedia.org/wiki?curid=85079", "title": "Disaccaridi", "text": "I disaccaridi sono composti chimici organici della famiglia dei glucidi, o zuccheri, oppure carboidrati (cio\u00e8 \"idrati del carbonio\") semplici. I disaccaridi sono la classe pi\u00f9 semplice ed importante degli oligosaccaridi, largamente studiati nelle scienze della alimentazione e nel metabolismo animale.Un disaccaride si forma quando due monosaccaridi condensano tra loro, il primo con l'ossidrile \"emiacetalico\", il secondo con uno qualsiasi dei suoi ossidrili, eliminando una molecola d'acqua. La condensazione \u00e8 acido-catalizzata o enzimatica. Chimicamente un disaccaride \u00e8 un acetale, ed il legame che si forma \u00e8 un legame acetalico, comunemente chiamato \"O\"-glicosidico.\nA differenza degli emiacetali, gli acetali \"non\" sono in equilibrio con i reagenti, e pertanto il legame acetalico \u00e8 stabile, anche ai comuni reagenti ossidanti utilizzati per il riconoscimento della funzione aldeidica o chetonica dei monosaccaridi. Tuttavia i disaccaridi sono facilmente idrolizzati in catalisi acida (con un meccanismo inverso a quello della loro condensazione), oppure enzimatica.\nLa formula generale di un disaccaride (diesoso) \u00e8 C12H22O11.\nIl loro aspetto e le caratteristiche fisiche sono simili a quelle degli esosi, sono infatti solidi bianchi, cristallini, di sapore dolce e facilmente solubili in acqua.\nStruttura e propriet\u00e0 dei disaccaridi.\nDiversi sono i parametri di cui va tenuto conto nella formazione di un disaccaride per condensazione dei monosaccaridi:\nIl cooperare di questi parametri, pur partendo da pochi monosaccaridi, d\u00e0 luogo potenzialmente a una impressionante moltitudine di disaccaridi isomeri.\nInoltre i disaccaridi, per possedere propriet\u00e0 riducenti devono avere, come i monosaccaridi, il gruppo aldeidico o gruppo chetonico di un'unit\u00e0 potenzialmente libero (legame emiacetalico). Il maltosio, il lattosio e il cellobiosio sono zuccheri riducenti, il saccarosio non lo \u00e8.\nEsempi.\nI pi\u00f9 importanti disaccaridi sono denominati e schematizzati qua di seguito (in parentesi sono indicate regio- e stereochimica del legame glicosidico):\nCome per i monosaccaridi, anche dei disaccaridi riducenti esistono allo stato cristallino entrambi gli epimeri emiacetalici 1'\"\u03b1 e\" 1\"'\u03b2\" (denominati anomeri)"}
{"id": "85081", "revid": "339392", "url": "https://it.wikipedia.org/wiki?curid=85081", "title": "Sunzi", "text": ""}
{"id": "85083", "revid": "116189648", "url": "https://it.wikipedia.org/wiki?curid=85083", "title": "Gaetano Strambio", "text": "Vita.\nNato nel 1752 a Cislago in Provincia di Varese da padre medico, Gaetano \u00e8 avviato agli studi classici a Lugano e, conseguito il diploma, alla carriera ecclesiastica in seminario a Milano.\nNel 1779 abbandona l'insegnamento religioso per sposare la compaesana Caterina Rimoldi e, seguendo le orme paterne, si iscrive alla Facolt\u00e0 di Medicina dell'Universit\u00e0 degli Studi di Pavia, laureandosi e lavorando come medico in paesi nelle province di Como, Milano e Varese per alcuni anni.\nGli studi sulla Pellagra.\nLa svolta della sua vita avviene nel 1784, quando l'imperatore austriaco Giuseppe II d'Asburgo decide di aprire a Legnano un centro per studiare e curare la malattia che affliggeva le popolazioni contadine lombarde: la pellagra.\nGaetano Strambio viene assunto come direttore dell'ospedale, su raccomandazione del Rettore dell'Universit\u00e0 di Pavia, quando ha solo 32 anni. \nAll'apertura del centro si recarono subito circa 50 contadini della zona afflitti da Pellagra (una malattia allora paragonata alla peste) che permisero l'immediato inizio degli studi del medico cislaghese. Ne fu direttore fino al 1788.\nLe pubblicazioni degli studi e le dimostrazioni.\nNel corso di pochi anni Strambio compie studi approfonditi sulla Pellagra e pubblica articoli e libri sull'argomento. I pi\u00f9 significativi sono:\nIn queste pubblicazioni Gaetano Strambio dimostra che la Pellagra non \u00e8 affatto contagiosa (\u00e8 causata da carenze alimentari) e non comprende solo sintomi cutanei, ma \u00e8 una patologia che interessa anche il sistema nervoso e l'apparato digerente. L'unico errore nei suoi studi lo compie pensando che la malattia sia ereditaria.\nAll'Ospedale Maggiore.\nIn seguito all'improvvisa quanto inconcepibile decisione del governatore di Milano, nel 1789 la clinica viene chiusa ma, fortunatamente, l'Ospedale Maggiore di Milano decide di riservare un reparto con circa 20 posti letto alla cura della Pellagra e chiama Strambio per guidare studi e cure. Nel 1797 il cislaghese \u00e8 promosso a Medico Ordinario e nel 1810 \u00e8 Direttore Medico dell'Ospedale per due mandati triennali. Lavora quindi all'Ospedale Maggiore fino al 1816 quando l'aggravarsi di una malattia cardiaca lo costringe alle dimissioni.\nDenunce, morte e ricordi.\nMuore nel 1831, a 79 anni, dopo una vita di studi sulla Pellagra e sulle condizioni sociali di chi ne era colpito: particolarmente toccante \u00e8 un suo documento dove denuncia la silenziosa colpevolezza dei proprietari terrieri che mantengono in povert\u00e0 i contadini, ed esorta il clero e le classi sociali pi\u00f9 abbienti ad interessarsi della loro condizione.\nA Gaetano Strambio sono dedicate alcune vie dei paesi interessati alla sua opera, tra cui Cislago e Milano, che ricordano il \"loro\" medico con lapidi commemorative e vie dedicate."}
{"id": "85093", "revid": "15756", "url": "https://it.wikipedia.org/wiki?curid=85093", "title": "Arnolfo di Cambio", "text": "Biografia.\nSulla famiglia e sulle origini di Arnolfo ben poche notizie certe sono giunte fino a noi. Sembra, comunque, figlio di Messer Cambio, notaio a Colle di Val d'Elsa, e di \"domina Perfetta\".\nArnolfo di Cambio si form\u00f2 nella \"taglia\" (bottega) di Nicola Pisano e con lui lavor\u00f2 all'Arca di san Domenico nella chiesa di San Domenico a Bologna (1264-67), al pulpito del Duomo di Siena (1265-1269).\nDopo aver lasciato la bottega intorno al 1270, avendo acquisito un'autonomia professionale, si trasfer\u00ec a Roma dove fu al seguito di Carlo I d'Angi\u00f2. Di questi anni sono il \"Ritratto di Carlo I d'Angi\u00f2\" (circa 1276, oggi presso il Palazzo dei Conservatori, Roma) forse il primo ritratto realistico di un personaggio vivente, e il monumento funebre del papa Adriano V a Viterbo. Nel frattempo (dicembre 1277) re Carlo gli consentiva di interrompere le sue prestazioni professionali per la Corte angioina e di recarsi a Perugia per la sistemazione della Fontana Minore di cui oggi restano solo numerosi frammenti scultorei presso la Galleria Nazionale.\nA met\u00e0 degli anni ottanta realizz\u00f2 il monumento funebre del cardinale De Braye, morto nel 1282, nella chiesa di San Domenico a Orvieto. Con questo complesso scultoreo-architettonico, oggi molto trasformato, Arnolfo inaugur\u00f2 una tipologia sepolcrale usata in seguito fino al Rinascimento con il catafalco accostato alla parete e sormontato da un baldacchino scostato da due accoliti, coronato da una cuspide sostenuta da colonne tortili e decorata da pinnacoli, che conteneva i tre gruppi statuari minori, secondo un ritmo ascensionale che simboleggiava l'elevazione dell'anima verso il paradiso.\nA Roma l'artista era stato a contatto delle grandi opere del passato romano, e aveva assorbito le lezioni dei maestri cosmateschi, di cui riutilizzer\u00e0 i partiti decorativi a intarsi di marmi colorati e vetri dorati nei cibor\u00ee della basilica di San Paolo fuori le mura (1285) e di Santa Cecilia in Trastevere (1293). Del 1289 circa \u00e8 il monumento funebre del nipote del cardinale Annibaldi Riccardo Annibaldi (conservato presso San Giovanni in Laterano, Roma). In questo periodo lavor\u00f2 a Roma per altre commissioni papali: monumento a papa Bonifacio VIII (1296), statua bronzea di San Pietro della Basilica di San Pietro (1300). Arnolfo realizz\u00f2 probabilmente la prima rappresentazione plastica del \"Presepe\", scolpendo nel 1291 otto statuette che rappresentano i personaggi della \"Nativit\u00e0\" ed i Magi; le sculture superstiti del primo presepe della storia, inizialmente inserite in una cappella dedicata alla Nativit\u00e0 nella navata destra della Basilica di Santa Maria Maggiore; sono oggi collocate nella cripta della Cappella Sistina dal nome di papa Sisto V, sempre nella Basilica di Santa Maria Maggiore.\nNegli ultimi anni del Duecento fu a Firenze, dove svolse probabilmente la sua attivit\u00e0 essenzialmente come architetto e di urbanista.\nA Colle di Val d'Elsa, sua citt\u00e0 natale, avrebbe realizzato i ponti di Spugna e di San Marziale, oggi scomparsi.\nScultore.\nLa presenza alla corte di Carlo I d'Angi\u00f2 spiega in un certo senso l'allontanamento precoce di Arnolfo dai modi improntati ad una sintesi tra classicit\u00e0 e gotico di Nicola Pisano e di suo figlio Giovanni (membro al pari di Arnolfo nella bottega paterna): egli probabilmente venne avvicinato al gusto allora dominante la scuola francese, caratterizzato da raffigurazioni pi\u00f9 lineari, astratte ed aristocratiche, rispetto all'insuperato culmine di sintesi naturalistica e monumentalit\u00e0 raggiunta prima del 1250. Le sculture di Arnolfo furono quindi caratterizzate da un maggior senso della linea (piuttosto che del volume) e da una rappresentazione irrequieta.\nLa valutazione della sua opera scultorea nel complesso \u00e8 molto difficile per la perdita o lo stato frammentario di alcune opere.\nRoma, \"Ritratto di Carlo I d'Angi\u00f2\" (1276 circa).\nIl Ritratto di Carlo I d'Angi\u00f2 \u00e8 un'opera di Arnolfo di Cambio scolpita verso il 1277 ed oggi conservata ai Musei Capitolini di Roma. Si tratta di una statua in marmo alta circa 160 cm., anticamente collocata nella basilica di Santa Maria in Aracoeli a Roma.\nIl sovrano \u00e8 raffigurato seduto, su un trono con protomi leonine, con in mano i simboli regali ben in vista (corona e scettro), in un atteggiamento di maestosa dignit\u00e0, ma anche di realistica fisicit\u00e0.\nL'opera \u00e8 importante perch\u00e9 dopo gli pseudo-ritratti di Federico II risalenti alla prima met\u00e0 del XIII secolo e dopo i primi ritratti per monumenti funebri (come quello di Clemente IV di Pietro di Oderisio conservato nella chiesa di San Francesco di Viterbo), Arnolfo fu il primo in Europa a scolpire un ritratto realistico di un personaggio vivente nell'epoca post-classica. Particolarmente notevole \u00e8 il volto, dove si concentrarono gli sforzi dello scultore per rendere il ritratto solenne ma anche verosimile, rappresentando dettagli fisici quali i solchi del viso.\nPerugia, \"Fontana pedi platee\" (1278-81).\nGrazie ai documenti sappiamo che il Comune di Perugia realizz\u00f2 verso il 1280 in \"pede platee\" o in \"pede fori\" (un'area a met\u00e0 di corso Vannucci) una fontana che, a causa di guasti alle condutture, fu per\u00f2 smantellata gi\u00e0 nel 1308. Per la sua realizzazione furono dati incarichi a fra' Bevignate per la parte idraulica e ad Arnolfo di Cambio (allora a Roma) per le sculture in marmo. Alcune di queste furono riconosciute nel corso dell'Ottocento, dopo che erano state ricollocate in luoghi diversi, e quindi ricoverate presso il locale Museo e oggi alla Galleria nazionale dell'Umbria; esse sono:\nSecondo le descrizione dei contemporanei a questa fontana vanno riferite anche le due sculture in bronzo del \"Leone alato\" e del \"Grifo\", simboli cittadini oggi sopra il portale del Palazzo dei Priori (databili al 1274) la cui fattura comunque non \u00e8 da ascrivere ad Arnolfo, bench\u00e9 il disegno complessivo della fontana (una vasca rettangolare addossata ad una parete) sia quasi certamente dell'architetto fiorentino.\nRoma, \"Ciborio di San Paolo fuori le Mura\" (1285).\nCi sono pervenuti di mano di Arnolfo due cibori, realizzazioni sia architettoniche che scultoree. Il pi\u00f9 antico \u00e8 il \"ciborio di San Paolo fuori le mura\", risalente al 1285 e scolpito con marmo e porfido. Fu una delle poche cose che scamparono al disastroso incendio di San Paolo fuori le Mura del 1823.\nQuesta realizzazione \u00e8 in stretta connessione con i coevi risultati del gotico francese, in particolare parigino poich\u00e9 simile a un analogo monumento nella Sainte-Chapelle realizzato circa quindici anni prima. \nTutta la struttura verte verso una decisa ascesa verticale, con gli archi acuti trilobati sostenuti da slanciate colonnine in porfido, sormontate, oltre una cornice marcapiano, da cuspidi e aguzzi pinnacoli sui quattro angoli. \nNegli angoli sono inserite figure quasi a tutto tondo dei santi Pietro, Paolo, Benedetto (o Bartolomeo) e Timoteo. La forma del ciborio, estremamente moderna, fu ripresa varie volte da Giotto come sfondo architettonico per le scene dei suoi affreschi.\nRoma, \"Monumento funebre di Riccardo Annibaldi\" (1289-90).\nIl Monumento funebre di Riccardo Annibaldi a Roma \u00e8 oggi in stato frammentario. Ci\u00f2 che rimane \u00e8 la figura di Riccardo Annibaldi giacente, due frammenti di lastre del corteo funebre, alcuni frammenti di decorazione architettonica e l'epigrafe col nome del defunto. La figura di Riccardo ha la testa leggermente inclinata verso lo spettatore e poggiata su due guanciali. La processione dei clerici, molto essenziale, riporta i gesti solenni tipici di un corteo funebre.\nRoma, \"Presepe\" (1291).\nSono qui rappresentati i tre Re Magi che adorano il Bambin Ges\u00f9 assieme a San Giuseppe. La statua di Maria, che porta in braccio il bambino, \u00e8 in realt\u00e0 una statua del XVI secolo sebbene a seguito del recente restauro, \u00e8 stato possibile ipotizzare che l'opera sia la statua originale parzialmente riscolpita nel Cinquecento. \u00c8 inoltre interessante il fatto che Arnolfo rifin\u00ec nei minimi dettagli solo le parti visibili allo spettatore; le parti pi\u00f9 nascoste sono invece solo abbozzate.\nRoma, \"Ciborio di Santa Cecilia in Trastevere\" (1293).\nIl successivo \"ciborio di Santa Cecilia in Trastevere\" risale al 1293 ed \u00e8 pure in marmi policromi. Vi sono notevoli differenze con quello precedente, innanzitutto per la diversa proporzione tra linee verticali e orizzontali, che in questo caso propende decisamente per le seconde. Gli archi trilobati infatti hanno una luce pi\u00f9 ampia a parit\u00e0 di altezza. I timpani risultano cos\u00ec ribassati e lo slancio attenuato. Inoltre alla rigida frontalit\u00e0 degli elementi Arnolfo contrappose una visione pi\u00f9 movimentata, ruotando i pinnacoli di 45 gradi. \nLa svolta dovette essere causata dalla riflessione dell'artista sulle opere di Roma antica e non fu un caso che su uno degli angoli colloc\u00f2 una figura equestre - \"San Tiburzio\" - ispirata al famoso Marco Aurelio.\nRoma, \"Monumento funebre di Bonifacio VIII\" (1296-1300 circa).\nLa struttura del monumento addossato ad una parete venne ripresa pochi anni dopo da Arnolfo per il \"Monumento funebre di Bonifacio VIII\", del 1300 circa. Un tempo il mausoleo era addossato alla controfacciata dell'antica basilica di San Pietro in Vaticano con un altare per dire la messa, mentre oggi \u00e8 collocato nelle Grotte Vaticane ove \u00e8 stato recentemente restaurato.\nRoma, \"Statua bronzea di San Pietro\" (1300 circa).\nLa statua di San Pietro in cattedra \u00e8 una scultura bronzea collocata all'interno della basilica di San Pietro in Vaticano.\nFu realizzata molto probabilmente da Arnolfo di Cambio nel Duecento, anche se per molto tempo \u00e8 stata considerata come una statua risalente al V secolo.\nIn occasione della festivit\u00e0 dei santi Pietro e Paolo (29 giugno), patroni della citt\u00e0 di Roma, la statua viene vestita con il piviale e la tiara.\nFirenze.\nA Firenze, nel 1296, Arnolfo inizi\u00f2 i lavori per il Duomo di Firenze, del quale cur\u00f2 non solo il progetto architettonico ma anche l'intero apparato decorativo della facciata originaria. Gli scavi hanno confermato che la facciata della chiesa fu iniziata subito. Arnolfo concep\u00ec una grandiosa decorazione statuaria dedicandola a Maria. Questo ciclo prevedeva la Nascita della Vergine nel portale a sinistra, la Madonna in Trono e Santa Riparata nel portale centrale e la Domitio Virginis cio\u00e8 il Compianto sulla Vergine nel momento della morte. \nLa Madonna in trono con il Bambino ha dominato la facciata del duomo fiorentino prima che questa fosse abbattuta. La Madonna ricorda le antiche matrone romane e la sua compostezza \u00e8 arcaica, distante dalla sensibilit\u00e0 gotica europea.\nArchitetto.\nSe la sua opera di scultore \u00e8 accertata e abbastanza ben documentata, pi\u00f9 incerta \u00e8 invece la sua opera di architetto. \nL'unico documento che abbiamo \u00e8 un pagamento ad Arnolfo \u00abche sta costruendo la chiesa pi\u00f9 bella e grande di tutta la Toscana\u00bb (\u00e8 palese la rivalit\u00e0 con la citt\u00e0 di Siena), cio\u00e8 la cattedrale di Santa Maria del Fiore, mentre per quanto riguarda altre opere ci dobbiamo basare su Giorgio Vasari, che non \u00e8 ritenuto completamente attendibile, anche perch\u00e9 scrisse due secoli e mezzo dopo. Vasari attribuisce ad Arnolfo la costruzione delle chiese di Santa Croce, Santa Maria Novella nonch\u00e9 del Palazzo della Signoria. Mentre \u00e8 quasi certo che Santa Maria Novella sia opera non di Arnolfo, bens\u00ec dei frati domenicani Sisto e Ristoro, autorevoli critici (come ad esempio Zeri, Giovanni Klaus Koenig, Carli), non esitano ad attribuire Santa Croce e il Palazzo della Signoria al maestro, anche se un'attribuzione sulla base dei soli caratteri stilistici (dal momento che non abbiamo documenti) \u00e8 estremamente difficoltosa, poich\u00e9 anche nell'unica opera in cui appare certo l'intervento di Arnolfo (cio\u00e8 la cattedrale fiorentina) non \u00e8 facile quantificare esattamente il suo contributo.\nLa Basilica di Santa Croce venne iniziata nel 1294-1295 e terminata solo nel 1442 sebbene si continuasse a seguire il progetto iniziale. La pianta \u00e8 simile a quella della chiesa di Santa Maria Novella, che era stata iniziata da circa una quindicina di anni, con una navata centrale particolarmente ampia (larga 20 metri e alta 34) segnata da alti pilastri che sostengono archi a sesto acuto. Una differenza sostanziale \u00e8 data per\u00f2 dalla copertura tramite capriate invece delle volte a crociera, con arconi di sostegno nelle navate laterali. Anche qui, come a santa Maria Novella, si ha l'impressione di un'unica grande aula senza interruzione tra le navate e la superficie piana delle alte pareti, dove si aprono ampie finestre in alto, convoglia lo sguardo del visitatore alle cappelle della testa del transetto (queste ultime coperte da volte). L'effetto \u00e8 quello di una spaziosa e luminosa basilica paleocristiana, sebbene creata con elementi tipicamente gotici.\nAl 1296 risale invece l'inizio del cantiere di Santa Maria del Fiore. La parte alla quale Arnolfo lavor\u00f2 di pi\u00f9 era comunque la facciata, che venne iniziata molto anticipatamente per esigenze di culto legate all'utilizzo provvisorio della vecchia chiesa di Santa Reparata, demolita solo in seguito. La facciata di Arnolfo venne poi demolita nel 1587-1588 e mai pi\u00f9 ripristinata fino alla facciata neomedievale del XIX secolo di Emilio De Fabris. Restano di quell'impresa alcuni disegni numerose statue e frammenti conservati nel Museo dell'Opera del Duomo di Firenze. Tra questi spicca la cosiddetta \"Madonna della Nativit\u00e0\", che riprende la posa dei ritratti funerari dei sarcofagi etruschi, o la \"Statua di Bonifacio VIII\". Poich\u00e9 le figure per la facciata erano scolpite per essere fruite dal basso e con un punto di vista solamente frontale, il rilievo \u00e8 molto schiacciato, ma Arnolfo seppe dare comunque l'illusione di plasticit\u00e0.\nUrbanista.\nVasari attribuisce ad Arnolfo di Cambio anche il progetto urbanistico delle cosiddette \"terrae novae\", cio\u00e8 la colonizzazione di nuove terre e la fondazione di nuove citt\u00e0 da parte dei fiorentini nella zona del Valdarno Superiore; e queste citt\u00e0 oggi sono Terranuova Bracciolini, San Giovanni Valdarno e Castelfranco di Sopra.\nInoltre per il progetto della rifondazione d'imperio della citt\u00e0 di Cagli promossa nel 1289 dal pontefice ascolano Niccol\u00f2 IV \u00e8 stata ravvisata da Maddalena Scoccianti la perizia di Arnolfo."}
{"id": "85094", "revid": "5148", "url": "https://it.wikipedia.org/wiki?curid=85094", "title": "Arnolfo di Lapo", "text": ""}
{"id": "85096", "revid": "57342", "url": "https://it.wikipedia.org/wiki?curid=85096", "title": "Jane Campion", "text": "Il suo film pi\u00f9 celebre \u00e8 \"Lezioni di piano\" (1993), col quale ha vinto la Palma d'oro al Festival di Cannes, prima e per quasi trent'anni unica donna nella storia, e l'Oscar alla migliore sceneggiatura originale. Nel 2021 ha prodotto, scritto e diretto l\u2019acclamato film Netflix \"Il potere del cane\", per il quale si \u00e8 aggiudicata il Leone d'argento alla miglior regia alla Mostra internazionale d'arte cinematografica di Venezia, due Golden Globe, rispettivamente nella sezione miglior film drammatico e miglior regista, e ha ottenuto tre candidature agli Oscar, diventando cos\u00ec la prima donna a essere nominata pi\u00f9 di una volta come miglior regista.\nBiografia.\nI suoi genitori, l'attrice teatrale Beverley Georgette \"Edith\" Hannah e il regista teatrale Richard Campion, avevano studiato al Old Vic di Londra prima di tornare in Nuova Zelanda e stabilirvi l\u00ec la loro compagnia teatrale. Da giovane, contempla anche lei l'idea di diventare attrice, per poi studiare antropologia strutturale all'universit\u00e0 Victoria di Wellington. Dopo la laurea, viaggia prima a Venezia e poi a Londra nel tentativo di entrare in un'accademia di belle arti, venendo infine accettata in quella di Sydney, dove studia pittura ispirandosi al minimalismo e all'arte concettuale. \nDurante il suo ultimo anno all'accademia, realizza un cortometraggio intitolato \"Tissues\", dal forte umorismo nero, trovandosi per\u00f2 dopo il diploma impossibilitata a perseguire una carriera nel cinema per mancanza di esperienza. Accettata all'Australian Film, Television and Radio School, gira diversi corti coi finanziamenti annuali datigli dalla scuola senza vincoli creativi di sorta. Il suo primo, \"Peel\", realizzato nel suo secondo anno, verr\u00e0 poi presentato e premiato come miglior corto al Festival di Cannes 1986. \nDopo essersi laureata nel 1984, Campion inizia la sua gavetta nella Women's Film Unit, un programma del governo australiano nato per risolvere la disparit\u00e0 di genere nell'industria cinematografica, cominciando a lavorare sul set e realizzando delle pubblicit\u00e0 progresso.\nCarriera.\nDopo aver diretto il film per la televisione australiana \"Le due amiche\", nel 1989 Campion torna nel suo Paese natale per esordire al cinema con \"Sweetie\" che, presentato in concorso a Cannes, suscita polemiche per i suoi contenuti espliciti ricevendo per\u00f2 perlopi\u00f9 recensioni positive.\nNel 1990 si impone all'attenzione internazionale con \"Un angelo alla mia tavola\", tratto dall'autobiografia di Janet Frame: presentato in concorso alla 47\u00aa Mostra internazionale d'arte cinematografica di Venezia, suscita critiche entusiastiche e le fa vincere il Leone d'argento - Gran premio della giuria, spingendo molti a definirlo il vincitore morale dell'edizione. Del 1993 dirige \"Lezioni di piano\", produzione australiana con finanziamenti francesi sul triangolo amoroso che si sviluppa nella Nuova Zelanda di fine ottocento tra una nobildonna muta, un guardiacaccia per met\u00e0 m\u0101ori ed il promesso sposo di lei (rispettivamente Holly Hunter, Harvey Keitel e Sam Neill). Il film si riveler\u00e0 quello della vera consacrazione per Campion, che diventa la prima donna nella storia a vincere il primo premio a Cannes, la Palma d'oro, che non ritirer\u00e0 di persona essendo incinta di sette mesi e mezzo. Diventa anche un notevole successo al botteghino, con un incasso mondiale pari a 140 milioni di dollari contro un budget di 7 milioni, comunque il pi\u00f9 alto della carriera di Campion fino ad allora. Ai premi Oscar 1994 vince l'Oscar alla migliore sceneggiatura originale e viene candidata a quello per il miglior regista, vinto invece da Steven Spielberg.\nNon riesce per\u00f2 a bissare il successo ottenuto col successivo dramma in costume \"Ritratto di signora\" (1996), interpretato da Nicole Kidman, John Malkovich e Barbara Hershey e tratto dall'omonimo romanzo di Henry James, n\u00e9 tornando in Australia con \"Holy Smoke - Fuoco sacro\" (1999), interpretato da Kate Winslet e Keitel, entrambi accolti tiepidamente da pubblico e critica.\nNel 2003 dirige il thriller psicologico \"In the Cut\", che sceneggia assieme a Susanna Moore, scrittrice del romanzo da cui \u00e8 tratto: il film, con protagonisti Meg Ryan, Mark Ruffalo e Jennifer Jason Leigh, frutta a Campion le prime recensioni completamente negative della sua carriera. Inoltre, pur incassando 23 milioni di dollari, pi\u00f9 di quanto avessero fatto \"Ritratto di signora\" e \"Holy Smoke\" assieme, riceve da parte del pubblico apparso nei sondaggi di CinemaScore un raro punteggio di gradimento pari a F, il pi\u00f9 basso possibile. In seguito a ci\u00f2, Campion si prender\u00e0 una pausa dal cinema durata quattro anni, durante la quale si occupa della figlia Alice.\nDopo aver diretto episodi nei film collettivi \"Chacun son cin\u00e9ma\" e \"8\", firma infine un nuovo lungometraggio nel 2009 con \"Bright Star\", sugli ultimi anni di vita del poeta John Keats (Ben Whishaw) e la sua relazione con Fanny Brawne (Abbie Cornish). Nel 2013 crea per la TV australiana la miniserie poliziesca con protagonista Elisabeth Moss \"Top of the Lake - Il mistero del lago\", che dirige con Garth Davis. Ad essa fa seguire nel 2017 una seconda stagione dalla trama e ambientazione differente, \"China Girl\", con Moss nuovamente protagonista.\nTorna al cinema ad undici anni di distanza dal suo ultimo lungometraggio col western \"Il potere del cane\" (2021), che adatta dal romanzo di Thomas Savage e diventa il suo primo film con un protagonista maschile. Tornata in concorso alla Mostra del cinema di Venezia pi\u00f9 di 22 anni dopo \"Holy Smoke\", vi vince il premio per la miglior regia. \nVita privata.\nCampion \u00e8 stata sposata dal 1992 al 2001 con Colin Englert, regista di seconda unit\u00e0 di \"Lezioni di piano\", da cui ha avuto due figli: Jasper (nato nel 1993 e morto 12 giorni dopo) e Alice (nata nel 1994), che lavora a propria volta nel cinema, come attrice. Precedentemente stava con Gerald Lee, con cui ha sceneggiato \"Sweetie\" e la seconda stagione di \"Top of the Lake\".\nTematiche.\nCampion \u00e8 nota per i suoi ritratti a tutto tondo di donne fuori dalla norma, spesso oppresse o in condizioni sfavorevoli, che le hanno guadagnato l'appellativo di regista femminista. Ciononostante, \u00e8 stata anche oggetto di critiche da parte di una certa critica cinematografica femminista perch\u00e9 spesso nei suoi film la protagonista trova conforto in un amante autoritario. Pur non distanziandosi dal femminismo, Campion ha dichiarato, ad esempio nel 1993, che: \u00abcredo risulti abbastanza chiaro nella mia opera che il mio orientamento non \u00e8 politico o non deriva dalla politica moderna\u00bb.\nI film di Campion, spesso ricchi di riferimenti colti alla letteratura, alla musica e al cinema, narrano vicende fortemente emotive eppure evitano i toni romantici e privilegiano l'ambito razionale e descrittivo."}
{"id": "85100", "revid": "1318658", "url": "https://it.wikipedia.org/wiki?curid=85100", "title": "Joris Ivens", "text": "Biografia.\nLe notizie sulla biografia del regista sono attinte da Joris Ivens-Robert Destangue, \"Joris Ivens ou la memoire d'un regard\", Editions BFB, Parigi, 1982.\nInfanzia e studi.\nNasce a Nimega, in una famiglia cattolica benestante, secondo di cinque fratelli (tre maschi e due femmine), e trascorre in questa citt\u00e0 i suoi primi diciott'anni.\nIl padre, Cornelius Adrianus Petrus, \u00e8 figlio di un fotografo ed \u00e8 proprietario di un negozio di apparecchi e prodotti fotografici: successivamente amplier\u00e0 l'attivit\u00e0 commerciale creando una societ\u00e0 di distribuzione di prodotti ottici e fotografici, la CAPI. Accanto al negozio in via Van Berchen al n.17 acquister\u00e0 la casa di abitazione al n.19. \nA 13 anni il piccolo Joris \u00e8 incuriosito da una cinepresa Path\u00e9 che osserva da diversi mesi nel negozio del padre e esprime il desiderio di provare ad usarla. Con i familiari gira un breve film muto in bianco e nero, in tutto cinque minuti, una storia di indiani, \"De wigwam\" (1912). \nIl regista cos\u00ec ne parla nelle sue memorie:\nAvendo il fratello primogenito Wim scelto di studiare medicina, Joris \u00e8 destinato a succedere al padre nella attivit\u00e0 commerciale. Le tappe della sua formazione consistono in due anni di studi commerciali a Rotterdam alla \"Scuola Superiore di Economia\" e un perfezionamento successivo in Germania. Ottiene un diploma con specializzazione in fotochimica al Politecnico di Charlottenburg presso Berlino, trascorre un periodo di praticantato professionale presso le fabbriche Ica col professor Goldman, presso la Ernemann di Dresda e presso la Zeiss di Jena, dal 1923 al 1925.\nA Dresda conosce il professor Emanuel Goldberg, inventore della Kinamo, una piccola cinepresa professionale, \n35mm, robusta e precisa: con una camera di questo tipo qualche anno pi\u00f9 tardi realizzer\u00e0 i suoi primi film.\nAmsterdam e la Filmliga.\nRientrato in Olanda, nel 1926 diventa direttore tecnico della Capi ad Amsterdam e risiede in via Kalverstraat. Apre un reparto dedicato al cinema.\nCon altri intellettuali fonda nel 1927 il primo cineclub olandese la Filmliga. La Filmliga fa conoscere film d'avanguardia che non sono proiettati nei cinema normali e ha un grande successo.\nPrimi film d'avanguardia.\nNasce in lui il desiderio di fare del cinema. I suoi primi film importanti sono \"Il ponte\" (\"De Brug\") e \"Pioggia (Regen)\", frutto di due anni di riprese. Saranno considerati dalla critica dei capolavori del cinema lirico e formalista. Con queste due opere Ivens va a collocarsi nell'ambito dell'avanguardia e del cinema documentario d'autore.\nDopo questi lavori sperimentali e astratti si cimenta con un film di fiction, uno dei rarissimi di questo genere da lui girati, \"Branding\", da lui definito \"il suo primo film d'amore\". \nDocumentari olandesi.\nSuccessivamente per conto del Sindacato olandese dei lavoratori edili realizzer\u00e0 una serie di documentari sulle grandi opere di bonifica che l'Olanda sta intraprendendo per costruire grandi dighe sull'Atlantico. fra il 1931 e il 1933 elabora la prima versione \"Zuiderzee\" a cui seguir\u00e0 nel 1934 la seconda versione sonorizzata e intitolata \"Nieuwe Gronden\", integrata con immagini di cinegiornali sulla crisi economica mondiale del 1929.. Pi\u00f9 tardi riceve l'incarico anche per altri due film: \"Philips Radio\" (1931) \"Symphonie industrielle\", un documentario sulla fabbrica della Phillips e \"Creosoot\" (1932) sul trattamento del legno - \nDocumentari di impegno sociale.\nNel 1930 fa il suo primo viaggio in Unione Sovietica, invitato da Pudovkin, a nome dell'Unione dei registi cinematografici sovietici, a presentare a Mosca i suoi film. Far\u00e0 un secondo viaggio due anni dopo per realizzare un film per lo studio Meshrapom\n\"Komsomol\" o \"Pesn o geroyakh\" o \"Komsomol: le chant des h\u00e9ros\", Il canto degli eroi. \nRitornato in Europa, nel 1933, in Belgio, insieme a Henri Storck gira \"Borinage\", un documentario realizzato nell'omonima regione sul grande sciopero indetto dai minatori nel 1932 e sulle loro condizioni di vita.\nNegli USA.\nDal 1936 al 1945 Ivens vive negli Stati Uniti dove realizza film di propaganda anti-fascista, come \"Terra di Spagna\" (\"The Spanish Earth\"), su sceneggiatura di John Dos Passos e Ernest Hemingway e con voce narrante di Orson Welles (oltre che dello stesso Hemingway e di Jean Renoir). Alle prime avvisaglie del maccartismo lascia gli Stati Uniti. Dopo che gli viene confiscato il passaporto olandese, Ivens vive nell'Europa dell'Est.\nAnni sessanta.\nTra il 1959 e il 1960 realizza \"L'Italia non \u00e8 un paese povero\", film sul metano in Italia. Nella seconda met\u00e0 degli anni sessanta filma la vita quotidiana dei vietnamiti durante la guerra (\"\") e partecipa nell'opera collettiva \"Lontano dal Vietnam\" (\"Loin du Vietnam\").\nAnni settanta.\nDal 1971 al 1977 realizza \"Come Yukong spost\u00f2 le montagne\", un documentario di 763 minuti sulla Cina in dodici episodi, che vengono mandati in onda integralmente sulla RAI Radiotelevisione Italiana. Ivens viene chiamato a seguire personalmente la traduzione e il doppiaggio del commento sonoro.\nLa morte.\nNel 1988 completa il suo ultimo film, \"Io e il vento\" (\"Une historie de vent\") e riceve il Leone d'oro alla carriera alla Mostra del cinema di Venezia. Nominato cavaliere dal governo olandese nel 1989, muore il 28 giugno dello stesso anno.\nFilmografia.\nPer la filmografia la fonte \u00e8 il libro di Virgilio Tosi, \"Joris Ivens Cinema e utopia\", Bulzoni, Roma 2002.\nBibliografia.\nBiografie.\nZALZMAN, Abraham, Joris Ivens - Cin\u00e9ma d\u2019aujourd`hui. Paris: Seghers, 1963"}
{"id": "85107", "revid": "22475", "url": "https://it.wikipedia.org/wiki?curid=85107", "title": "SCSI (disambigua)", "text": ""}
{"id": "85111", "revid": "304644", "url": "https://it.wikipedia.org/wiki?curid=85111", "title": "Rabindranath Tagore", "text": "Biografia.\nPoeta, prosatore, drammaturgo e filosofo bengalese, nacque il 6 maggio del 1861 nell'antica residenza famigliare di Jorasanko, a Calcutta, da una famiglia appartenente ad un'elevata aristocrazia che svolse un ruolo importante nella vita culturale, artistica, religiosa e politica del Bengala.\nPer la vita le fonti sono costituite dai ricordi narrati dallo stesso autore:\ne dalle biografie presenti nelle edizioni italiane: \nLa famiglia.\nIl nonno Dwarkanath (1794 - 1846), soprannominato \"Il Principe\", era un importante uomo d'affari che aveva stretti contatti con la Compagnia delle Indie: aveva investimenti in trasporti, esportazioni, assicurazioni, banche, miniere di carbone, indaco, agenzie immobiliari. Insieme all'amico Raja Ramohan Roy, aveva fondato la Chiesa Teista dell'India; fu uno dei primi indiani a ricevere onori nelle corti di Inghilterra in cui fece un viaggio nel 1842 e fu ricevuto dalla regina Vittoria.\nIl padre Debendranath (1817 - 1905), soprannominato \"Il Maharsi\" (il saggio) era un filosofo ind\u00f9 e riformatore religioso, attivo nel Brahmo Samaj, movimento religioso fondato nel 1848. Ci\u00f2 non gli imped\u00ec di mantenere i suoi affari mondiali e di amministrare le propriet\u00e0 materiali che includevano residenze nei diversi distretti del Bengala e la tenuta di Santiniketan vicino a Bolpur nel distretto di Birbhum.\nInfanzia e giovinezza.\nRabindranath era il pi\u00f9 giovane di quattordici fratelli, molti dei quali divennero personalit\u00e0 importanti nel campo artistico e culturale. Non segue studi regolari: il padre si assume la sua educazione. All'et\u00e0 di undici anni, nel 1873, assieme al padre compie il suo primo viaggio fuori da Calcutta e visita Amritsar, Santiniketan, Dalhoisie nella zona himalayana. \nNel 1874 muore la madre e lui vive col fratello maggiore Dwijendranath (1840\u20131926), poeta, musicista e filosofo, e la moglie di lui Kadambari (1858 - 1884). Pubblica le sue prime composizioni poetiche o drammatiche su riviste letterarie. Una delle prime \u00e8 il poema \"Il lamento della natura\".\nNel 1878 compie il suo primo viaggio in Inghilterra e vi rimane 17 mesi.\nHenry Morley sar\u00e0 il suo insegnante di letteratura e musica. Al ritorno in patria compone un dramma musicale \"Il genio di Valmiki\" e \"I canti della sera\".\nMatrimonio.\nNel 1883 sposa Mrinalini Devi (1873\u20131902), una bambina di dieci anni, scelta dalla famiglia. Va a vivere con la moglie a Ghazipur. Dall'unione nasceranno cinque figli.\nNel 1890 compie il suo secondo viaggio in Europa: visita oltre all'Inghilterra, l'Italia e la Francia. Al suo ritorno pubblica numerose nuove opere: \"Il diario di un viaggiatore in Europa\", Sonar Tarj \"La barca d'oro\", Chitra, i drammi \"Fiume\" e \"Maledizione dell'addio\".\nSi impegna attivamente nel movimento nazionale e diventa presidente della Conferenza Provinciale del Bengala.\nDal 1897 al 1899 pubblica cinque nuove raccolte di poesie: Kanika, Katha, Kahini, Kaipana, Kashanika.\nDecide successivamente di ritirarsi dalla vita pubblica di Calcutta e di andare a vivere a Santiniketan, un possedimento del padre e luogo di ritiro spirituale. Fonda una scuola dai principi pedagogici ispirati ad antichi ideali indiani.\nGli anni di lutto.\nNel 1902 muore la moglie, nel 1904 la figlia, nel 1907 il figlio pi\u00f9 giovane. Il poeta \u00e8 affranto dal dolore e scrive composizioni che riflettono il suo stato d'animo: \"Luna crescente\", \"Soron\", Nashta Nir \"Il nido distrutto\", Chokher Bali \"Pugno nell'occhio\".\nDal 1907 al 1910 compone le 157 poesie che saranno pubblicate nella raccolta intitolata \"Gitanjali\".\nMaturit\u00e0.\nNel 1912 compie il terzo viaggio in Europa. Il grande poeta irlandese W.B. Yeats, entusiasta dell'opera del poeta scrive la prefazione all'edizione inglese di \"Gitanjali\" (Canti d'offerta). nel 1913 pubblica \"The Gardner\", \"The crescent moon\" e \"Sadhana\".\nIl Premio Nobel.\nIl mondo occidentale lo premia col Premio Nobel per la letteratura nel 1913,\nFu il primo Nobel letterario non occidentale nella storia del premio. L'Universit\u00e0 di Calcutta nello stesso anno gli conferisce la laurea honoris causa.\nLa prima guerra mondiale.\nTornato in India nel 1914 pubblica le 47 liriche di Balaka. il poeta \u00e8 molto scosso dall'infuriare della guerra. In questi anni avr\u00e0 i suoi primi incontri con Gandhi da poco rientrato in India dal Sud Africa. Nell'aprile del 1916 riceve l'invito di tenere una serie di conferenze negli USA e in Giappone.\nLa lotta per l'indipendenza dell'India.\nNel 1915 era stato insignito da Giorgio V dell'onorificenza di cavaliere della corona inglese, ma quando nel 1919, nel Punjab ad Amritsar, le truppe del generale Reginald Dyer sparano su una folla di manifestanti dando luogo a un terribile massacro, ricordato col nome di Jalianwalla Bagh, Tagore scrive una lettera di sdegno al vicer\u00e9 dell'India Lord Chelmsford e rinuncia all'onorificenza.\nL'Universit\u00e0 Vishva-Bharati.\nNel 1921 realizza il progetto di trasformare la scuola di Santiniketan in un'universit\u00e0 internazionale, La Vishva Bharati University. Ad essa devolve i proventi del premio Nobel e i diritti d'autore dei suoi libri.\nCompie una serie di viaggi nel mondo per raccogliere fondi per l'Universit\u00e0: nel 1924 \u00e8 in Malesia, Cina, Giappone. Poi si reca in Argentina, nel 1927 \u00e8 in Italia. Nel 1928 la serie di conferenze tenute in Inghilterra diventano una pubblicazione dal titolo The religion of Man \"La religione dell'uomo\".\nArti Figurative.\nDal 1928 fino alla morte crea circa 2400 opere, tra disegni e dipinti. Molte saranno esposte negli Stati Uniti e in Europa.\nA Roma, nel 2012, la Galleria Nazionale di Arte Moderna ha allestito una mostra dal titolo \"The Last Harvest - Una mostra internazionale di dipinti di Rabindranath Tagore\".\nIl pensiero di Tagore.\nPartendo dalla contemplazione della Natura, Tagore giunge ad una concezione monistica, al credo nell'Assoluto, l'Uno onnivadente che si trova nell'immensit\u00e0 dei cieli, nella variet\u00e0 della natura, nella profondit\u00e0 della coscienza, come espresso anche dai testi filosofico-religiosi \"Upanishad\". La visione cosmica di Tagore si configura nell'oscillazione tipicamente indiana fra panteismo e teismo, nella ricerca sospirosa di Dio e nell'accettazione della vita in ogni suo aspetto. Tagore \u00e8 sempre colpito dallo spettacolo della natura, sia essa benevola o in trepidante attesa dell'imminente monsone, o sconvolta dal \"cupo amore\" delle nubi, per cui \"geme la foresta / e trema il fiore\" (\"Gitanjali\", 35). E il Sole nel cielo appare al poeta come l'immagine della potenza cosmica: \"Al Sole / generatore del mondo, / nella cui gloriosa luce / l'uomo primieramente vide la verace forma di Dio\".\nPer il poeta ogni creatura vale in quanto \u00e8 tale, senza le inique distinzioni di casta o di classe. Ne \u00e8 un esempio l'amicizia tra la piccola bengalese Mini e il rude afghano che vede nella bambina la propria figlioletta lontana, fatto che conferisce al racconto \"Kabuliwalla\" (nel volume \"Il malefizio delle pietre\") un valore morale universale.\nIl nonno di Tagore, principe Dvarkanath, aveva fondato nel 1828 insieme con Rammohan Roy il \"Brahmo samaj\", \"la congregazione di Dio\", il movimento teistico, ispirato da idee cristiane e islamiche, del quale il padre del poeta fu uno dei capi. E Tagore risent\u00ec dell'influsso di questa corrente di pensiero.\nIl poeta fu molto attento anche agli umili e ai derelitti, nei quali vedeva la presenza di Dio: \"dove sta il pi\u00f9 disprezzabile di tutti, / il pi\u00f9 povero dei poveri / Tu regni\" (\"Gitanjali\" 107).\nDiffusione nel mondo.\nTagore \u00e8 stato tradotto praticamente in tutte le lingue europee, risultando forse l'autore di origini bengalesi pi\u00f9 noto in Occidente, anche grazie alla sua grande amicizia con il musicologo inglese Arthur Henry Fox Strangways, che si \u00e8 impegnato a diffondere le sue opere in Occidente.\nOpere.\nLa sua produzione letteraria \u00e8 molto varia: "}
{"id": "85113", "revid": "1516087", "url": "https://it.wikipedia.org/wiki?curid=85113", "title": "Hesketh Racing", "text": "La Hesketh Racing \u00e8 stata una squadra di Formula 1 fondata dall'aristocratico inglese Lord Alexander Hesketh. Ha partecipato al campionato dal 1974 al 1978 e ha vinto il Gran Premio d'Olanda 1975 con James Hunt. In precedenza aveva dato vita ad un team di Formula 3, sempre con Hunt come pilota.\nStoria in Formula 1.\nLa Hesketh debutta nel campionato del mondo 1974 in occasione del Gran Premio del Sudafrica. La vettura \u00e8 progettata da Harvey Postlethwaite e come pilota c'\u00e8 James Hunt. Ma gi\u00e0 al 31\u00ba giro il motore cede e il pilota inglese \u00e8 costretto al ritiro. Le prime gare sono infatti un disastro dietro l'altro. Finalmente i risultati arrivano al GP di Svezia, con un terzo posto. Va detto che comunque la vettura fino a quel momento aveva ottenuto buone prestazioni in qualifica ed era stata penalizzata dalla scarsa affidabilit\u00e0. Problema che si presenter\u00e0 anche nelle gare successive e terminer\u00e0 con un altro terzo posto in Austria. Seguiranno nelle restanti tre gare sette punti (4\u00ba posto in Canada e 3\u00ba posto negli USA). La prima stagione terminer\u00e0 bene, nel complesso, con la conquista del sesto posto in classifica costruttori.\nIl 1975 \u00e8 l'anno migliore della scuderia con la conquista di una memorabile vittoria in Olanda, che rappresenta una rivincita per Lord Hesketh nei confronti dei grandi team. A fine stagione pilota e scuderia termineranno al quarto posto nelle rispettive classifiche.\nCon la partenza di Hunt e di Postlethwaite, nel 1976 comincer\u00e0 un periodo di crisi per la scuderia. Sui campi di gara il boss Lord Hesketh non si far\u00e0, praticamente, pi\u00f9 vedere, dimostrando ci\u00f2 che nel mondo della Formula 1 \u00e8 noto: il team prosegue l'attivit\u00e0 nel 1976 in forma semiufficiale soprattutto per poter incassare i bonus economici che derivano dall'ottima stagione 1975 e che la neonata associazione dei costruttori (capitanata da Bernie Ecclestone) ha stabilito a favore dei team.\nLa scuderia inglese non disputa tutte le gare del campionato; pilota costante nella formazione schierata sar\u00e0 l'austriaco Harald Ertl, sulla numero 24; mentre sulla monoposto numero 25 siederanno Guy Edwards, pi\u00f9 frequentemente, ma anche Alex Dias Ribeiro e Rolf Stommelen.\nQuesti piloti sono spesso relegati in ultima fila dopo le qualifiche o addirittura, come nel Gran Premio degli Usa West, nessuna delle due vetture schierate si qualifica (anche a causa di un serio incidente al pilota austriaco Harald Ertl). Il miglior risultato \u00e8 rappresentato da un settimo posto colto sempre da Ertl nel Gran Premio di Gran Bretagna, anche se altre due gare vedono il pilota austriaco, che scende in pista con la Hesketh numero 24, sfiorare i punti con maggior merito: l'Austria ed il Giappone, con due ottavi posti.\nUn aspetto piuttosto curioso della stagione \u00e8 che entrambi i piloti del team schierati in Germania (Ertl e Edwards) saranno fra i protagonisti del salvataggio di Niki Lauda, imprigionato sul N\u00fcrburgring nella sua Ferrari in fiamme, dopo l'incidente al Bergwerk. \nNaturalmente il budget limitato non permette alcuno sviluppo e la vettura \u00e8 progressivamente meno performante.\nNel 1977 il risultato \u00e8 pressoch\u00e9 identico, con qualche miglioramento in qualifica, ma la solita scarsa affidabilit\u00e0 in gara.\nNel 1978 la Hesketh, dopo aver fallito la qualifica nelle prime due gare con la inesperta ex sciatrice Divina Galica, partecipa al solo Gp del Sud Africa con Eddie Cheever. Si chiude dopo 52 Gran premi l'esperienza della scuderia inglese nel circus della F1.\nL'attivit\u00e0 motociclistica.\nNel 1977 Lord Hesketh decide di costruire la moto che sarebbe dovuta diventare la Rolls-Royce a due ruote. Finalmente nel 1981 la moto, battezzata V1000, entra in produzione ma non riesce a riscuotere il successo sperato, dopo nemmeno un anno Lord Hesketh \u00e8 costretto a dichiarare bancarotta sommerso dai debiti.\nAlla fine del 1982 Lord Hesketh assieme ad altri due soci forma una nuova societ\u00e0: la Hesleydon LTD. Oltre a costruire il modello base V 1000, crea la Vampire, stesso modello dotato per\u00f2 di carenatura super avvolgente. L'avventura per\u00f2 dura altrettanto poco. Da quel momento le moto marchiate Hesketh vengono costruite, solo su ordinazione, da Mick Broom in un'ala riservata della tenuta di Easton Neston nel Northamptonshire. \nDal 2008 in seguito alla vendita della meravigliosa tenuta di Easton Neston ad un magnate russo da parte di lord Hesketh, le motociclette vengono assemblate in un capannone a Turweston (vicino a Silverstone). Nel 2009 Mick Broom rese nota la sua intenzione di cedere l'attivit\u00e0 e godersi un meritato riposo. Nel 2010 l'attivit\u00e0 \u00e8 stata rilevata dall'imprenditore Paul Sleeman, che ha resuscitato il marchio con una rinnovata produzione limitata."}
{"id": "85115", "revid": "1226", "url": "https://it.wikipedia.org/wiki?curid=85115", "title": "Rabindranatha Thakur", "text": ""}
{"id": "85116", "revid": "125388576", "url": "https://it.wikipedia.org/wiki?curid=85116", "title": "Oscar onorario", "text": "Il Premio Oscar alla carriera (in originale, dal 1929, \"Special Academy Award\" oppure \"Special Academy Award for Career Achievement\" o \"Honorary Academy Award for Career Achievement\"), anche chiamato Premio Oscar onorario (\"Honorary Oscar\") viene assegnato senza regolarit\u00e0 per celebrare i conseguimenti che non sono coperti dagli Academy Awards competitivi. Nei primi anni veniva spesso usato per premiare conseguimenti che non rientravano nelle categorie esistenti, e ci\u00f2 port\u00f2 con il tempo alla creazione di diverse nuove categorie (come il miglior film straniero, nel 1956). Negli anni recenti \u00e8 stato assegnato quasi esclusivamente per celebrare i conseguimenti di una carriera.\nContrariamente agli altri Premi Oscar, che sono votati da tutti membri dell'Academy of Motion Picture Arts and Sciences, i vincitori del premio onorario sono scelti dal Consiglio di Amministrazione dell'Academy.\nIl premio \u00e8 costituito dalla stessa statuetta assegnata agli altri premiati ed \u00e8 raccomandato, dagli anni '80, un numero di assegnazioni per edizione non superiore a due.\nIl premio veniva consegnato direttamente durante la notte degli Oscar, ma dall'edizione del 2010 i premi vengono annunciati alla fine dell'estate e vengono consegnati in una serata speciale chiamata \"Governors Awards\" che si tiene in novembre. I vincitori sono poi invitati ad assistere alla premiazione effettiva degli Oscar, in cui vengono ricordati. Il numero dei premiati passa da due a tre.\nAlla serata dei \"Governor Awards\" vengono assegnati anche gli eventuali altri premi speciali.\nAlbo d'Oro.\nL'anno indicato si riferisce a quello in cui \u00e8 stato consegnato il premio, segue la motivazione del riconoscimento."}
{"id": "85117", "revid": "373458", "url": "https://it.wikipedia.org/wiki?curid=85117", "title": "Vrin", "text": "Vrin (toponimo romancio e tedesco) \u00e8 una frazione di 242 abitanti del comune svizzero di Lumnezia, nella regione Surselva (Canton Grigioni).\nStoria.\nFino al 31 dicembre 2012 \u00e8 stato un comune autonomo che si estendeva per 71,25\u00a0km\u00b2; il 1\u00ba gennaio 2013 \u00e8 stato aggregato agli altri comuni soppressi di Cumbel, Degen, Lumbrein, Morissen, Suraua, Vella e Vignogn per formare il nuovo comune di Lumnezia."}
{"id": "85119", "revid": "1933156", "url": "https://it.wikipedia.org/wiki?curid=85119", "title": "Dopo Cristo", "text": "La locuzione italiana dopo Cristo, comunemente abbreviata in d.C., denota la seconda delle due fasi di un particolare sistema di datazione temporale al cui centro viene posta quella che fu erroneamente ritenuta la data di nascita di Ges\u00f9 Cristo, fondatore del cristianesimo.\nFinalit\u00e0.\nLa locuzione denomina complessivamente il periodo temporale seguente la nascita di Cristo, ma \u00e8 normalmente utilizzata per indicare specificamente singoli o pi\u00f9 anni a essa successivi e progressivamente computati in senso crescente di una unit\u00e0. Se il contesto \u00e8 chiaro la locuzione viene normalmente sottintesa. Un sinonimo di \"dopo Cristo\" \u00e8 l'espressione \"Era cristiana\".\nLa locuzione in latino e in inglese.\n\"Dopo Cristo\" deriva dalla locuzione latina \"post Christum natum\" (dopo la nascita di Cristo), comunemente abbreviata in \"p.\u00a0C.n.\" e a volte anche in \"p.\u00a0C.\", sottintendendo \"natum\". Sinonimi in latino sono \"Anno Domini\" e \"Anno Salutis\", traducibili come \"nell'anno del Signore\" e \"nell'anno della Salvezza\" rispettivamente: queste due locuzioni vengono inserite prima dell'anno (ad esempio, Anno Domini 2010 per indicare l'anno 2010).\nLa locuzione lingua inglese equivalente \u00e8 \"In the year of the Lord\" (Nell'anno del Signore) di solito abbreviata in AD (da \"Anno Domini\"), come in latino. Viene usata, sia nella forma estesa che in quella abbreviata, in modo simile all'uso latino, premettendola all'anno (ad esempio, AD 2010 per indicare l'anno 2010). Un'espressione equivalente in inglese \u00e8 \"common era\" (era comune), comunemente abbreviata in CE; tale espressione \u00e8 formulata in modo da evitare qualunque riferimento al cristianesimo. Il concetto di \"era comune\" come periodo di tempo successivo alla nascita di Cristo viene ripreso anche in italiano con l'espressione \"Era volgare\", comunemente abbreviata in \"e.V.\", talvolta utilizzata come equivalente laica dell'espressione Era cristiana.\nIl sistema di datazione.\nIl sistema di datazione sotteso all'uso di queste locuzioni comporta la suddivisione del tempo in due fasi il cui spartiacque \u00e8 la nascita di Cristo:\nNon esiste un anno zero, e l'anno 1 d.C. segue direttamente l'anno 1 a.C. Nella cronologia degli astronomi esiste un anno 0, corrispondente all'anno 1 a.C., cosicch\u00e9 l'anno 1 degli astronomi corrisponde all'anno 1 d.C.; l'anno 2 a.C. \u00e8 per gli astronomi l'anno -1 (meno uno).\nQuesto sistema temporale-computativo, inteso quale insieme delle due fasi, \u00e8 stato storicamente considerato solo sotto il profilo teologico e non anche sotto quello culturale, profilo che si \u00e8 ormai imposto con l'interazione sempre pi\u00f9 organica tra le distinte culture; limitatamente agli anni \"dopo Cristo\", questo sistema \u00e8 particolarmente usato in tutti i testi di religione cristiana e nella quasi totalit\u00e0 dei testi storici occidentali a iniziare da alcuni secoli dopo la nascita di Cristo. Attualmente, per convenzione, \u00e8 in uso, anche per scopi commerciali e scientifici, in quasi tutti i Paesi del mondo tranne che in alcune nazioni fra cui la Cina e i paesi arabi. Da diversi decenni esso \u00e8 infatti lo standard di riferimento nelle relazioni internazionali specie se multilaterali, riconosciuto da istituzioni internazionali come le Nazioni Unite e l'Unione Postale Universale, le quali suggeriscono ai propri uffici di accompagnare anche tale datazione a qualsivoglia altra datazione scelta nell'estensione dei propri documenti."}
{"id": "85120", "revid": "110157", "url": "https://it.wikipedia.org/wiki?curid=85120", "title": "Linthal (Glarona Sud)", "text": "Linthal (toponimo tedesco) \u00e8 una frazione di 1\u00a0088 abitanti del comune svizzero di Glarona Sud, nel Canton Glarona.\nStoria.\nGi\u00e0 comune autonomo che si estendeva per 131,24\u00a0km\u00b2 e che comprendeva i quartieri Dorf, Ennetlinth (fino al 1836 appartenente a R\u00fcti) e Matt e la frazione di Auen, il 1\u00ba gennaio 2011 \u00e8 stato accorpato agli altri comuni soppressi di Betschwanden, Braunwald, Elm, Engi, Haslen, Luchsingen, Matt, Mitl\u00f6di, R\u00fcti, Schwanden, Schw\u00e4ndi e Sool per formare il nuovo comune di Glarona Sud.\nSociet\u00e0.\nEvoluzione demografica.\nL'evoluzione demografica \u00e8 riportata nella seguente tabella:\nEconomia.\nLinthal \u00e8 una localit\u00e0 di villeggiatura estiva (termalismo, escursionismo, alpinismo) e invernale (stazione sciistica).\nInfrastrutture e trasporti.\nLa localit\u00e0 \u00e8 servita dalla stazione di Linthal, capolinea della ferrovia Ziegelbr\u00fccke-Linthal (linea S25 della rete celere di Zurigo), e dalla funicolare Braunwaldbahn che la collega a Braunwald.\nAmministrazione.\nOgni famiglia originaria del luogo fa parte del comune patriziale che ha la responsabilit\u00e0 della manutenzione di ogni bene comune; Ennetlinth costituisce un comune patriziale autonomo.\nSport.\nLinthal ha ospitato tra l'altro i Campionati mondiali juniores di biathlon 1972 e una tappa del Tour de Suisse 2004 di ciclismo."}
{"id": "85124", "revid": "123941934", "url": "https://it.wikipedia.org/wiki?curid=85124", "title": "Noli me tangere", "text": "Noli me t\u00e0ngere \u00e8 una famosa locuzione latina che significa \"non mi toccare\".\nIconografia e senso figurato.\nLa locuzione \"noli me tangere\", contenuta in questa forma nella traduzione della Vulgata del \"Vangelo secondo Giovanni\" 20,17, \u00e8 attribuita a Ges\u00f9, che l'avrebbe rivolta a Maria Maddalena subito dopo la risurrezione; ma ha sollevato qualche dubbio l'eventuale ragione di questa presa di distanza e pertanto pi\u00f9 d'uno fra gli esegeti ha mostrato perplessit\u00e0. Le moderne traduzioni della Bibbia, invece di \"non mi toccare\", traducono \"non mi trattenere\". Tale nuova interpretazione \u00e8, probabilmente, pi\u00f9 aderente alla lettera del Vangelo secondo Giovanni, originariamente scritto in greco, dove \u00e8 riportata come \u039c\u03ae \u03bc\u03bf\u03c5 \u1f05\u03c0\u03c4\u03bf\u03c5 (\"m\u00ea mou haptou\").\nLa frase attribuita a Ges\u00f9 fu un tema ricorrente dell'iconografia dal tardo Medioevo al rinascimento e ispir\u00f2 diversi pittori, da Duccio di Buoninsegna a Paolo Veronese a Giovanni Antonio de' Sacchis in Italia, da Hans Memling a Hans Holbein il Giovane in area fiamminga e tedesca. Ges\u00f9 spesso \u00e8 raffigurato con una vanga in braccio. Questa iconografia deriva dal Vangelo di Giovanni. Nel racconto di Giovanni la Maddalena \u00e8 sgomenta nei pressi del sepolcro vuoto e quando Ges\u00f9 appare non lo riconosce immediatamente, ma lo scambia per \"il custode del giardino\" nella traduzione CEI; la vanga descrive la svista della Maddalena."}
{"id": "85125", "revid": "1983214", "url": "https://it.wikipedia.org/wiki?curid=85125", "title": "W. C. Fields", "text": "W.C. Fields \u00e8 stato uno dei pi\u00f9 amati e al contempo \"odiati\" comici del suo tempo: bizzarro e cinico, ha portato sulle scene e sullo schermo il suo personaggio di misogino tracagnotto dal naso sempre rosso, alcolizzato e sboccato, pronto a sparlare del Natale, dei bambini, delle vecchiette, e di qualsiasi ipocrita convenzione sociale.\nBiografia.\nDi famiglia poverissima, scapp\u00f2 di casa dopo una lite con il padre e si mantenne imparando a fare il giocoliere. Mentre maneggiava le carte cominci\u00f2 a intrattenere il pubblico con battute divertenti, e cos\u00ec si fece ben presto un nome come comico. Nel 1894 lavor\u00f2 per un breve periodo in un teatro all'aperto a Plymouth Park, Norristown, e nel 1898 debutt\u00f2 a New York, al \"London Theatre\" sulla \"Bowery\", non solo come giocoliere ma anche come comico. Ed \u00e8 cos\u00ec che conquist\u00f2 progressivamente il successo: nel 1900 part\u00ec per l'Europa e ottenne un buon successo, in Inghilterra come in Francia, in Germania come in Spagna.\nTornato in America, divent\u00f2 famoso nel circuito del vaudeville e del musical, e nel 1908 venne richiamato in Francia per esibirsi alle \"Folies Berg\u00e8re\" in un programma nel quale era presente anche Maurice Chevalier. Il suo successo crebbe con le sue partecipazioni, dal 1914 al 1921, alle Ziegfeld Follies e alla rivista \"Poppy\", che nel 1923 sbanc\u00f2 i botteghini dei teatri di Broadway\nVerso la fine degli anni venti W.C. Fields debutt\u00f2 nel cinema. Nel 1925 venne perfino diretto dal celeberrimo David Wark Griffith in due film, ma il bizzarro estro comico di Fields mal si adattava con il geniale professionismo di Griffith. Sar\u00e0 solo nel decennio successivo, con l'avvento del sonoro, che la sua comicit\u00e0, soprattutto verbale, sar\u00e0 messa giustamente in risalto. La sua pronuncia nasale e strascicata, dar\u00e0 maggior colore al suo personaggio di tracagnotto beone, scostante e cinico.\nIl suo ruolo cinematografico pi\u00f9 celebre \u00e8 quello del signor Micawber nel film \"David Copperfield\" (1935) di George Cukor, tratto dall'omonimo romanzo di Dickens. Ma successivamente fornir\u00e0 prove cinematografiche in numerose commedie di successo come \"Compagni d'allegria\" (1934), \"Mia bella pollastrella\" (1940), accanto alla procace Mae West, e \"Un comodo posto in banca\" (1940), in cui imperson\u00f2 un'imbranata guardia di banca coinvolta in una rapina, che per sbaglio diventa un eroe.\nFu membro della Massoneria.\nMor\u00ec all'et\u00e0 di sessantasei anni, nel giorno di Natale del 1946 e venne sepolto presso il Forest Lawn Memorial Park di Los Angeles, California."}
{"id": "85128", "revid": "729019", "url": "https://it.wikipedia.org/wiki?curid=85128", "title": "Teoria dei gruppi", "text": "La teoria dei gruppi \u00e8 la branca della matematica che si occupa dello studio dei gruppi. In astratto, e in breve, un gruppo \u00e8 una struttura algebrica caratterizzata da un'operazione binaria associativa, dotata di elemento neutro e per la quale ogni elemento della struttura possiede elemento inverso; un semplice esempio di gruppo \u00e8 dato dall'insieme dei numeri interi, con l'operazione dell'addizione.\nTipico esempio di gruppo \u00e8 fornito dalle rotazioni di uno spazio vettoriale euclideo S, cio\u00e8 dall'insieme costituito da tutte le rotazioni di S (trasformazioni che lasciano fissa l'origine di S, mantengono le distanze tra i punti di S e si possono ottenere con movimenti continui). Muniamo l'insieme delle rotazioni di S con l'operazione di composizione delle rotazioni; si osserva che componendo due di queste rotazioni si ottiene un'altra rotazione; inoltre la rotazione identit\u00e0, cio\u00e8 la trasformazione che lascia fisso ogni punto di S, svolge il ruolo di elemento neutro per la composizione delle rotazioni. Ovviamente ad ogni rotazione esiste la sua 'inversa' che per composizione ripristina la situazione iniziale. Le rotazioni di S e la loro composizione costituiscono quindi un gruppo detto \"gruppo delle rotazioni\" di S; lo denotiamo con GrpRot(S).\nRestringiamo poi l'insieme delle rotazioni di S a quelle che trasformano in se stessa una certa figura geometrica F, ad esempio un cubo, un prisma regolare o una piramide. \u00c8 evidente che la composizione di due di queste rotazioni fornisce un'altra rotazione che lascia invariata la figura F. Con ciascuna di queste richieste di invarianza si individua un gruppo contenuto in GrpRot(S). Questi gruppi sono detti sottogruppi di GrpRot(S). Questi esempi possono servire a farsi una prima idea del fatto che la teoria dei gruppi \u00e8 lo strumento matematico per lo studio delle simmetrie delle figure geometriche e di altri oggetti che si incontrano nella matematica, nella fisica e nelle altre discipline che si avvalgono di modelli matematici e di procedure computazionali.\nUna buona gamma di definizioni di termini utilizzati per sviluppare la teoria dei gruppi \u00e8 raccolta nel glossario di teoria dei gruppi.\nStoria.\nLa teoria dei gruppi nasce da tre principali fonti: teoria dei numeri, la teoria delle equazioni algebriche, e geometria. La parte di teoria dei numeri fu avviata da Eulero, e sviluppata dal lavoro di Gauss sull'aritmetica modulare e sui gruppi additivi e moltiplicativi correlati ai campi quadratici. I primi risultati sui gruppi di permutazioni furono ottenuti da Lagrange, Ruffini, e da Abel nella loro ricerca delle soluzioni generali delle equazioni polinomiali di grado alto. \u00c9variste Galois coni\u00f2 il termine \"gruppo\" e stabili una connessione, ora conosciuta come teoria di Galois, tra la nascente teoria dei gruppi e la teoria dei campi. In geometria, i gruppi diventarono importanti per la prima volta in geometria proiettiva e, dopo, in geometria non euclidea. Il programma di Erlangen di Felix Klein dichiar\u00f2 che la teoria dei gruppi sia il principio della geometria.\nGalois, negli anni 1830, fu il primo a impiegare i gruppi per determinare la solubilit\u00e0 delle equazioni polinomiali. Arthur Cayley e Augustin Louis Cauchy portarono avanti queste indagini creando la teoria dei gruppi di permutazione. La seconda fonte storica dei gruppi si origina da situazioni geometriche. Nel tentativo di spiegare le possibili geometrie (come quelle euclidea, iperbolica o proiettiva) usando la teoria dei gruppi, Felix Klein avvi\u00f2 il programma di Erlangen. Sophus Lie, nel 1884, cominci\u00f2 a usare i gruppi (ora detti gruppi di Lie) annessi a problemi di analisi matematica. In terzo luogo, i gruppi furono, dapprima implicitamente e in seguito esplicitamente, usati in teoria algebrica dei numeri.\nIl diverso ambito di queste fonti iniziali port\u00f2 a diversi concetti di gruppi. La teoria dei gruppi fu unificata a partire dal 1880 circa. Da allora, l'impatto della teoria dei gruppi \u00e8 stato via via maggiore, dando origine all'algebra astratta all'inizio del ventesimo secolo, teoria delle rappresentazioni, e molti altri influenti domini derivati. La classificazione dei gruppi semplici finiti \u00e8 un vasto campo di lavoro dalla met\u00e0 del XX secolo, che classifica appunto tutti i gruppi semplici finiti.\nIntroduzione discorsiva.\nI gruppi sono utilizzati in tutte le branche della matematica e in molti problemi della fisica e delle altre scienze; spesso servono a catturare la simmetria intrinseca di altre strutture, presentandosi nella forma di gruppi di automorfismi. Una simmetria interna di una struttura in genere risulta associata a una propriet\u00e0 invariante e l'insieme delle trasformazioni che conservano questa propriet\u00e0 invariante, munito dell'operazione di composizione delle trasformazioni, costituisce un gruppo chiamato gruppo di simmetria.\nNella teoria di Galois, il nucleo storico originario della nozione di gruppo, si usano i gruppi per descrivere le simmetrie delle equazioni soddisfatte dalle soluzioni di un'equazione polinomiale. I gruppi solubili hanno questo nome per il loro ruolo preminente in questa teoria.\nI gruppi abeliani (in cui l'operazione gode della propriet\u00e0 commutativa) si collocano alla base di numerose altre strutture studiate nell'algebra astratta: anelli, campi, moduli, corpi, ... .\nIn topologia algebrica si usano i gruppi per descrivere invarianti degli spazi topologici (il nome del sottogruppo di torsione di un gruppo infinito mostra la discendenza meccanica di questo campo di indagine). Gli \"invarianti\" hanno questo nome in quanto sono definiti in modo da non cambiare quando lo spazio viene sottoposto a qualche deformazione. Esempi di gruppi in topologia sono il gruppo fondamentale, i gruppi di omologia e i gruppi di coomologia.\nLa nozione di gruppo di Lie riveste grande importanza nello studio delle equazioni differenziali e delle variet\u00e0; essi richiedono l'analisi e la teoria dei gruppi e costituiscono gli strumenti adatti a descrivere le simmetrie delle strutture analitiche. L'analisi di questi gruppi e di altri analoghi viene chiamata analisi armonica.\nIn combinatoria la nozione di gruppo di permutazioni e la nozione di azione di gruppo sono spesso utilizzati per semplificare il conteggio di un insieme di configurazioni; si veda in particolare il lemma di Burnside.\nGeneralizzazioni.\nIn algebra astratta si incontrano varie strutture non molto diverse dai gruppi e che si possono considerare ottenute dalla definizione di gruppo indebolendo qualcuna delle richieste che si impongono ai gruppi.\nUn gruppoide \u00e8 simile a un gruppo, ma non ha definita la composizione \"a\" * \"b\" per tutte le coppie di elementi (\"a\", \"b\"); i gruppoidi servono allo studio di tipi pi\u00f9 complessi di simmetrie, molti relativi a strutture topologiche e analitiche. Essi costituiscono particolari tipi di categorie.\nAltre generalizzazioni dei gruppi sono i supergruppi e le algebre di Hopf.\nI gruppi di Lie, i gruppi algebrici e i gruppi topologici sono esempi di oggetti gruppi, cio\u00e8 strutture del genere gruppo che costituiscono una categoria pi\u00f9 specifica dell'ordinaria categoria degli insiemi.\nI gruppi abeliani costituiscono il prototipo della nozione di categoria abeliana, nozione che possiede applicazioni agli spazi vettoriali e ad altre strutture.\nLe leggi di gruppo formale sono particolari serie formali di potenze che posseggono propriet\u00e0 molto simili a quelle di un'operazione di gruppo.\nApplicazioni della teoria dei gruppi.\nLa comprensione della teoria dei gruppi \u00e8 importante anche nelle scienze fisiche. In chimica i gruppi vengono utilizzati per classificare strutture cristalline, poliedri regolari e la simmetria molecolare.\nIn fisica i gruppi sono importanti in quanto riescono a descrivere le simmetrie alle quali le leggi della fisica sembrano ubbidire. I fisici sono profondamente interessati alle rappresentazioni dei gruppi, specialmente alle rappresentazioni dei gruppi di Lie, in quanto queste rappresentazioni spesso segnano la strada delle teorie fisiche \"possibili\".\nAlcuni esempi nella fisica sono il modello standard, le varie teorie di gauge, lo spazio di Calabi-Yau, la simmetria dinamica. Un'altra applicazione riguarda la teoria degli insiemi musicale.\nUna definizione paradossale.\nIl matematico James Roy Newman propone la seguente \"definizione\" della teoria dei gruppi:\n\u00c8 una branca della matematica nella quale si fa qualche cosa a qualche cosa e si confrontano i risultati ottenuti con quelli che si ottengono facendo la stessa cosa a qualcos'altro e con quelli che si ottengono facendo un'altra cosa alla stessa cosa.\nVoci correlate.\nPer orientarsi in un argomento complesso e articolato come la teoria di gruppi, pu\u00f2 essere utile consultare la ."}
{"id": "85129", "revid": "172", "url": "https://it.wikipedia.org/wiki?curid=85129", "title": "Fermioni", "text": ""}
{"id": "85131", "revid": "2128848", "url": "https://it.wikipedia.org/wiki?curid=85131", "title": "Microsoft Bob", "text": "Microsoft Bob era un prodotto di Microsoft, distribuito nel marzo 1995, progettato per diventare un'interfaccia alternativa al \"desktop\" di Microsoft Windows 3.1 e 95, in sostituzione del Program Manager e dell'Explorer.\nIl software si basava sulla rappresentazione di un ambiente casalingo, che secondo la progettista Melinda French doveva essere pi\u00f9 semplice da comprendere per l'utente. Infatti la schermata iniziale di una porta per effettuare il login, un salotto come ambiente principale e un fedele assistente come il cane Rover davano accesso alle varie applicazioni tramite delle metafore come il calendario, la rubrica degli indirizzi, e via dicendo. Tuttavia non ebbe successo nelle vendite, ed infatti \u00e8 generalmente considerato il prodotto meno riuscito di Microsoft.\nStoria.\nMicrosoft Bob venne distribuito a partire dal marzo 1995, (prima del rilascio di Windows 95), anche se venne pubblicizzato ampiamente prima di quella data con il nome in codice \"Utopia\". A capo del progetto di Bob vi era Karen Fries, una ricercatrice Microsoft. Il design si basava su una ricerca dei professori Clifford Nass e Byron Reeves della Stanford University. Melinda Gates, moglie di Bill Gates, venne designata come marketing manager del prodotto. Microsoft inizialmente acquist\u00f2 il dominio bob.com dal tecnico dell'area di Boston, Bob Antia, ma successivamente lo scambi\u00f2 con Bob Kerstein in cambio del dominio windows2000.com.\nIl sistema.\nBob includeva alcuni applicativi da ufficio, per esempio un'applicazione finanziaria ed un applicativo da scrittura. L'interfaccia utente era programmata per rendere semplice l'esperienza di navigazione per i novizi del computer.\nSimilmente ad altri prodotti di grafica degli esordi come Jane, l'interfaccia principale era disegnata come l'interno di una casa, con differenti stanze corrispondenti a vere stanze del mondo reale come la cucina o il soggiorno. Ogni stanza contiene decorazioni e mobili, ma anche icone che rappresentano applicazioni. Bob offre agli utenti la possibilit\u00e0 di personalizzare l'intera abitazione. L'utente ha controllo completo nel decorare ogni stanza, e pu\u00f2 aggiungere, rimuovere o riposizionare gli oggetti. L'utente pu\u00f2 anche aggiungere o eliminare stanze della casa e cambiare la destinazione di ogni porta. Una delle funzioni permette anche di modificare lo stile di arredamento di ogni stanza e mobilio, per esempio contemporaneo o postmoderno.\nLe applicazioni all'interno di Bob erano rappresentate come decorazioni delle stanze virtuali - per esempio, cliccando sull'orologio era possibile aprire il calendario, mentre cliccare su un foglio bianco veniva aperto il software di video scrittura. L'utente poteva anche aggiungere shortcut verso le applicazioni installate nel pc. Queste applicazioni potevano essere rappresentate in vario modo, per esempio quadri alle pareti o scatole.\nRilasciato nel momento in cui internet stava diventando popolare, Bob offriva un client di posta attraverso il quale l'utente poteva iscriversi a MCI Mail, un sistema di posta dial-up. Il prezzo era di $5.00 al mese per poter inviare fino a 15 mail ogni mese. Ogni mail aveva un limite di 5000 caratteri, ogni mail aggiuntiva oltre le 15 aveva il costo addizionale di 45 centesimi. Un numero gratuito doveva essere chiamato per configurare l'account.\nBob includeva \"Assistenti\", personaggi animati disegnati per aiutare l'utente nella navigazione della casa virtuale o per effettuare determinati compiti sia nell'interfaccia principale sia nelle applicazioni incluse.\nBob conserva ancora oggi un ristretto numero di appassionati di abandonware.\nGli assistenti.\nGli assistenti interattivi di Bob portarono successivamente agli assistenti che sono inclusi in molti prodotti Microsoft recenti. Come Bob e i suoi, tuttavia, questi componenti sono spesso malvisti dagli utenti, tanto che una delle domande rivolte pi\u00f9 di frequente all'Assistenza Clienti Microsoft \u00e8 proprio come disattivarli. A dimostrazione dell'istinto per il marketing della Microsoft, una delle pubblicit\u00e0 pi\u00f9 diffuse di Office XP \u00e8 stata basata su come disabilitare Clippy e gli altri assistenti di Office, pur continuando ad essere disponibili fino alla versione 2007 di Office, se attivati.\nIn effetti, molti degli assistenti di Bob sopravvissero fino a Windows XP come ad esempio:\nGateway 2000 Edition.\nUn'edizione di Microsoft Bob venne inserita nel computer Gateway 2000 intorno al 1995. La Gateway Edition conteneva il logo Gateway nella schermata di login insieme a stanze e sfondi addizionali non visti nella versione originale. Una stanza aggiuntiva era l'attico, che conteneva lo scatolone di un computer Gateway 2000. Oltre ad altre stanze erano presenti altre icone che apparivano all'interno delle nuove stanze.\nAccoglienza ed eredit\u00e0.\nBob fu uno dei pi\u00f9 grossi fallimenti della Microsoft. Nonostante sia stato dismesso prima del rilascio di Windows 95, Microsoft Bob continu\u00f2 ad essere criticato pesantemente nelle recensioni e nei media. Nel 2017, Melinda Gates concordava che questo software \"necessitava di computer pi\u00f9 potenti di quelli che la maggior parte delle persone possedeva\".\nBob ottenne la settima posizione nella lista, stilata dalla rivista \"PC World\", tra i 25 peggiori prodotti tecnologici di tutti i tempi, il primo posto come peggior prodotto della decade su CNET.com, e venne elencato nella lista delle 50 peggiori invenzioni pubblicata dalla rivista \"Time\", che lo defin\u00ec \"eccessivamente carino\" e un \"sistema operativo creato attorno a Clippy\". L'allora dirigente Microsoft Steve Ballmer nel parlare di Bob lo us\u00f2 come un esempio nel quale \"noi decidiamo di non aver avuto successo e ci fermiamo\".\nRaymond Chen, un dipendente di Microsoft, scrisse in un articolo che una copia criptata di Bob era inclusa all'interno del CD di installazione di Windows XP per rendere pi\u00f9 difficoltoso il download e la copia illegale del disco. Il giornalista, esperto di tecnologia, Harry McCracken defin\u00ec la storia \"una leggenda deliziosamente urbana\" e not\u00f2 somiglianze con il pesce d'aprile secondo cui Bob era nascosto all'interno di Windows Vista.\nRover, la mascotte del software a forma di cane, riapparve nella funzione di File Search di Windows XP.\nIl carattere tipografico Comic Sans fu creato per Microsoft Bob, senza per\u00f2 venire usato."}
{"id": "85133", "revid": "124658735", "url": "https://it.wikipedia.org/wiki?curid=85133", "title": "Il ponte sulla Drina", "text": "Il ponte sulla Drina (titolo originale: \"\u041d\u0430 \u0414\u0440\u0438\u043d\u0438 \u040b\u0443\u043f\u0440\u0438\u0458\u0430\", traslitterato: \"Na Drini \u0106uprija\") \u00e8 un romanzo scritto da Ivo Andri\u0107 tra il 1942 e il 1943 e pubblicato nel 1945, pochi mesi dopo la fine della Seconda guerra mondiale.\nFu il romanzo d'esordio di Andri\u0107, che fino ad allora aveva scritto e pubblicato solo numerosi racconti brevi.\nIl romanzo \u00e8 caratterizzato da una prosa lenta ma vigorosa e da uno svolgimento che abbraccia diversi secoli: la trama si svolge infatti partendo dall'inizio del XVI secolo e giungendo fino alla Prima guerra mondiale.\nIl protagonista del romanzo \u00e8 il ponte sul fiume Drina (Ponte di Mehmed Pa\u0161a Sokolovi\u0107) situato nella cittadina di Vi\u0161egrad, localit\u00e0 che si trova nella parte orientale della Bosnia, al confine con la Serbia. Il ponte fu costruito su ordine di Mehmed Pa\u0219a Sokolovi\u010d, che da ragazzino fu rapito dalla zona di Vi\u0161egrad (1516) e portato a Istanbul dove, dopo anni di addestramento militare, vest\u00ec dapprima la divisa dei giannizzeri (il cosiddetto \"dev\u0219irme\", una pratica assidua durante il dominio dell'Impero ottomano) e divenne poi \"visir,\" inviato durante il regno di Solimano il Magnifico nella zona di origine.\nTramite una serie di racconti e aneddoti ambientati sullo sfondo e spesso sopra il ponte, Andri\u0107 traccia la storia di Vi\u0161egrad e della Bosnia stessa, area costantemente al confine tra Impero ottomano ed Europa, tra cultura orientale e religione musulmana e cultura occidentale e cristiana.\nIl romanzo \u00e8 considerato da alcuni una lettura importante per la comprensione della storia della ex-Jugoslavia."}
{"id": "85137", "revid": "941", "url": "https://it.wikipedia.org/wiki?curid=85137", "title": "Barbarians", "text": ""}
{"id": "85140", "revid": "599013", "url": "https://it.wikipedia.org/wiki?curid=85140", "title": "Pri", "text": ""}
{"id": "85141", "revid": "45577", "url": "https://it.wikipedia.org/wiki?curid=85141", "title": "PSDI", "text": ""}
{"id": "85147", "revid": "5", "url": "https://it.wikipedia.org/wiki?curid=85147", "title": "Ascaride", "text": ""}
{"id": "85148", "revid": "2030671", "url": "https://it.wikipedia.org/wiki?curid=85148", "title": "Giardia", "text": "Giardia (dal nome del biologo francese Alfred Giard) \u00e8 un genere di organismi unicellulari Protozoi Flagellati, appartenenti all'ordine dei Diplomonadini. Tutte le specie del genere \"Giardia\" sono parassiti intestinali di varie specie di Vertebrati; sono ospitate anche nell'uomo, dove causano la malattia detta giardiasi.\nStruttura.\nSi presentano sotto forma di cisti nel passaggio da un ospite all'altro e di trofozoiti nell'intestino dell'ospite.\nLe cisti sono ovoidali (11-15\u00a0\u00b5m x 7-10\u00a0\u00b5m), rigide, dotate di 2 o 4 nuclei. Sono protette da un rivestimento esterno spesso 0,3-0,5\u00a0\u00b5m, composto da uno strato esterno filamentoso, rifrangente, e da uno strato interno membranoso.\nI trofozoiti sono di forma variabile, pi\u00f9 o meno rotondeggiante a seconda delle specie, di lunghezza compresa tra i 10 e i 20\u00a0\u00b5m e larghezza tra i 5 e 10\u00a0\u00b5m, a simmetria bilaterale. Comprendono uno o due corpi mediani, 4 coppie di flagelli (anteriore, posteriore, caudale e ventrale) e un disco ventrale, due nuclei privi di nucleoli.\nStoria e classificazione.\nIl genere \u00e8 stato descritto per la prima volta da Antoni van Leeuwenhoek (1681) esaminando al microscopio le proprie feci diarroiche, e successivamente in maniera pi\u00f9 precisa (ma assegnata al genere \"Cercomonas\") da Vil\u00e9m Lambl (1859); dal nome di quest'ultimo deriva la denominazione alternativa \"Lamblia\", applicata da alcuni autori all'intero genere e da altri alla sola variante umana (\"Giardia lamblia\").\nIl primo utilizzo della denominazione \"Giardia\" risale al 1882 (Kunstler) ed \u00e8 relativo a un organismo isolato nel girino (forse \"G. agilis\"). Sono stati successivamente proposti i nomi di \"Lamblia intestinalis\" (Stiles, 1902), \"G. lamblia\" (Kofoid e Christiansen, 1915) e \"G. enterica\" (id., 1920).\nCome in tutti i protozoi, il meccanismo di riproduzione (che si ritiene di natura asessuata) pone alcune difficolt\u00e0 nell'individuare caratteri validi per una suddivisione in specie, tra cui l'impossibilit\u00e0 di condurre esperimenti di accoppiamento. I risultati degli esperimenti di trasmissione incrociata tra specie ospite sono risultati anch'essi non conclusivi.\nDi conseguenza, si sono sviluppate nel tempo due tendenze tassonomiche distinte, l'una orientata a classificare gli organismi in base all'ospite (arrivando a proporre 40 specie distinte), l'altra in base a caratteri morfologici riconoscibili al microscopio ottico, in particolare a livello del corpo mediano. Quest'ultima distingue tre specie:\nIn tempi pi\u00f9 recenti, l'analisi al microscopio elettronico ha consentito di descrivere altre specie distinte all'interno dell'isolato di \"G. lamblia\", quali \"G. psittaci\", presente nel parrocchetto, e \"G. ardeae\", presente nell'airone. \u00c8 stata infine suggerita una nuova specie, \"G. microti\", presente nell'arvicola e nel topo muschiato, in base a differenze morfologiche nelle cisti osservate per micrografia elettronica e a livello genetico.\nSempre sulla base delle sequenze geniche, le pi\u00f9 recenti proposte (Cavalier-Smith, 1996, 2003) pongono il genere \"Giardia\" nella seguente classificazione: regno Protozoa, sottoregno Archezoa, subphylum Eopharyngia, classe Trepomonadea, sottoclasse Diplozoa, ordine Giardiida, famiglia Giardiidae.\nEpidemiologia.\n\"G. lamblia\" \u00e8 diffusa in tutto il mondo. Si trova in particolar modo in ambiente acquatico, meglio se frequentato da animali serbatoio come roditori selvatici. L'uomo pu\u00f2 ingerire il parassita bevendo acque contaminate, ingerendo cibo contaminato da cisti (servono 10-20 cisti affinch\u00e9 si sviluppi giardiasi) o per contatto con residui fecali presenti su mani sporche. Le cisti di questo parassita sono resistenti alle concentrazioni di cloro utilizzate per la depurazione.\nPatogenesi.\nLe cisti di \"G. lamblia\", una volta ingerite raggiungono lo stomaco la cui acidit\u00e0 provoca il rilascio dei trofozoiti che si diffondono nel duodeno e nel digiuno (intestino) dove si moltiplicano per mitosi. I trofozoiti possiedono un disco centrale che funziona come una sorta di ventosa e che utilizzano per aderire all'orletto a spazzola degli enterociti. Generalmente la moltiplicazione del parassita e la sua adesione all'epitelio intestinale provoca un'infiammazione ma non si verifica necrosi n\u00e9 il parassita migra in spazi extraintestinali.\nClinica.\n\"G. lamblia\" provoca la giardiasi, una sindrome da malassorbimento, anche se una parte delle infezioni dove il numero di cisti ingerite \u00e8 insufficiente rimane asintomatica oppure d\u00e0 origine a diarrea pi\u00f9 duratura del normale. Dopo un'incubazione media di 10 giorni (1-4 settimane) si verificano i tipici sintomi di un'infezione gastrointestinale con diarrea, flatulenza, crampi addominali e steatorrea provocata dal malassorbimento dei lipidi. L'infezione si risolve spontaneamente in 1-2 settimane nella maggior parte dei pazienti, ma in una minoranza, generalmente coloro che possiedono deficit a livello delle IgA, tende a cronicizzare con frequenti recidive.\nDiagnosi.\nLa diagnosi si effettua mediante ricerca su feci con metodiche per parassitologia. Siccome questo parassita viene espulso in modo discontinuo si consiglia l'esame di almeno tre campioni prelevati in giorni differenti prima di considerare i risultati negativi. Nella diarrea si riscontrano sia cisti che trofozoiti, nelle feci solide generalmente solo cisti. \u00c8 possibile inoltre ricorrere a test immunologici per la ricerca dell'antigene fecale.\nTerapia.\nSi somministrano metronidazolo o nitazoxanide c tinidazolo (in pazienti pi\u00f9 fragili dove c'\u00e8 il rischio di cronicizzazione), paromomicina (si usa in caso di gravidanza poich\u00e9 gli altri hanno effetti cancerogeni negli animali), quinacrina o furazolidone."}
{"id": "85153", "revid": "125811480", "url": "https://it.wikipedia.org/wiki?curid=85153", "title": "Ponte Coperto (Pavia)", "text": "Il Ponte Coperto (detto anche Ponte Vecchio) \u00e8 un ponte sul fiume Ticino a Pavia, che collega il centro storico cittadino e il resto della citt\u00e0 (situato sulla riva sinistra del Ticino), con il pittoresco quartiere, originariamente fuori dalle mura periferiche della citt\u00e0, di Borgo Ticino (situato invece sulla riva destra). Il ponte, che costituisce uno dei simboli della citt\u00e0 di Pavia, \u00e8 molto caratteristico, ha cinque arcate, \u00e8 completamente coperto con due portali alle estremit\u00e0 e presenta una piccola cappella religiosa al centro. Il ponte attuale \u00e8 stato costruito tra il 1949 ed il 1951 e ripropone le forme dell'antico Ponte Coperto, risalente al XIV secolo.\nStoria.\nPonte romano.\nGi\u00e0 in epoca romana, nell'antica citt\u00e0 di Ticinum era presente un ponte che collegava le due rive del fiume all'altezza del moderno Ponte Coperto. Di questo ponte rimane, facilmente visibile nei periodi di magra, la base di un pilone centrale, in trachite dei colli Euganei. La direzione del pilone (WNW), leggermente disassata rispetto a quella dei ponti medievale e moderno, indica che in epoca romana la direzione della corrente del fiume era diversa. Un altro pilone del ponte romano si poteva vedere fino a pochi anni fa presso la sponda sinistra, ma \u00e8 stato coperto di terra per ampliare la riva. La costruzione del ponte romano si fa risalire all'epoca di Augusto.\nLeggenda.\nSecondo una leggenda, durante la notte di Natale dell'anno 999, molti residenti del quartiere di Borgo Ticino volevano recarsi alla messa di mezzanotte in citt\u00e0, ma le barche che avrebbero dovuto traghettarli sulla sponda opposta del fiume si trovavano in difficolt\u00e0 a causa della fitta nebbia.\nAll'improvviso arriv\u00f2 un uomo vestito di rosso, il diavolo, che propose di costruire immediatamente un ponte in cambio di avere l'anima del primo essere vivente che lo avesse attraversato. Tra la folla c'era l'arcangelo Michele, accorso dalla chiesa poco distante, che lo riconobbe e accett\u00f2 il patto. Il diavolo fece degli strani disegni sul terreno e subito il ponte apparve; un attimo dopo, l'arcangelo fece passare per primo un caprone. Il diavolo, arrabbiato per essere stato ingannato, scaten\u00f2 una tempesta, ma il ponte rest\u00f2 intatto; il diavolo quindi fugg\u00ec e i pavesi, riconoscenti, fecero costruire una piccola chiesa al centro del ponte. Il ponte divenne cos\u00ec anche il \"Ponte del Diavolo\".\nPonte trecentesco.\nIn realt\u00e0, il ponte fu costruito a partire dal 1351 sui ruderi del ponte romano, su progetto di Giovanni da Ferrara e di Jacopo da Cozzo. Il ponte, completato nel 1354, era coperto e dotato di dieci arcate irregolari e di due torri alle estremit\u00e0, che servivano per la difesa. L'aspetto di questo ponte, anche se con sole sei arcate, \u00e8 visibile negli affreschi di Bernardino Lanzani (1524 circa) all'interno della chiesa di San Teodoro. Durante la costruzione delle mura spagnole, nel XVII secolo, la prima arcata e mezza verso la citt\u00e0 e la prima arcata dal lato del borgo furono comprese nei bastioni e quindi chiuse. Successivamente furono aggiunti un portale d'ingresso dalla parte del Borgo Ticino (terminato nel 1599 per il passaggio dell'arciduchessa Margherita d'Austria), una cappella al centro del ponte in onore di San Giovanni Nepomuceno (1746), santo invocato tradizionalmente contro alluvioni ed annegamenti, e infine anche un portale di ingresso dalla parte del centro storico, eretto da Carlo Amati (1822).\nNel Palazzo Mezzabarba, la sede del Comune di Pavia, salone ufficio anagrafe, \u00e8 presente un modello in legno del ponte trecentesco, realizzato nel 1938.\nIl ponte trecentesco dur\u00f2 fino al settembre del 1944, quando i bombardamenti delle forze alleate, durante la seconda guerra mondiale, lo danneggiarono e ne fecero crollare un'arcata. Alla fine della guerra si svolse un aspro dibattito sull'opportunit\u00e0 di ripristinare il vecchio ponte o di demolirlo. Per timore di crolli che avrebbero potuto far straripare il Ticino, nel febbraio 1948, il Ministero dei lavori pubblici fece demolire con la dinamite l'antico manufatto.\nAlcuni resti dei piloni del vecchio ponte sono visibili nelle acque del fiume ed \u00e8 rimasta anche la base del portale parzialmente interrato sulla riva sinistra.\nPonte del XX secolo.\nNel 1949 inizi\u00f2 la costruzione del nuovo ponte, concepito, su progetto di Ferdinando Reggiori, come una copia di quello storico, che fu inaugurato nel 1951. Durante lo scavo dei piloni del nuovo ponte furono rinvenuti numerossimi reperti archeologici, in parte purtroppo dispersi, che coprono un arco cronologico che va dall'et\u00e0 romana per arrivare fino a quella moderna, alcuni di essi, come l'importante \"Sella Plicatilis\", sono esposti nei Musei Civici. Sul portale d'ingresso dalla parte della citt\u00e0 un'epigrafe cita: \"Sull'antico varco del ceruleo Ticino, ad immagine del vetusto Ponte Coperto, demolito dalla furia della guerra, la Repubblica Italiana riedific\u00f2\".\nIl ponte \u00e8 stato costruito circa 30 metri pi\u00f9 a valle rispetto al precedente, rispetto al quale \u00e8 pi\u00f9 largo, pi\u00f9 alto e pi\u00f9 corto. Le arcate sono pi\u00f9 larghe, quindi inferiori in numero, cinque anzich\u00e9 sette. Il ponte \u00e8 posizionato in maniera esattamente perpendicolare alla corrente del fiume, mentre quello antico seguiva la linea immaginaria che congiunge strada Nuova (dalla parte del centro) con la via dei Mille (dalla parte del Borgo Ticino); inoltre la piccola cappella al centro \u00e8 stata ricostruita con orientamento opposto a quella originaria. Le modifiche avevano lo scopo di migliorare la viabilit\u00e0 sul ponte e facilitare al contempo lo scorrimento delle acque del fiume. Negli anni '90, per ridurre le vibrazioni, la viabilit\u00e0 del ponte \u00e8 stata limitata, a eccezione dei mezzi pubblici e delle moto, a un unico senso di marcia, dalla citt\u00e0 verso il Borgo, e per entrare in citt\u00e0 \u00e8 necessario usufruire del Ponte della Libert\u00e0 (in origine chiamato \"Ponte dell'Impero\").\nNel 2005, in occasione del 50\u00ba anniversario della morte di Albert Einstein, nella parte centrale del ponte \u00e8 stata posta una targa con queste parole: \"An die sch\u00f6ne Br\u00fccke in Pavia habe ich oft gedacht\" (\"Ho spesso pensato a quel bel ponte di Pavia\"). Tale frase fu scritta dal grande scienziato in una lettera ad un'amica italiana del 1947 e si riferiva al periodo che egli aveva trascorso, tra i sedici e i diciassette anni di et\u00e0, a Pavia, periodo nel quale aveva composto il suo primo articolo a tema scientifico. Il futuro premio Nobel per la fisica si era trasferito con la famiglia nel 1894 dalla Germania dapprima a Milano e poi a Pavia (presso Casa Cornazzani, dove aveva vissuto anche Ugo Foscolo, al civico 11 della strada che sarebbe poi stata intitolata a Foscolo stesso); Hermann Einstein, padre di Albert, era stato titolare in tale periodo di un'azienda produttrice di macchine elettriche a Pavia, che fall\u00ec nel 1896, anno in cui gli Einstein lasciarono l'Italia e si trasferirono a Berna (Svizzera).\nBorgo Ticino.\nIl quartiere di Pavia, situato al di l\u00e0 dal Ponte Coperto sulla riva destra del Ticino, \u00e8 chiamato Borgo Ticino. La parte pi\u00f9 caratteristica del quartiere \u00e8 quella situata sull'argine basso del fiume; la si raggiunge, dopo aver attraversato il ponte provenendo dal centro storico, girando subito a sinistra in via Milazzo. Subito dopo il ponte si trova un monumento in bronzo che ritrae una lavandaia, termine con cui si indicano le donne che fino alla met\u00e0 del secolo scorso lavavano la biancheria dei cittadini benestanti nel Ticino. Pi\u00f9 avanti si trovano le case basse caratteristiche del Borgo Basso (\"Burg-\u00e0-bass\" in dialetto pavese), soggette a sporadici allagamenti in corrispondenza delle esondazioni del fiume, in piena mediamente ogni decina d'anni.\nNella cultura di massa.\nIl ponte \u00e8 stato immortalato in una celebre scena del film \"Il cappotto\" di Alberto Lattuada, ove viene ripreso il povero scrivano Carmine De Carmine, interpretato da Renato Rascel. \nE anche ripreso nelle scena iniziale e finale di \"Fantasma d'Amore\", di Dino Risi del 1981 con Marcello Mastroianni e Romy Schneider."}
{"id": "85155", "revid": "729019", "url": "https://it.wikipedia.org/wiki?curid=85155", "title": "Kenny Logan", "text": "Ha indossato la maglia della Nazionale scozzese per la prima volta il 21 giugno 1992 a Brisbane, contro l'Australia (37-13 per gli australiani).\nUltima presenza con la nazionale l'8 novembre 2003 contro l'Australia (33-16 per gli australiani).\nNel 1999 ha vinto con la Scozia il torneo Cinque Nazioni."}
{"id": "85161", "revid": "226458", "url": "https://it.wikipedia.org/wiki?curid=85161", "title": "Mederico", "text": "Origine e diffusione.\nDeriva dal nome germanico \"Medericus\", che \u00e8 composto dagli elementi \"math\" (\"onore\", \"rispetto\", \"bont\u00e0\") e \"ric\" (\"capo\", \"signore\", \"dominare\", \"governare\"). Alcune fonti interpretano il significato come \"signore forte\".\nOnomastico.\nL'onomastico viene festeggiato il 29 agosto in onore di san Mederico, sacerdote di Parigi e abate dell'abbazia di San Martino ad Autun."}
{"id": "85162", "revid": "124019094", "url": "https://it.wikipedia.org/wiki?curid=85162", "title": "Vimana", "text": "Il termine vimana (in sanscrito \u0935\u093f\u092e\u093e\u0928) indica un generico oggetto volante, descritto in numerosi testi sanscriti.\nNon sono state individuate prove fisiche dell'esistenza di tali oggetti, ma la loro descrizione \u00e8 diffusa, e viene persino descritto il loro uso nelle guerre del \"Mahabharata\" e del \"Ramayana\". Secondo le descrizioni di questi poemi epici, i \"vimana\" sono in grado sia di volare nell'aria e nello spazio, che di immergersi sott'acqua.\nRicorrenze.\nNei Veda si menzionano diversi tipi di \"vimana\", con diverse forme e dimensioni:\nIl Vaimanika Shastra, degli inizi del XX secolo, \u00e8 un vero e proprio manuale che descrive non solo come pilotare un \"vimana\", ma anche le sue caratteristiche tecniche.\nVengono anche descritte altre tipologie: il martin pescatore, l'ibis, e altri animali.\nPare che l'etimologia della parola \"Vim\u0101na\", che ha anche il significato di tempio ind\u00f9, deriverebbe dall'unione di \"vi\" (vocabolo che sta a significare \"uccello\", o pi\u00f9 genericamente qualcosa di volante) e \"m\u0101n\" (parola che indica qualcosa di artificiale e di abitato), quindi \u00abuccello artificiale abitato\u00bb, come spiega D. W. Davenport nel 1979, sul proprio libro \"2000 a.C.: distruzione atomica\", dove d\u00e0 una sua interpretazione della traduzione in inglese del Vaimanika Shastra.\nL'ufologo Roberto Malini nel suo dizionario enciclopedico fa notare che, secondo alcuni ricercatori, il termine \"Vim\u0101na\" potrebbe derivare da \"Vamana\", il quinto avatar del dio Vishnu.\nProbabilmente con il tempo il significato della parola \u00e8 traslato nei seguenti significati:\nNelle ultime scritture sono descritti altri veicoli volanti, e qualche volta vengono fatti riferimenti poetici persino a veicoli terrestri. In alcuni moderne lingue indiane, per esempio in gujarati, la parola \"vim\u0101na\" viene utilizzata per indicare un moderno aeroplano.\nNel libro buddhista \"Vimanavatthu\" (in lingua pali: \"Storie di Vim\u0101na\") si usa la parola \"vim\u0101na\" per indicare un breve testo usato come ispirazione o un sermone buddhista."}
{"id": "85163", "revid": "83531", "url": "https://it.wikipedia.org/wiki?curid=85163", "title": "Jan Ullrich", "text": "Professionista dal 1995 al 2006, soprannominato \"il Kaiser\" o \"Kaiser Jan\", specialista delle grandi corse a tappe e delle gare a cronometro, vinse il Tour de France 1997 e la Vuelta a Espa\u00f1a 1999, oltre a un titolo olimpico a Sydney 2000 e a tre titoli mondiali su strada, uno in linea dilettanti e due a cronometro Elite.\nBiografia.\nHa tre fratelli, Stefan (nato nel 1971), Thomas (1978) e Felix (1984). Si \u00e8 separato dalla prima moglie, Gaby, nel 2005; con lei ha avuto anche una figlia, Sarah Maria, nata nel 2003. Nel settembre 2006 si \u00e8 sposato con Sara Steinhauser, sorella di Tobias Steinhauser, suo compagno di squadra alla T-Mobile. La coppia ha avuto tre figli, Max (nato nel 2007), Benno (2011) e Toni (2012).\nCarriera.\nGli anni da Dilettante e alla Deutsche Telekom.\n1993-1996: gli esordi e l'approdo al professionismo.\nSi appassiona al ciclismo fin da bambino seguendo le orme di suo fratello maggiore Stefan. Jan mostra subito il suo talento vincendo la prima gara a cui partecipa all'et\u00e0 di dieci anni guidato dalle sapienti mani del suo primo allenatore Peter Sager. Fino al 1987 frequenta la Sportgemeinschaft Dynamo Rostock, societ\u00e0 della sua citt\u00e0; dal 1987 al 1990 \u00e8 invece tesserato per lo Sportclub Dynamo Berlin, club facente riferimento alla Sportvereinigung Dynamo, l'associazione sportiva degli organi di polizia nell'allora Repubblica Democratica Tedesca. Dal 1990 al 1992, dopo la caduta del muro e lo scioglimento delle squadre sportive della DDR, gareggia con lo Sportclub Berlin, mentre dal 1992 al 1994 \u00e8 ad Amburgo, tra le file della storica societ\u00e0 ciclistica Radsport-Gemeinschaft Hamburg.\nNel 1993 a Oslo vince il Campionato del mondo in linea nella categoria dilettanti, a nemmeno vent'anni d'et\u00e0, diventando cos\u00ec il pi\u00f9 giovane campione del mondo dopo Eddy Merckx (nella stessa edizione, tra i professionisti, si impone il futuro rivale Lance Armstrong). Nel 1994 corre la stagione ancora tra i dilettanti e a Catania conquista il terzo posto al Campionato del mondo nella prova a cronometro (in quell'occasione, per la prima edizione della prova a cronometro, fu una gara \"open\", ossia aperta a professionisti e non) vinta dallo specialista Chris Boardman davanti ad Andrea Chiurato.\nL'anno seguente passa tra i professionisti nel Team Deutsche Telekom. Vince il Campionato tedesco a cronometro e disputa la sua prima grande corsa a tappe, la Vuelta a Espa\u00f1a, dalla quale dovette per\u00f2 ritirarsi dopo solo una settimana di corsa a causa di un fastidioso mal di denti. Nel 1996 si impone al grande pubblico classificandosi secondo al Tour de France dietro al compagno di squadra Bjarne Riis (vittoria in un primo momento revocata per confessato uso di doping, poi riassegnata al danese). In quell'edizione della corsa francese Ullrich corse sempre al servizio del proprio capitano, ma nonostante ci\u00f2 vinse la penultima tappa, la cronometro di Saint-\u00c9milion, battendo di cinquantasei secondi Miguel Indurain e rischiando addirittura di sfilare la maglia gialla al proprio capitano, tanto che si dice che i direttori sportivi della Deutsche Telekom, Rudy Pevenage e Walter Godefroot gli impongono di rallentare per non compromettere il risultato del capitano. Ullrich a 22 anni e mezzo d'et\u00e0 conclude cos\u00ec staccato di soli 1'41\" da Riis, guadagnando anche la vittoria nella classifica dei giovani.\n1997: la vittoria del Tour de France.\nNel 1997, dopo aver vinto il Campionato tedesco in linea e l'importante tappa di Kandersteg al Giro di Svizzera, nel quale si piazza al terzo posto nella classifica finale alle spalle di Christophe Agnolutto e Oscar Camenzind, fa suo il Tour de France, primo tedesco della storia, e sul podio di Parigi precede i rivali di allora Richard Virenque e Marco Pantani.\nNonostante il capitano anche per questo Tour de France fosse Riis, Ullrich si mostra subito il pi\u00f9 forte; sfiora la maglia gialla gi\u00e0 nel prologo di Rouen, dove viene battuto per soli 1,82 secondi dallo specialista Chris Boardman; si limita a seguire i suoi avversari Richard Virenque e Marco Pantani nella prima tappa pirenaica con arrivo a Loudenvielle, mentre nel tappone con arrivo in salita ad Andorra-Arcal\u00eds, l'ormai ex capitano Riis gli lascia via libera verso il successo di tappa; il tedesco riesce cos\u00ec a staccare Pantani e Virenque di un minuto e otto secondi con una prestazione notevole conquistando la maglia gialla. Nella cronometro di Saint-\u00c9tienne mette quindi il sigillo al Tour staccando di pi\u00f9 di tre minuti tutti i maggiori avversari. Sulle Alpi, Ullrich si limita a contenere gli attacchi di Pantani, il quale vincer\u00e0 le tappe dell'Alpe d'Huez e di Morzine, e di Virenque, che vincer\u00e0 la tappa di Courchevel, e giunge a Parigi con un vantaggio pesante: pi\u00f9 di 9 minuti sul francese e pi\u00f9 di 14 sull'italiano. La vittoria schiacciante da lui ottenuta, con un dominio sia in salita che a cronometro, fanno pensare agli addetti ai lavori che il ciclismo abbia trovato il suo nuovo padrone dopo il ritiro di Miguel Indurain e molti pronosticano che il tedesco sar\u00e0 il primo corridore a vincere per sei volte la corsa a tappe francese.\nLe successive vittorie nella Classica di Amburgo, nella Luk-Cup B\u00fchl ed il secondo posto al Campionato di Zurigo alle spalle di Davide Rebellin dimostrano che Ullrich riesce ad andare forte anche nelle corse di un giorno e si pensa ad un nuovo \"cannibale\". A fine anno si aggiudica la prima edizione del premio internazionale \"Fausto Coppi-Bici d'Oro\".\n1998-1999: il secondo posto al Tour e il successo alla Vuelta.\nNell'inverno Jan Ullrich prende dieci chili, incominciando l'anno successivo con una condizione fisica non ottimale per via del peso eccessivo. Ci\u00f2 nonostante riesce a dimagrire per tempo, e si presenta alla partenza del Tour de France come uno dei favoriti per la vittoria finale. Conquista la maglia gialla nella prima cronometro, a Corr\u00e8ze, rifilando pi\u00f9 di 4 minuti a Pantani, e la conserva dopo i Pirenei, ma sul Colle del Galibier, sotto la pioggia, deve arrendersi ad un epico attacco di Pantani, che riesce a guadagnare circa 9 minuti alla fine della tappa. Si riscatta vincendo l'indomani ad Albertville, dopo una fuga a due con il \"Pirata\" iniziata sull'ultima salita di giornata, la Madeleine, e l'ultima cronometro di Le Creusot; ma in classifica generale chiude secondo alle spalle dello scalatore italiano, nel Tour che verr\u00e0 ricordato anche per lo scandalo Festina.\nNel 1999 inizia la stagione con l'intento di riconquistare la maglia gialla, ma, oltre al problema del peso che si era ripresentato, una duplice caduta prima al Giro di Germania e poi al Giro di Svizzera gli preclude la partecipazione al Tour de France, che segner\u00e0 l'inizio del dominio di Lance Armstrong. Corre quindi la Vuelta a Espa\u00f1a, ma senza grandi velleit\u00e0 di classifica; ci\u00f2 nonostante vince una tappa e successivamente, ancora sull'arrivo ad Arcal\u00eds, conquista la maglia oro di leader della classifica, che difender\u00e0 sino alla fine con una seconda vittoria di tappa nell'ultima cronometro. L'obiettivo principale della stagione sono comunque i campionati del mondo che si disputano in Italia: a Treviso vince la prova a cronometro mentre a Verona nella prova in linea, malgrado l'eccellente condizione, non va oltre l'ottavo posto.\n2000-2001: ancora secondo alla \"Grande Boucle\".\nNel 2000 Ullrich deve di nuovo fronteggiare il problema del peso; riesce tuttavia a presentarsi al Tour de France con una forma ottimale. Quell'anno ha luogo la prima sfida con Armstrong, ma il tedesco deve accontentarsi del secondo posto in classifica data la superiorit\u00e0 dello statunitense sia in salita che a cronometro. Si riscatta ai Giochi olimpici di Sydney, in cui conquista l'oro nella prova in linea disputatasi nella parte est del Centennial Park, precedendo, in una fuga a tre, i compagni di team Aleksandr Vinokurov e Andreas Kl\u00f6den, e l'argento in quella a cronometro, battuto da Vja\u010deslav Ekimov. L'Unione Ciclistica Internazionale indag\u00f2 per presunto uso di doping da parte del tedesco, decidendo per\u00f2, nel 2010, di non revocargli il titolo non essendo stati riscontrati illeciti.\nNella stagione seguente partecipa per la prima volta al Giro d'Italia, senza per\u00f2 ottenere risultati anche a causa della scarsa condizione (verr\u00e0 anche indagato nell'ambito di un'inchiesta antidoping, senza comunque alcun successivo strascico giudiziario) e poi, forte della seconda vittoria nel Campionato tedesco in linea, punta a rivincere il Tour de France. Armstrong si rivela per\u00f2 ancora il pi\u00f9 forte e Ullrich \u00e8 nuovamente secondo. Prosegue la stagione su buoni livelli, vincendo anche il Giro dell'Emilia, e ai Campionati del mondo di Lisbona fa di nuovo suo l'oro a cronometro con una grande rimonta nel finale di gara, mentre nella prova in linea arriva con il gruppo di testa e chiude tredicesimo.\n2002-2006: Gli ultimi anni.\n2002-2003: l'infortunio e il rientro.\nNel 2002 \u00e8 fermo praticamente per tutta la stagione a causa di problemi al ginocchio destro, a cui viene operato. Inoltre, dopo otto anni, conclude il rapporto con il Team Telekom.\nNel 2003 ritorna alle corse con una nuova squadra, il Team Coast, poi divenuto Team Bianchi. Dopo aver corso il Giro di Germania (quinto posto) e il Giro di Svizzera (7\u00ba posto) comincia il Tour de France con rinnovate ambizioni di vittoria. Dopo aver perso terreno sull'Alpe d'Huez vince la cronometro di Cap'Decouverte staccando Armstrong di 1'36\". Il giorno dopo riesce per la prima volta a mettere in difficolt\u00e0 lo statunitense anche in salita, sul Plateau de Bonascre, giungendo ad avere soli 15 secondi di distacco in classifica. Alla fine per\u00f2 non va oltre il secondo posto: a Luz Ardiden viene staccato dal rivale, cade poi sull'asfalto bagnato nella cronometro finale e conclude con un ritardo di 1'01\". Proprio nella tappa di Luz Ardiden, Armstrong cade mentre sta forzando e Ullrich, pur molto vicino in classifica e in ottima condizione, anzich\u00e9 attaccare aspetta il rientro del texano nel gruppetto di testa; poco dopo, sfruttando proprio le difficolt\u00e0 di Ullrich nel cambio di ritmo, Armstrong lo attaccher\u00e0, vincendo la tappa.\nNel prosieguo di annata Ullrich trova importanti piazzamenti alla Classica di Amburgo (terzo) e al Campionato di Zurigo (secondo), chiudendo una stagione positiva. Al termine della stagione viene eletto sportivo tedesco dell'anno.\n2004: la vittoria al Giro di Svizzera.\nNel 2004 torna a correre con la T-Mobile. In preparazione al Tour de France prende parte al Giro di Svizzera. Nella gara elvetica prende la \"leadership\" nella classifica generale gi\u00e0 dopo la prima tappa; Controlla agevolmente le successive frazioni fino alla settima tappa, quando nell'ascesa di Mechtal non riesce a rispondere agli attacchi dello svizzero Fabian Jeker e dell'austriaco Georg Totschnig: all'arrivo perde la maglia, ritrovandosi terzo in graduatoria, con 32 secondi di svantaggio da Jeker e 24 da Totschnig. Dopo l'ottava frazione, vinta da Paolo Bettini, prende il via nella cronometro finale con l'obiettivo di recuperare i 41\" di distacco da Jeker; nell'occasione non delude le aspettative, vince la tappa ad una media di circa 48\u00a0km/h e riesce a rimontare lo svizzero, aggiudicandosi la corsa con un solo secondo di vantaggio sul rivale.\nDopo la vittoria al Giro di Svizzera, con due successi di tappa, \u00e8 uno dei favoriti per la conquista del Tour de France. In quell'edizione della \"Grande Boucle\", tuttavia, Armstrong si rivela ancor pi\u00f9 insuperabile (per lui sesto Tour de France consecutivo, un record poi annullato per doping); Ullrich per la prima volta non sale nemmeno sul podio di Parigi, \u00e8 infatti quarto, preceduto anche da Andreas Kl\u00f6den e Ivan Basso. Alla fine della corsa viene anche criticato dal suo direttore sportivo Walter Godefroot, il quale afferma: \u00abIl talento da solo non basta\u00bb. Ai Giochi olimpici di Atene Ullrich non bissa i risultati di quattro anni prima: \u00e8 settimo a cronometro e mai incisivo nella prova in linea, dove chiude al diciannovesimo posto. Rinuncia inoltre ai campionati del mondo in Italia concludendo un'annata al di sotto delle aspettative.\n2005-2006: il terzo posto al Tour, l\"'Operaci\u00f3n Puerto\" e il ritiro.\nNella stagione successiva deve nuovamente far fronte al problema del peso forma, cui si aggiunge una fastidiosa polmonite che compromette la sua preparazione al Tour de France. Conclude al terzo posto il Giro di Svizzera, vincendo la cronometro. Dopo una caduta in allenamento alla vigilia del Tour de France, che non compromette per\u00f2 la partenza della corsa, Ullrich cade nuovamente nell'ottava frazione, ma pur ricoverato all'ospedale di Grenoble riesce a riprendere la corsa; alla fine chiude in terza posizione, alle spalle del solito Armstrong e di Basso. Si classifica inoltre secondo al Giro di Germania, vincendo la frazione a cronometro.\nNel 2006, non cambia stile e in inverno prende molti chili. Ritorna al Giro d'Italia con una forma non ottimale; ottiene comunque una vittoria di tappa a cronometro prima di ritirarsi. Ripresosi e tornato in piena forma, vince nuovamente il Giro di Svizzera.\nAl Tour de France, visto il ritiro dalle corse di Armstrong, avrebbe finalmente l'occasione di bissare il successo del 1997, ma alla vigilia della corsa francese viene implicato nella cosiddetta \"Operaci\u00f3n Puerto\", che lo vede coinvolto per uso di doping. Viene escluso dalla \"Grande Boucle\" dagli organizzatori dell'evento, quindi sospeso dalla sua squadra e in seguito anche licenziato. Per tutto il periodo dell'inchiesta Ullrich, a differenza di altri corridori coinvolti, si dichiara sempre estraneo alla vicenda, fino al 26 febbraio 2007, data in cui annuncia il suo ritiro dall'attivit\u00e0 agonistica. Successivamente le analisi sanguigne confermeranno il suo coinvolgimento e la sua abitazione in Svizzera verr\u00e0 perquisita.\nDopo il ritiro.\n2007-2013: problemi di salute e squalifica per doping.\nIl 2 giugno 2007 Jan rischia di perdere le medaglie conquistate alle Olimpiadi a Sydney nel 2000 ma nel 2010 non vengono riscontrati illeciti, pertanto Ullrich mantiene le medaglie. Nell'estate 2010 viene colpito da una malattia da stress, la sindrome da burnout, dalla quale riesce a guarire verso la fine di dicembre, ritornando anche in sella ad una bici, ma smentendo un suo possibile ritorno alle corse.\nAll'inizio del 2010 non viene inizialmente incluso nell'elenco dei corridori processati per l\"'Operaci\u00f3n Puerto\"; l'Unione Ciclistica Internazionale presenta per\u00f2 un appello al TAS di Losanna. In seguito l'ex ds della T-Mobile Rudy Pevenage confessa e lo coinvolge nell'inchiesta. Il 9 febbraio 2012 il TAS di Losanna, accogliendo il ricorso dell'Unione Ciclistica Internazionale, giudica Ullrich colpevole e lo condanna (con formula retroattiva) a due anni di squalifica, cancellando, pertanto tutti i risultati ottenuti dal 1\u00ba maggio 2005 fino al suo ritiro dal professionismo, nel 2007: tra essi spicca il terzo posto al Tour de France del 2005, una vittoria di tappa al Giro d'Italia del 2006 e una tappa e il successo nella classifica generale del Giro di Svizzera del 2006.\nA giugno 2013 Ullrich, dopo aver negato nell'inchiesta Puerto, ammette di aver fatto ricorso durante la sua carriera a pratiche illecite dopanti nell'inchiesta in cui era coinvolto.\n2018: indagini giudiziarie.\nIl 4 agosto 2018 viene messo in stato di fermo dalla polizia spagnola con l'accusa di avere aggredito l'attore e regista Til Schweiger, suo vicino di casa nella zona Establiments a Palma di Maiorca. L'aggressione sarebbe avvenuta perch\u00e9 Schweiger non lo avrebbe invitato ad una festa in occasione dell'uscita del film \"Honey in the Head\".\nSei giorni pi\u00f9 tardi, il 10 agosto 2018, viene fermato dalla polizia di Francoforte sul Meno dopo essere stato messo sotto indagine per tentato omicidio. Ullrich, secondo una ricostruzione della stampa, avrebbe abusato sessualmente e tentato di strangolare una prostituta con cui si trovava presso il \"Villa Kennedy\" a Francoforte. La donna sarebbe riuscita a divincolarsi e ad uscire dalla stanza per chiedere soccorso. La polizia rende noto che al momento dell'arresto Ullrich era sotto l'effetto di alcol e droghe.\nIl ciclista dopo l'aggressione avvenuta a Maiorca aveva dichiarato al periodico tedesco \"Bild\" di essere rientrato in Germania proprio per sottoporsi a una terapia volta a combattere la dipendenza da droga e alcol.. Dopo ci\u00f2 Ullrich finisce in clinica psichiatrica.\nPrimati personali.\nRientra tra i corridori che hanno vinto tappe in tutti i Grandi giri: Tour de France, Giro d'Italia e Vuelta a Espa\u00f1a. In otto partecipazioni al Tour \u00e8 salito sette volte sul podio: primo nel 1997; secondo nel 1996, 1998, 2000, 2001 e 2003; terzo nel 2005, risultato questo in seguito cancellato con sentenza retroattiva in merito all\"'Operaci\u00f3n Puerto\". Solo nel 2004 fu quarto. Nella storia della corsa francese, come numeri di podi \u00e8 preceduto da Lance Armstrong, con sette vittorie consecutive e un terzo posto (risultati in seguito cancellati), Bernard Hinault con cinque vittorie (1978, 1979, 1981, 1982, 1985) e due secondi posti (1984, 1986), e da Joop Zoetemelk che ha vinto il Tour in una sola occasione (1980), ma che per altre sei volte si \u00e8 classificato secondo (1970, 1971, 1976, 1978, 1979, 1982); anche Raymond Poulidor vanta un maggior numero di podi, con tre secondi (1964, 1965, 1974) e cinque terzi posti (1962, 1966, 1969, 1972, 1976).\nIn occasione delle due vittorie nelle grandi corse a tappe, il Tour del 1997 e la Vuelta del 1999, ha conquistato la maglia di leader della classifica, poi tenuta sino alla fine della corsa, al termine della tappa con l'arrivo in salita ad Andorra-Arcal\u00eds."}
{"id": "85164", "revid": "125368160", "url": "https://it.wikipedia.org/wiki?curid=85164", "title": "Crescentina modenese", "text": "La crescenta o crescentina, conosciuta anche come tigella, \u00e8 un tipo di pane caratteristico dell'Appennino Modenese, prodotto con un impasto a base di farina tipo 0, Farina tipo 00, latte, lievito, olio, strutto e sale (con dovute e diffuse varianti). \u00c8 un prodotto agroalimentare tradizionale elencato con i nomi di crescentina, \"chersc\u00e8nta\", tigella modenese, \"tig\u00e8la\" modenese. Oggi \u00e8 proposto come parte del men\u00f9 tradizionale (come secondo piatto o come piatto unico) da molte trattorie del modenese, del bolognese, del reggiano e del mantovano; oppure come cibo di strada in manifestazioni folkloristiche e sagre locali.\nEtimologia.\nI dischi di terracotta o di pietra refrattaria in cui originariamente erano cotte le \"crescenti\" sono chiamati \"tigelle\". Tigella deriva da \"tegella\", diminutivo di \"tegula\" che in latino volgare significava coperchio, dal verbo \"tegere\" (coprire). Oggi, nelle zone di pianura e nel resto d'Italia, ci si riferisce alle \"crescentine\" con il sempre pi\u00f9 diffuso appellativo metonimico di \"tigelle\", nonostante sia crescentine il termine etimologicamente esatto.\nA rafforzare il concetto, lo scrittore locale Andrea Pini scrisse: \"In pizzeria chiedereste mai il forno al posto della pizza? O al fast food una friggitrice al posto delle patatine? O a vostra nonna la teglia al posto della crostata?\". Nella stessa tradizione locale si \u00e8 sempre detto \"Chers\u00e8nt in t'al tig\u00e8li\", ovvero \"Crescenti nelle tigelle\", a ribadire il concetto della differenza.\nPreparazione.\nLa cottura tradizionale avveniva impilando la pasta in alternanza con dischi solitamente di terracotta (chiamati propriamente \"tigelle\") gi\u00e0 arroventati nel camino usando le foglie di castagno o di noce per separare l'impasto dalla terracotta, aromatizzarlo e tenerlo pulito dalla cenere. \nQuesti erano rotelle di circa 15\u00a0cm di diametro ed 1,5\u00a0cm di spessore, formate tradizionalmente con terra di castagneto finemente triturata e modellata in uno stampo di legno con incisioni in bassorilievo (decorazioni geometriche che poi rimanevano stampate sulla pasta durante la cottura) e poi essiccati e cotti.\nCon opportuna maestria l'addetto alla preparazione spostava periodicamente gli elementi della pila per rendere uniforme e verificare l'avanzamento della cottura.\nDue caratteristiche peculiari differenziano le tigelle dagli utensili, anch'essi in terracotta o pietra, utilizzati nelle aree limitrofe per preparazioni simili come il panigaccio: innanzitutto le tigelle non sono concave, secondariamente esiste una specifica simbologia del bassorilievo presente su almeno un lato del disco raffigurante, spesso in diverse varianti geometriche di esecuzione, il fiore della vita come segno di prosperit\u00e0 e fecondit\u00e0.\nAttualmente la cottura \u00e8 solitamente effettuata in maniera pi\u00f9 veloce ponendo i dischi di pasta tra due piastre di materiale refrattario o metallico (dette \"cottole\"), in macchine appositamente realizzate per lo scopo, alimentate a gas o elettricit\u00e0. In ambito casalingo viene comunemente utilizzato uno stampo in alluminio che pu\u00f2 contenere dalle 4 alle 7 crescentine da apporre direttamente sulla fiamma come una padella; questo stampo \u00e8 chiamato \"tigelliera\". Questo stampo e la cottura sulla fiamma ricordano il ricorso ai testi come strumento per la preparazione di numerose ricettazioni tradizionali delle aree limitrofe all'Appennino modenese, ad esempio il borlengo modenese (o zampanella) o il testarolo lunigianese o il neccio toscano.\nEssendo stata per buona parte del XIX secolo sotto la dominazione estense, anche nei borghi della Lunigiana la crescentina \u00e8 conosciuta e preparata; tuttavia nell'area dell'appennino lunigianese la preparazione tipica \u00e8 il \"panigaccio\", che nella sua versione cotta al forno o al focolare si differenzia dalla crescentina solo per la mancanza di lievito nella ricetta (motivo per cui secondo alcuni il panigaccio non dovrebbe essere classificato propriamente come pane ma come prodotto preparato a mo' di pane).\nTalvolta vengono cotte anche crescenti molto pi\u00f9 grandi delle normali crescentine chiamate \"crescentone\" (diametro di circa 20\u00a0cm o superiore), che successivamente vengono tagliate a spicchi.\nL'impasto delle crescentine, cos\u00ec come quello usato per la preparazione delle piadine, si caratterizza per una consistenza densa rispetto all'impasto assai pi\u00f9 liquido utilizzato per panigacci, borlenghi, necci o crespelle dolci e salate.\nGli ingredienti originali delle crescentine del Frignano sono solo Farina, acqua (gassata o naturale), sale, lievito di birra o bicarbonato. Nelle ultime ricette viene aggiunto addirittura olio o burro, zucchero e strutto, creando cos\u00ec una variante della crescentina che non rispecchia la vera ricetta.\nNel 1998 il pittore Gino Covili dipinse l'opera dal titolo \"Le Crescenti\" nella quale viene mostrata la preparazione delle crescentine e la consumazione di quest'ultime.\nFolklore.\nLe crescentine cotte vengono tradizionalmente consumate tagliandole a met\u00e0 ed imbottendole con un pesto formato da un trito di lardo di maiale, aglio e rosmarino (noto localmente come \"cunza di Modena\", lo stesso usato per i borlenghi) e con Parmigiano Reggiano, oppure con coniglio in umido, lepre alla cacciatora o cinghiale. Oggi, oltre alle versioni tradizionali, le crescentine vengono proposte con svariate e fantasiose farciture: salumi, formaggi, verdure e altre salse salate o dolci.\nNella cultura popolare modenese le crescentine sono considerate il cibo per eccellenza dei momenti conviviali: preparate al camino e consumate direttamente dopo la cottura provvedendo ciascuno alla farcitura della propria porzione, le crescente venivano adottate come soluzione per il pasto da consumarsi in compagnia consentendo a cuochi e commensali di trascorrere insieme sia il tempo della preparazione sia quello della consumazione. Oggi le trattorie e le catene di ristoranti tradizionali con servizio veloce (un segmento abbastanza nuovo nella ristorazione Italiana che corrisponde al fast casual restaurant americano) che offrono crescentine propongono questo \"finger food\", spesso come soluzione \"street food\" adatta anche all'asporto, puntando soprattutto sulla convivialit\u00e0 dell'esperienza di consumo e sulla fantasia delle farciture. Quest'ultimo appare il punto di forza e di maggiore differenziazione della proposta di ristorazione commerciale legata alla crescentina rispetto a quella, pi\u00f9 diffusa, legata alla piadina: per le loro dimensioni ridotte rispetto alla piadina, le crescentine possono essere proposte in abbinamento, cio\u00e8 come degustazione di pi\u00f9 crescente per pasto ciascuna con farcitura differente, mentre la piadina si presta a un consumo unitario scegliendo una farcitura (composta se si vuole da pi\u00f9 ingredienti) come si fa con un panino imbottito.\nCrescentine precotte e confezionate sottovuoto o in atmosfera modificata sono vendute nella grande distribuzione da aziende affermate nel settore dei panificati industriali.\nAlcune catene di fast food o di ristorazione tradizionale veloce hanno fatto della crescentina il prodotto principale della loro offerta, con diversi punti vendita in varie regioni italiane. Lo sviluppo di tali catene ha contribuito a rendere il nome \"tigella\" il pi\u00f9 usato comunemente per indicare il prodotto, soprattutto al di fuori dell'Emilia Romagna, cos\u00ec da evitare incomprensioni legate alla sovrapposizione del nome di crescentina con altre varianti. Nel Frignano persiste il nome crescentina, sia per mantenere la tradizione locale, sia perch\u00e9 nelle zone del Frignano si indica con i termini \"\"crescenta\" e \"crescentina\" solo questa variante del pane, mentre nel bolognese e nel reggiano tali denominazioni si usano per indicare prodotti ottenuti a partire dallo stesso impasto di acqua, farina, sale, lievito e grasso (panna o strutto a volte con l'aggiunta di latte) tuttavia diversi: nel bolognese l'impasto viene cotto tramite frittura, costituendo di fatto una variante modenese; nel reggiano l'impasto \u00e8 cotto al forno ma in unit\u00e0 di dimensioni maggiori.\nNel 2016 la Gazzetta di Modena organizz\u00f2 un sondaggio chiedendo alle persone di votare quale nome preferissero dare a questo prodotto: il 64% vot\u00f2 \"Crescentine\", mentre il 36% prefer\u00ec \"Tigelle\"."}
{"id": "85169", "revid": "1086846", "url": "https://it.wikipedia.org/wiki?curid=85169", "title": "Serie C 1960-1961", "text": "La Serie C 1960-1961 \u00e8 stata la 23\u00aa edizione della terza categoria del campionato italiano di calcio, disputato tra il 25 settembre 1960 e il 4 giugno 1961, si \u00e8 concluso con la promozione del , della e del .\nStagione.\nImmediato riscatto per il che torn\u00f2 fra i cadetti dopo una sola stagione. Promozioni anche per la al Centro e il al Sud. In zona retrocessione, rilevanti le discese di e .\nGirone A.\nClassifica finale.\nLegenda:\nRegolamento:\nGirone B.\nClassifica finale.\nLegenda:\nRegolamento:\nGirone C.\nClassifica finale.\nLegenda:\nRegolamento:"}
{"id": "85171", "revid": "1318658", "url": "https://it.wikipedia.org/wiki?curid=85171", "title": "American Field Service", "text": "American Field Service detta anche A.F.S. (\"Servizio da Campo Americano\") \u00e8 stata fondata nel 1914 da A. Piatt Andrew, un professore di Economia politica all'Universit\u00e0 di Harvard e da un'ex segretaria del Ministero del Tesoro americano. Nato come braccio dell'ambulanza per l\"Ospedale Americano\" a Parigi, tagli\u00f2 presto i legami con l'Ospedale per trasformarsi in un'organizzazione volontaria che forniva l'ambulanza e i servizi di trasporto alle forze alleate in Francia durante la Prima guerra mondiale.\nDopo la guerra, l'A.F.S. ha continuato come entit\u00e0 legale, offrendo borse di studio in Francia fino alla seconda guerra mondiale, quando forniva ancora il servizio dell'ambulanza. Nel settembre del 1946, Stephen Galatti, presidente di A.F.S. decise di offrire delle borse di studio internazionali. Durante l'anno scolastico 1947-48 i primi allievi provenivano e preserveranno da dieci paesi compresi la Cecoslovacchia, l'Estonia, la Francia, la Gran Bretagna, la Grecia, l'Ungheria, i Paesi Bassi, la Nuova Zelanda, la Norvegia e la Siria. Da allora, l'A.F.S. ha proposto e attuato un programma di intercambio tra studenti, compresi scambi multilaterali in modo che, ad esempio, un allievo italiano potesse andare in Brasile o uno americano potesse andare in Estonia ecc. Al 2006 ci sono 64 organizzazioni di A.F.S nel mondo, che si occupano di 64 paesi differenti, offrendo annualmente, non a scopo di lucro, occasioni di scambio per oltre 11\u00a0000 allievi ed insegnanti.\nA.F.S. Italia si chiama ufficialmente Intercultura.\nStoria.\nPrimi anni.\nAllo scoppio della prima guerra mondiale nel 1914, la \"American Colony of Paris\" organizz\u00f2 un servizio di \u201cambulance\u201d, termine francese per indicare un ospedale militare temporaneo, come era stato fatto in occasione della guerra franco-prussiana del 1870 quando la \"American Ambulance\" era stata allestita, sotto le tende da campo, vicino alla casa di Parigi del suo fondatore, il dentista parigino-americano, dottor Thomas W. Evans. L' \"American Ambulance\" del 1914 si install\u00f2 nella sede provvisoria del Liceo Pasteur, nel sobborgo di Neuilly-sur-Seine e venne gestito dal vicino \"American Hospital\" di Parigi.\nI volontari del 1914 disponevano di veicoli motorizzati, non trainati da cavalli, i \"Ford T\", acquistati dal vicino impianto Ford a Levallois-Perret.\nNell'autunno del 1914, quando il fronte di guerra si allontanava da Parigi, l'ambulanza americana cre\u00f2 un avamposto a Juilly e invi\u00f2 un'unit\u00e0 distaccata di autisti volontari per collaborare, in modo informale, con gli eserciti inglesi e belgi nel nord.. Agli inizi del 1915, uno di questi autisti, A. Piatt Andrew, venne nominato \u201cispettore delle ambulanze\u201d dal capo dellAmerican Ambulance, uno dei suoi colleghi della Taft Administration. Nell'aprile 1915, Andrew riusc\u00ec ad ottenere un accordo con l'Alto comando francese che autorizzava \u201cforze sanitarie straniere\u201d ad operare al fronte come French Army Automobile Service Questo segn\u00f2 l'inizio formale dell\"Ambulance American's Field Service\", tre unit\u00e0 del quale avrebbero lasciato il segno durante i combattimenti nel nord della Francia, nello Champagne, a Verdun e nei Vosgi.\nDall'estate del 1916, il \"Servizio di campo\" recise i suoi legami con l\"Ambulanza americana\" e trasfer\u00ec le sue operazioni dagli spazi ristretti di Neuilly a Parigi, sul vasto terreno del \"castello Delessert\" in rue Raynouard 21 a Passy. L\u00ec crebbe rapidamente nel corso dell'anno seguente, continuando a fornire \"sezioni sanitarie\" per l'esercito francese e nello stesso tempo come fonte di assunzione di piloti da combattimento per la nuova costituzione della Squadriglia Lafayette, della quale uno dei primi promotori fu il Dr. Edmond Gros, che era stato un medico del \"Servizio di campo\".\nQuando gli Stati Uniti entrarono in guerra nel mese di aprile 1917, l'esercito francese si rivolse al \"Servizio di campo\" per ottenere autisti per le sue sezioni di trasporto militare e da allora non pi\u00f9 limitata al trasporto medico, l'organizzazione di auto ridenomin\u00f2 \u201cAmerican Field Service\u201d, con l'acronimo conosciuto ancora oggi di \u201cAFS\u201d.\nPrima che l'AFS venisse assorbita nel pi\u00f9 ampio e federalizzato \"United States Army Ambulance Service\", essa contava gi\u00e0 pi\u00f9 di 2\u00a0500 volontari, compresi circa 800 autisti del \"French military transport trucks\". Aveva attivamente reclutato i suoi autisti dai campus delle universit\u00e0 statunitensi, promuovendo morale attraverso la creazione di unit\u00e0 con i volontari delle stesse scuole. Essi stessi finanziavano l'acquisto dell'uniforme ed il trasporto verso la Francia dove lavoravano nelle stesse condizioni degli autisti delle ambulanze francesi, con la stessa paga e spesso si trovavano ad operare nell'ambito di missioni estremamente pericolose al fronte. Alla fine della guerra, circa 127 uomini che avevano servito nell'AFS erano stati uccisi e un numero notevole di essi si era guadagnato la \"Croix de Guerre\" e la \"M\u00e9daille de Guerre\" per azioni eroiche compiute come autista.\nAltri volontari del servizio ambulanze prestarono la loro opera nell'esercito francese come \"forze sanitarie straniere\" durante la prima guerra mondiale. La prima fu la \"Formazione\" Henry Harjes alle dipendenze della Croce Rossa Americana., seguita da \"Richard Norton's American Volunteer Motor-Ambulance Corps\", organizzata a Londra sotto l'auspicio di \"St. John's Ambulance\" (Croce Rossa britannica). Successivamente, si fondettero nell \"American Red Cross\" come \u201cNorton-Harjes\u201d. Nell'estate ed autunno del 1917, quando tutti i servizi di soccorso dei volontari vennero invitati a partecipare al nuovo \"US Army Ambulance Service\", le unit\u00e0 Norton unit\u00e0 si sciolsero mentre quelle Harjes, sotto la Croce Rossa americana, si trasferirono in Italia dove avrebbero poi operato sotto la USAAS.\nUna volta che gli americani entrarono in guerra, molti autisti si erano iscritti a unit\u00e0 di combattimento, sia francesi che statunitensi, che esercitano le funzioni in una vasta gamma di compiti, in particolare in aviazione e in unit\u00e0 di artiglieria. Nello stesso tempo, una grande percentuale di volontari avevano firmato per l'esercito, da allora membri delle unit\u00e0 USAAS, ma che rimasero identificati con il loro passato AFS - un passato tenuto in vita attraverso il lavoro di HQ, ancora al 21 rue Raynouard, dove venne pubblicato un bollettino e dove gli autisti delle ambulanze potavano trovare un alloggio ed un pasto.\nDopo la fine della guerra, la AFS divenne promotrice della \"French Fellowships\"; vennero create borse di studio per studiare in Francia e negli USA, che vennero gestite dall\"Institute of International Education\" e vennero creati scambi con la \"Fondazione Fulbright\". L'AFS cre\u00f2 un'associazione per i suoi veterani, pubbkic\u00f2 un bollettino, promosse l'organizzazione di riunioni e contribu\u00ec alla creazione di un'ala, per raccogliere i cimeli, nel Museo della cooperazione franco-americana di Bl\u00e9rancourt.\nAllo scoppio della seconda guerra mondiale, l'AFS organizz\u00f2 il servizio di ambulanze, inviando unit\u00e0, dapprima in Francia e poi all'esercito inglese in Nord Africa, Italia, India e nella Francia liberata per l'avanzata dal sud della Francia verso la Germania.\nNel settembre 1946, Stephen Galatti, presidente di AFS, cre\u00f2 l\"American Field Service International Scholarships\". Nell'anno scolastico 1947-48, i primi studenti giunsero negli Stati Uniti provenienti da Cecoslovacchia, Estonia, Francia, Gran Bretagna, Grecia, Ungheria, Paesi Bassi, Nuova Zelanda, Norvegia e Siria.\nOggi.\nNel 2008 vi erano pi\u00f9 di 55 organizzazioni AFS nel mondo, al servizio di oltre 80 nazioni, che fornivano opportunit\u00e0 di scambio ad oltre 14\u00a0000 studenti e insegnanti ogni anno.\nAFS \u00e8 una delle pi\u00f9 grandi organizzazioni di volontariato nel suo genere al mondo, con pi\u00f9 di 30\u00a0000 volontari in tutto il mondo e pi\u00f9 di 8\u00a0000 in decine di Stati americani. Decine di migliaia di volontari e un piccolo staff fanno s\u00ec che il programma AFS sia presente in tutto il mondo. I volontari AFS sono sia giovani che anziani, professionisti impegnati e pensionati, studenti ed insegnanti. L'AFS fornisce opportunit\u00e0 di sviluppo e di formazione ai volontari.\nI volontari AFS prestano il loro servizio in molti settori per facilitare la missione AFS nelle comunit\u00e0 locali e nelle scuole reperendo volontari per intervistare gli studenti e le famiglie. Un ulteriore coinvolgimento consiste nell'operare come contatto AFS, organizzando eventi di raccolta fondi e attivit\u00e0 per gli studenti AFS. Come organizzazione di volontariato, AFS dipende dalle donazioni.\nAFS \u00e8 un'organizzazione internazionale di volontari, non governativa e non-profit, che provvede agli scambi interculturali per aiutare lo sviluppo della conoscenza.\nIntercultura onlus.\n\"Intercultura onlus\" \u00e8 l'associazione italiana che, dal 1955, svolge la sua attivit\u00e0 in Italia. Essa si occupa di attuare, sul territorio italiano, i compiti istituzionali della A.F.S. I volontari in Italia sono circa 5\u00a0000 riuniti in 159 Centri locali su tutto il territorio nazionale e ogni anno partono con Intercultura oltre 2\u00a0200 ragazzi e ne vengono ospitati circa 800.\nIntercultura inoltre \u00e8 parte dell'EFIL (European Federation for Intercultural Learning); attraverso AFS e EFIL ha statuto consultivo all'UNESCO e al Consiglio d'Europa. Intercultura \u00e8 un ente morale riconosciuto con DPR n. 578/85, posto sotto la tutela del Ministero degli Affari Esteri. Dal 2007 Intercultura ha promosso anche la creazione della \"Fondazione Intercultura\", ente che sviluppa ricerche e iniziative, per ampliare la diffusione degli scambi scolastici e delle tematiche legate all'educazione interculturale.\nValidit\u00e0 dell'anno all'estero.\nFasi.\nPer entrare a far parte di un programma intercultura si deve partecipare a delle selezioni che intendono valutare l'idoneit\u00e0 del candidato. Passate queste, il ragazzo dovr\u00e0 partecipare a un percorso di orientamento in cui grazie a momenti formativi, attivit\u00e0 e testimonianze, familiarizzer\u00e0 con le situazioni che vivr\u00e0 all'estero. Dopo un incontro finale a Roma, nel quale \u00e8 richiesta la presenza dei genitori dei ragazzi, il momento della partenza arriva."}
{"id": "85173", "revid": "3559", "url": "https://it.wikipedia.org/wiki?curid=85173", "title": "Batterio", "text": ""}
{"id": "85175", "revid": "1086846", "url": "https://it.wikipedia.org/wiki?curid=85175", "title": "Serie C 1961-1962", "text": "La Serie C 1961-1962 \u00e8 stata la 24\u00aa edizione della terza categoria del campionato italiano di calcio, disputato tra il 24 settembre 1961 e il 3 giugno 1962, si \u00e8 concluso con la promozione della , del e del .\nStagione.\nFu il campionato delle gerarchie: due dei tre gironi, quello Nord e quello Sud, furono vinti da due neoretrocesse, la e il Foggia &amp; Incedit, mentre il terzo fu appannaggio del Cagliari, da sole due stagioni in Serie C. In zona retrocessione \u00e8 da segnalare la bruciante sconfitta agli spareggi per la Pro Vercelli.\nGirone A.\nClassifica finale.\nLegenda:\nRegolamento:\nGirone B.\nClassifica finale.\nLegenda:\nRegolamento:\nGirone C.\nClassifica finale.\nLegenda:\nRegolamento:"}
{"id": "85176", "revid": "3559", "url": "https://it.wikipedia.org/wiki?curid=85176", "title": "Cianobatteri", "text": ""}
{"id": "85179", "revid": "637682", "url": "https://it.wikipedia.org/wiki?curid=85179", "title": "Surrenectomia", "text": "La surrenectomia o surrenalectomia o adrenalectomia \u00e8 un'operazione chirurgica che consiste nell'asportazione di uno o entrambi surreni. Viene eseguita in caso di microadenomi surrenali, o di surreni iperplastici che sintetizzano glucocorticoidi o mineralcorticodi in quantit\u00e0 eccessive.\nViene incisa la cute della parte dorsale, all'altezza della dodicesima costola. Quindi gli strati muscolari (muscolo grande dorsale, muscolo grande obliquo, muscolo intercostale). Viene sezionata l'aponeurosi lombare, scoprendo la dodicesima costola, che verr\u00e0 resecata.\nMasse muscolari e aponeurosi lombare vengono mantenute aperte con un divaricatore, permettendo la visione della fascia renale (ricca di tessuto adiposo). Questa viene aperta, mostrando il rene e il surrene.\nIl surrene viene isolato e separato dal rene. Ora il surrene \u00e8 attaccato solo per il peduncolo vascolo-nervoso, che deve essere sezionato."}
{"id": "85180", "revid": "2225", "url": "https://it.wikipedia.org/wiki?curid=85180", "title": "Ti spiace se bacio mamma", "text": ""}
{"id": "85181", "revid": "287204", "url": "https://it.wikipedia.org/wiki?curid=85181", "title": "Pedro Almod\u00f2var", "text": ""}
{"id": "85192", "revid": "114880249", "url": "https://it.wikipedia.org/wiki?curid=85192", "title": "SuperTux", "text": "SuperTux \u00e8 un videogioco a piattaforme bidimensionale, freeware, open source, libero e multipiattaforma. Il gioco ricorda, per grafica e modalit\u00e0 di gioco, il ben noto \"Super Mario Bros.\", con la sostanziale differenza che il protagonista non \u00e8 un idraulico bens\u00ec Tux, il pinguino del logo del kernel Linux.\nDescrizione.\nIl giocatore dovr\u00e0 guidare il pinguino (Tux), attraverso una terra ghiacciata chiamata \"Icyisland\", nell'affrontare molteplici avventure in 26 differenti livelli, due mondi e isole aggiuntive, superando ostacoli mobili e combattendo contro 10 diversi nemici, durante un viaggio intrapreso per salvare la sua amata Penny, rapita dall'acerrimo nemico, Nolok.\nIl gioco, distribuito con licenza GNU GPL, \u00e8 disponibile per piattaforme GNU/Linux, macOS e Microsoft Windows e prevede la possibilit\u00e0 di creare nuovi livelli attraverso un potente ed intuitivo editor, non presente per\u00f2 nella nuova versione.\nLa versione corrente, la 0.6.2 (appartenente alla cosiddetta Milestone 2, la quale \u00e8 una versione ancora in via di sviluppo) \u00e8 stata pubblicata il 14 maggio 2020. Nelle vecchie versioni, che precedevano la milestone 2, Tux aveva quattro vite a disposizione e qualche minuto di tempo, dopodich\u00e9 doveva ri-iniziare tutti i livelli e moriva automaticamente, mentre nella versione nuova non si ha il tempo (tranne in alcuni livelli) e non ci sono vite, ma si utilizzano le monete. Con la versione 0.5.0 \u00e8 stato incluso un editor che permette di creare livelli personalizzati (in precedenza andava scaricato a parte).\nBonus.\nNel corso del livello si incontrano cubi blu con sopra un punto interrogativo. Se Tux li colpisce sotto col la testa ne uscir\u00e0 fuori un bonus. Questi sono:\nQuesti invece si trovano nel corso del livello:\nEsiste un altro tipo di blocco: l'Infoblock, di color verde con un punto esclamativo sopra. Se schiacciato da sotto compaiono delle informazioni scritte in un rettangolo sopra il cubo."}
{"id": "85194", "revid": "1798", "url": "https://it.wikipedia.org/wiki?curid=85194", "title": "I.L.A.U.D.", "text": ""}
{"id": "85198", "revid": "1305772", "url": "https://it.wikipedia.org/wiki?curid=85198", "title": "Afs", "text": ""}
{"id": "85209", "revid": "125292422", "url": "https://it.wikipedia.org/wiki?curid=85209", "title": "Sildenafil", "text": "Il citrato di sildenafil, noto commercialmente come Viagra, \u00e8 un farmaco sviluppato dall'azienda Pfizer utilizzato principalmente come rimedio contro la disfunzione erettile.\nInizialmente studiato come cura dell\"angina pectoris\", durante i test mostr\u00f2 scarsa efficacia in tal senso mentre le maggiori evidenze furono a carico degli effetti collaterali, il principale dei quali era la comparsa di un'erezione.\nBrevettato nel 1996 e approvato dalla FDA come farmaco contro la disfunzione erettile il 27 marzo 1998, in Italia il brevetto \u00e8 scaduto il 22 giugno 2013, aprendo il mercato anche a medicinali equivalenti contenenti lo stesso principio. Nel 2005 il farmaco \u00e8 stato approvato dalla FDA e dall'Agenzia europea per i medicinali anche per il trattamento dell'ipertensione polmonare di classe II e III secondo la classificazione dell'Organizzazione mondiale della sanit\u00e0.\nStoria.\nFu sintetizzato nel 1989 da un gruppo di chimici della Pfizer che ricercavano sostanze adatte al trattamento dell'ipertensione arteriosa e dell'angina pectoris. Il farmaco dimostr\u00f2 da subito di avere scarsi effetti su tali patologie ma di essere molto efficace nel trattamento della disfunzione erettile. La prima commercializzazione avvenne infatti nel 1998 esclusivamente con tale indicazione clinica.\nIl sildenafil nel tempo \u00e8 stato oggetto di fenomeni di \"disease mongering\", come anche i suoi simili, dal momento che spesso \u00e8 usato fuori dai precisi e rigidi criteri medici di trattamento della disfunzione erettile, quanto piuttosto per uso ricreazionale come ormai una rilevante letteratura scientifica sugli inibitori della fosfodiesterasi-5 documenta.\nInoltre, la creazione dell'entit\u00e0 \"disfunzione erettile\", come un disturbo medico grave, diffuso e curabile si \u00e8 sviluppato con l'introduzione del Viagra. Infatti, esso \u00e8 stato lanciato nel 1998 con una campagna di pubbliche relazioni a livello mondiale senza precedenti, come Joel Lexchin descrive in un numero di PLoS Medicine, ci\u00f2 secondo raffinate tecniche di disease mongering.\nFarmacodinamica.\nIl fenomeno dell'erezione \u00e8 dovuto a un rilassamento della muscolatura liscia dei corpi cavernosi del pene cui segue una vasodilatazione arteriosa. La parallela costrizione dei vasi venosi determina ristagno di sangue cui segue l'erezione. Il rilassamento dei muscoli lisci dei corpi cavernosi \u00e8 un fenomeno mediato dall'ossido di azoto (NO). Esso attiva l'enzima guanilato ciclasi che catalizza la trasformazione della guanosina trifosfato (GTP) in guanosina monofosfato ciclico (cGMP) che stimola il rilassamento muscolare. Il cGMP viene degradato a opera di una fosfodiesterasi di cui si conoscono almeno 11 isoenzimi. Nei corpi cavernosi la fosfodiesterasi coinvolta \u00e8 la fosfodiesterasi di tipo 5 (5PDE).\nIl sildenafil agisce inibendo la 5PDE, il che causa un aumento dell'afflusso di sangue, a seguito dell'aumento della concentrazione di cGMP, cui segue un miglioramento dell'erezione. Ai dosaggi terapeutici il sildenafil non produce erezione in assenza di stimolazione sessuale.\nIn commercio esistono altri farmaci in grado di inibire la 5PDE: il tadalafil (Cialis), il vardenafil (Levitra) e l'avanafil (Spedra).\nFarmacocinetica.\nIl sildenafil viene assunto per bocca e viene assorbito in maniera rapida dall'intestino. La concentrazione ematica del farmaco, in effetti, raggiunge i valori massimi entro un'ora dall'assunzione. La sua biodisponibilit\u00e0 si aggira intorno al 40% a causa del forte effetto di primo passaggio epatico. Il sildenafil viaggia nel sangue legato per oltre il 95% alle proteine plasmatiche.\nIl farmaco viene metabolizzato a livello epatico da due citocromi: il citocromo 3A4 e il citocromo 2C9. Il principale metabolita ottenuto \u00e8 l\"'N\"-demetil sildenafil il quale \u00e8 ancora farmacologicamente attivo (\u00e8 in grado di inibire le 5PDE con una potenza, rispetto al sildenafil, del 50%). Sia il farmaco sia i suoi metaboliti vengono eliminati, principalmente attraverso la bile, nelle feci. Una piccola parte, invece, viene eliminata attraverso le urine.\nL'emivita del sildenafil \u00e8 di circa 3,5 ore.\nAvvertenze.\n\"Grave ipertensione arteriosa polmonare o classe III\": sin dal 2005 \u00e8 stato confermato l'uso del farmaco in pazienti gravemente limitati nelle normali attivit\u00e0 quotidiane e con dispnea a riposo\n\"Ipertensione polmonare arteriosa di classe II\": \u00e8 stata approvato dall'AIFA nel 2010 l'utilizzo del sildenafil in terapia cronica, con piano terapeutico nazionale\n\"Ipertensione polmonare associata a malattia veno-occlusiva\": l'impiego di vasodilatanti (prostaciclina) in caso di ipertensione polmonare associata a malattia polmonare veno-occlusiva pu\u00f2 indurre edema polmonare, anche fatale. In caso di comparsa di edema polmonare con sildenafil, valutare la possibilit\u00e0 di malattia polmonare veno-occlusiva associata\n\"Stimolazione cardiaca beta adrenergica\": il sildenafil sembra inibire la stimolazione cardiaca beta adrenergica. Infatti mentre gli effetti del sildenafil a livello cardiaco sono risultati minimi in condizioni di riposo, in condizioni di beta stimolazione o di sovraccarico pressorio sembrano rilevanti (il sildenafil ha diminuito le risposte cardiache indotte dalla dobutamina e gli effetti sistolici conseguenti alla beta stimolazione).\n\"Tossicit\u00e0 oftalmica\": i farmaci inibitori della fosfodiesterasi PDE5 sono associati a possibili effetti avversi a carico delle strutture dell'occhio. La causa di tali effetti \u00e8 da ricercare nell'interazione del farmaco con la PDE6 oculare, enzima coinvolto nella fototrasduzione a cascata della retina. Il database dell'OMS contiene 892 segnalazioni di eventi avversi oculari associati all'impiego degli inibitori della PDE5. Per alcune reazioni avverse il rapporto di causalit\u00e0 \u00e8 definito (alterazione della percezione cromatica e della luminosit\u00e0, offuscamento della vista, iperemia congiuntivale, dolore oculare, fotofobia), per altre reazioni avverse il nesso di causalit\u00e0 \u00e8 ritenuto possibile (neuropatia ottica anteriore ischemica non arteritica, midriasi, emorragia subcongiuntivale ed eventi vascolari a carico della retina). Fra tutte le segnalazioni di cecit\u00e0, 82 sono state correlate al sildenafil. Se durante il trattamento con sildenafil compaiono problemi alla vista repentini, interrompere la somministrazione del farmaco.\nUsi clinici.\nIl sildenafil viene utilizzato per il trattamento della disfunzione erettile dovuta a cause organiche o psicogene. Il medicinale dovrebbe venir assunto circa un'ora prima del rapporto sessuale a stomaco vuoto sebbene i suoi effetti possano manifestarsi fino a quattro ore dopo. Generalmente si utilizzano dosi di farmaco variabili tra i 25 e i 100\u00a0mg, partendo dai quantitativi pi\u00f9 bassi per poi aumentare a seconda della risposta.\nPrima di cominciare a usare il sildenafil bisogna effettuare una completa valutazione clinica della persona.\nIn realt\u00e0 il sildenafil non \u00e8 necessariamente usato nelle disfunzioni erettili ma anche nell'ipertensione polmonare idiopatica o secondaria, patologia pericolosa per la comparsa di insufficienza cardiaca e respiratoria a lungo andare. \u00c8 stato dimostrato che questo farmaco a dosaggi bassi, inibendo la fosfodiesterasi 5 \u00e8 in grado di dilatare le arterie polmonari e bloccare la progressione dei sintomi senza azionare alcun processo di erezione.\nStudi recenti hanno evidenziato come il sildenafil abbia una certa influenza nella conversione di tessuto adiposo bianco in tessuto adiposo bruno (il cosiddetto \"grasso buono\"); ci\u00f2 potrebbe potenzialmente aprire la strada a ulteriori impieghi della molecola nella lotta all'obesit\u00e0, anche se i progetti in questa direzione sono ancora in fase embrionale.\nEffetti collaterali.\nGli effetti collaterali che pi\u00f9 frequentemente si presentano nella terapia con sildenafil sono: congestione nasale, dispepsia, diarrea, cefalea, vomito, vampate, priapismo. Sono state riportate anche alterazioni del visus con disturbi nella discriminazione dei colori (probabilmente per inibizione della 5PDE retinica che sembra avere un ruolo importante in questo fenomeno). Per lo pi\u00f9 questi effetti collaterali sembrano essere dose dipendenti.\nL'uso del sildenafil \u00e8 controindicato in tutte quelle persone che effettuano terapie a base di nitrati in quanto \u00e8 in grado di potenziare l'azione dell'ossido nitrico (il sildenafil venne studiato all'inizio come farmaco antianginoso e solo successivamente gli studi clinici dimostrarono l'azione per cui \u00e8 attualmente utilizzato).\nIl farmaco \u00e8 controindicato in persone con malattie cardiovascolari, con modificazioni anatomiche patologiche del pene (o con altre patologie che possono comportare un'erezione prolungata), con disfunzioni epatiche o renali. Precedentemente vi fu un ampio dibattito sulla pericolosit\u00e0 del sildenafil sul sistema cardiovascolare a seguito della segnalazione di decessi in persone in terapia con questo farmaco, sebbene non fosse possibile stabilire per tutte un nesso causativo tra l'evento avverso e il medicinale. Gli studi valutativi successivi non hanno evidenziato un aumento di decessi da cause cardiovascolari in persone facenti uso di sildenafil. Attualmente, si tende a considerare il sidenafil sicuro per quanto riguarda il sistema cardiovascolare. Tuttavia, persone con patologie a questo livello debbano effettuare uno \"screening\" valutativo molto accorto.\nMolti composti possono alterare la funzionalit\u00e0 del citocromo 3A4 (per induzione o inibizione) con conseguente modifica dei livelli ematici del farmaco. Alcune delle interazioni tra sildenafil e altri composti sono riportate nella seguente tabella:"}
{"id": "85210", "revid": "729019", "url": "https://it.wikipedia.org/wiki?curid=85210", "title": "Storia della teoria dei gruppi", "text": "La teoria dei gruppi ha tre radici storiche: la teoria delle equazioni algebriche, la teoria dei numeri e la geometria.\nEulero, Gauss, Lagrange, Abel e Galois sono stati i primi a indagare nell'area delle teoria dei gruppi. Galois ha il merito di essere stato il primo matematico a stabilire un collegamento fra teoria dei gruppi e teoria dei campi con quella che ora viene chiamata teoria di Galois.\nUna prima sorgente si trova nel problema di costruire un'equazione di grado \"m\" che abbia come radici \"m\" delle radici di una data equazione di grado \"n\". Per i casi pi\u00f9 semplici, questo problema \u00e8 stato affrontato da Johann Hudde (1659). Nicholas Saunderson nel 1740 ha osservato che la determinazione dei fattori quadratici di una espressione biquadratica conduce necessariamente a un'equazione sestica; Le S\u0153ur (1748) ed Edward Waring (dal 1762 al 1782) hanno sviluppato ulteriormente tale idea.\nUn fondamento comune per la teoria delle equazioni sulla base del gruppo delle permutazioni fu trovato da Lagrange (1770, 1771) e su di esso \u00e8 stata costruita la teoria delle sostituzioni. Egli ha scoperto che le radici di tutti i risolventi (\"r\u00e9solvantes, r\u00e9duites\") che ha esaminato sono funzioni razionali delle radici delle rispettive equazioni. Per studiare le propriet\u00e0 di queste funzioni ha sviluppato un \"Calcul des Combinaisons\". Il lavoro contemporaneo di Alexandre Vandermonde (1770) ha contribuito a far intravedere la teoria che si stava per costituire.\nPaolo Ruffini nel 1799 ha tentato di precisare una dimostrazione dell'impossibilit\u00e0 di risolvere le equazioni di grado superiore o uguale al quinto. Ruffini ha chiarito le distinzioni fra quelli che ora si chiamano gruppo transitivo e quelli che ora si chiamano gruppi primitivi e gruppi imprimitivi e nel 1801 si \u00e8 servito del gruppo di un'equazione chiamandolo \"assieme della permutazioni\". Ruffini ha inoltre pubblicato una lettera, inviatagli da Pietro Abbati Marescotti, nella quale l'idea di gruppo veniva posta in primo piano.\nGalois ha scoperto che se formula_1 sono le formula_2 radici di un'equazione, c'\u00e8 sempre un gruppo di permutazioni di questi formula_3 tale che: (1) ogni funzione delle radici invariante per le sostituzioni del gruppo \u00e8 razionalmente conosciuta; (2), viceversa ogni funzione razionalmente determinabile delle radici \u00e8 invariante rispetto alle sostituzioni del gruppo. Galois ha anche contribuito alla teoria delle equazioni modulari e a quella delle funzioni ellittiche. La sua prima pubblicazione sulla teoria dei gruppi l'ha fatta nel 1829 da diciottenne, ma i suoi contributi hanno attirato scarsa attenzione prima della pubblicazione della collezione dei suoi scritti nel 1846 per merito di Liouville (Vol. XI).\nArthur Cayley e Augustin-Louis Cauchy furono tra i primi a riconoscere l'importanza della teoria; soprattutto a Cauchy sono dovuti molti importanti teoremi di base. Questo argomento \u00e8 stato popolarizzato da Joseph Serret, che ha dedicato alla teoria dei gruppi la IV sezione della sua algebra, da Camille Jordan, al quale si deve il classico \"Trait\u00e9 des Substitutions\", e a Eugen Netto che ha pubblicato nel 1882 un testo tradotto nel 1892 in inglese da Frank Cole. Altri gruppisti, cio\u00e8 cultori della teoria dei gruppi, del XIX secolo sono stati Joseph Bertrand, Charles Hermite, Ferdinand Georg Frobenius, Leopold Kronecker e \u00c9mile Mathieu.\nLa moderna definizione di gruppo \u00e8 stata data da Walther von Dyck nel 1882.\nLo studio di quelli che ora sono chiamati gruppi di Lie e dei loro sottogruppi discreti, trattati come gruppi di trasformazioni, \u00e8 stato incominciato sistematicamente da Sophus Lie nel 1884; sono seguiti i lavori di Wilhelm Killing, Study, Issai Schur e Ludwig Maurer. La teoria discontinua (v. gruppo discreto) fu edificata da Felix Klein, Sophus Lie, Henri Poincar\u00e9 ed \u00c9mile Picard, soprattutto in connessione con le forme modulari e la monodromia.\nTra gli altri importanti matematici in quest'area sono da citare Emil Artin, Emmy Noether e Ludwig Sylow.\nNella seconda met\u00e0 del XX secolo si \u00e8 avuto lo sviluppo sistematico della teoria dei gruppi finiti che ha consentito di ottenere una classificazione dei gruppi finiti semplici quasi completa nel 1982. Figure chiave di questa impresa che ha coinvolto molte decine di ricercatori sono Daniel Gorenstein, John Griggs Thompson e Michael Aschbacher. A questo e a simili sviluppi hanno dato un notevole contributo le indagini sperimentali effettuata con computer di elevata potenza e sistemi software molto articolati (CAS) sui gruppi finiti e sulle altre strutture algebriche e combinatorie collegate con tali gruppi."}
{"id": "85212", "revid": "363629", "url": "https://it.wikipedia.org/wiki?curid=85212", "title": "Scarpa (disambigua)", "text": ""}
{"id": "85214", "revid": "767487", "url": "https://it.wikipedia.org/wiki?curid=85214", "title": "Beppe Starnazza e i Vortici", "text": "Beppe Starnazza e i Vortici \u00e8 un gruppo musicale swing-punk formato nel 1980 da Freak Antoni (nei crediti con il suo vero nome Roberto Antoni).\nStoria dei Vortici.\nNel 1980, la scelta degli Skiantos di partecipare al Festival di Sanremo 1980 gener\u00f2 una frattura interna alla band che si concluse con la temporanea fuoriuscita di Freak Antoni dalla band che lo aveva reso famoso. In questo periodo l'attivit\u00e0 dell'artista si concentr\u00f2 su altri progetti: Nel 1981, assieme a Pasquale Minieri (ex Canzoniere del Lazio e Carnascialia), Daniele \"Lele\" Marchitelli, Tommaso Vittorini, Gigi Canu, Roberto Manfredi (poi con i Figli di Bubba), Franco Serafini (ex Panda ed Everest, nell'occasione alla batteria), Silvano Borgatta (pianoforte) e Bruno Bergonzi (batteria), nasce la band Beppe Starnazza e i Vortici, in cui Antoni espresse il suo lato pi\u00f9 squisitamente satirico e letterario.\nIl nome della band era un omaggio a Pippo Starnazza (il cui vero nome era Luigi Redaelli), cantante ed attore degli anni quaranta dalla vena fortemente umoristica. Beppe Starnazza e i Vortici vennero lanciati dalla trasmissione televisiva \"Mister Fantasy\" condotta da Carlo Massarini, in cui Freak Antoni si spacciava per il sedicente figlio del cantante Pippo Starnazza. Il gruppo presentava un repertorio costituito da \"cover\" in chiave rock di brani swing italiani degli anni quaranta-cinquanta che comprendevano brani tra gli altri di Rodolfo De Angelis, Fred Buscaglione, Trio Lescano e Natalino Otto.\nNello stesso anno la band pubblic\u00f2 l'album \"Che ritmo!\" con la CBS da cui fu anche tratto il singolo \"Il dritto di Chicago\" da un brano di Fred Buscaglione, che vedeva sul lato B \"Teresa non sparare\" di Fred Buscaglione e i suoi Asternovas.\nNella preparazione del tour la band chiese a Massimo Giacon delle illustrazioni per il manifesto, e fu proprio da qui che nacque il fumetto \"Beppe Starnazza e i Vortici\", i cui episodi sceneggiati dallo stesso Antoni, furono pubblicati per un periodo su \"linus\".\nPrima dello scioglimento, la band pubblic\u00f2 il singolo su 7\" \"Disco frenesia / I salamini Medley\" (1982, CBS)"}
{"id": "85217", "revid": "88740", "url": "https://it.wikipedia.org/wiki?curid=85217", "title": "Grillo", "text": ""}
{"id": "85222", "revid": "108707888", "url": "https://it.wikipedia.org/wiki?curid=85222", "title": "Governatorato di al-Hasaka", "text": "Il governatorato di al-Hasaka () \u00e8 uno dei quattordici governatorati della Siria, \u00e8 situata nell'angolo nord-orientale del paese, con una popolazione stimata di circa 1.200.000 abitanti. Il capoluogo \u00e8 la citt\u00e0 di al-Hasaka.\nL'intera regione \u00e8 un tavolato desertico ad un centinaio di metri dal livello del mare. Si trova nell'entroterra, al confine con l'Iraq, infatti il dialetto della zona \u00e8 l'iracheno. L'area in cui \u00e8 situata si chiama \"Jaz\u012bra\", (\"isola\"), da non confondere con la Penisola Arabica, \"al-Jaz\u012bra al-\u02bfArabiyya\", dal momento che in arabo il termine pu\u00f2 significare sia \"penisola\", sia \"isola\".\nNella zona si produce principalmente il grano, anche se il prosciugamento del fiume Khabur ha reso necessaria un'intensa opera di canalizzazione. Essendo il grano di ottima qualit\u00e0 lo Stato obbliga a venderglielo interamente, e lo \"baratta\" con una quantit\u00e0 doppia di grano di qualit\u00e0 inferiore.\nPopolazione.\nIl governatorato ospita Kamichli\u00e9, citt\u00e0 a maggioranza curda, che ha il doppio degli abitanti del capoluogo. La citt\u00e0 \u00e8 stata divisa in due all'indomani del Primo conflitto mondiale: la Turchia ha occupato una striscia del nord della Siria e la maggior parte dei cittadini \u00e8 rimasta in Turchia (nella citt\u00e0 di Nusaybin) mentre un'altra parte si \u00e8 spostata a sud della frontiera, per cui la citt\u00e0 ha perso importanza.\nEconomia.\nBench\u00e9 recentemente sia stata sviluppata l'industria, l'economia si basa sull'agricoltura; la zona avrebbe delle potenzialit\u00e0 agricole superiori alla produzione attuale, per\u00f2 tali potenzialit\u00e0 non vengono incentivate dal governo perch\u00e9 la zona \u00e8 poco controllata (alla frontiera turca viene richiesta solo la carta d'identit\u00e0 e le leggi tribali prevalgono su quelle del governo).\nArcheologia.\nNella regione si trova un importante scavo archeologico, situato a Tell Halaf.\nGeografia fisica.\nIl fiume principale era il Khabur, fiume storico attualmente prosciugato a causa dello sfruttamento delle fonti in Turchia, attualmente l'importante afflusso d'acqua \u00e8 stato sostituito da un'opera di canalizzazione."}
{"id": "85225", "revid": "643494", "url": "https://it.wikipedia.org/wiki?curid=85225", "title": "Casa del cinema", "text": "La Casa del Cinema - fondata nel 2004 da Felice Laudadio e finanziata dall'amministrazione di Walter Veltroni con un costo di 7 milioni di euro - si trova a Roma, all'interno di Villa Borghese, a pochi metri da via Veneto, in largo Marcello Mastroianni 1.\nCaratteristiche.\nDispone di tre sale per proiezioni e convegni dotate delle pi\u00f9 moderne tecnologie digitali di proiezione e del suono, di due sale espositive, di una libreria specializzata in libri sul cinema e sullo spettacolo e in DVD, di una sala per consultazione di film su DVD dotata di circa opere. Da maggio-giugno 2007 dispone anche di un teatro all'aperto, capace di oltre duecento posti, per spettacoli dal vivo e per proiezioni in digitale che si svolgono da giugno a settembre-ottobre di ogni anno.\n\u00c8 presente anche un servizio di caffetteria e un ristorante.\nStoria.\n\u00c8 stata inaugurata il 18 settembre 2004 e si trova nella \"Casina delle Rose\", appositamente restaurata. \u00c8 attualmente gestita da Z\u00e8tema, societ\u00e0 municipale specializzata in particolare in servizi per i musei. Nel timore di uno snaturamento della missione e della stessa ragion d'essere della Casa del Cinema, le associazioni professionali rappresentanti di tutti i comparti della cinematografia e dell'audiovisivo italiani si sono mobilitate in sua difesa, a seguito della mancata riconferma alla direzione della Casa del Cinema del suo fondatore Laudadio e vista l'intenzione del sindaco Gianni Alemanno di cambiare la destinazione d'uso della Casina delle Rose che ospita la Casa del Cinema. Dal 2015 direttore della struttura \u00e8 stato nominato Giorgio Gosetti.\nDescrizione.\nLa Casa del cinema a Villa Borghese comprende le seguenti sale:\nInoltre la Casa del cinema dispone di:"}
{"id": "85236", "revid": "2059473", "url": "https://it.wikipedia.org/wiki?curid=85236", "title": "Al-Qamishli", "text": "Qamishli, anche chiamata Qamishlo o Kamichli\u00e9 ( \"Qami\u015flo\"; al-\"Q\u0101mi\u0161l\u012b\"; ; in assiro: \u0729\u0721\u072b\u0720\u0710, Qami\u015flo) \u00e8 una citt\u00e0 della Siria del nord-est al confine con la Turchia, adiacente alla citt\u00e0 turca di Nusaybin e vicino all'Iraq. Secondo il censimento del 2004, Qamishli aveva una popolazione di 184.231 abitanti. Qamishli si trova a 680 chilometri a nord-est di Damasco.\nLa citt\u00e0 \u00e8 la capitale amministrativa del distretto di Qamishli del Governatorato di Al-Hasaka e il centro amministrativo del sottodistretto di Qamishli composto da 92 localit\u00e0 con una popolazione combinata di 232.095 abitanti nel 2004. Nel corso della guerra civile siriana, Qamishli \u00e8 diventata la capitale dell'Amministrazione autonoma della Siria del Nord-Est, meglio conosciuto come Rojava\n\u00c8 abitata in prevalenza da curdi e assiri. Venne fondata dagli abitanti che emigrarono in Siria dopo che la Turchia annesse Nusaybin, al termine di un sanguinoso conflitto prolungatosi tra il 1914 e il 1922.\nIl nome Qamislo deriva da \"qami\u015f\" (nome delle canne da zucchero) che si estendevano lungo il canale che attraversa il centro della citt\u00e0.\nQuesta grande citt\u00e0 \u00e8 capoluogo di un distretto che conta circa 200.000 abitanti all'interno del Governatorato di al-Hasaka, \u00e8 oggigiorno abitata da importanti comunit\u00e0 assire, arabe e armene ed \u00e8 sede eparchiale dell'Eparchia di Qami\u015flo.\nNella citt\u00e0 \u00e8 presente anche un aeroporto con il codice aeroportuale IATA \"KAC\".\nScontri del 2004.\nNel marzo del 2004 mentre in Iraq prendeva forma la Regione autonoma del Curdistan, durante una caotica partita di calcio, ebbero luogo gravi incidenti.\nLe violenze iniziarono quando i sostenitori della squadra ospite, arabi provenienti da Deir ez-Zor, issarono gigantografie di Saddam Hussein responsabile di massacri e dell'uso di armi chimiche contro la popolazione nel Kurdistan iracheno. In risposta il pubblico della squadra locale cominci\u00f2 a sventolare bandiere separatiste curde, inneggiando a Mas'ud Barzani e a Jalal Talabani.\nLa situazione degener\u00f2, i sostenitori del Deir ez-Zor erano entrati armati di pietre e oggetti contundenti mentre i curdi, secondo testimoni, erano stati perquisiti. Le porte d'accesso allo stadio erano state chiuse e tre ragazzi curdi morirono per la calca e il lancio di pietre. Questo elemento e la serie di accadimenti hanno condotto all'ipotesi che la situazione fosse stata pianificata dal governo siriano per reprimere il sorgere di volont\u00e0 separatiste alimentate da quanto accadeva oltre il confine.\nUna volta giunta la notizia la popolazione corse in soccorso dei concittadini imprigionati nello stadio, cos\u00ec le forze di sicurezza siriane aprirono il fuoco provocando altri sei morti.\nIl giorno seguente una folla di decine di migliaia di persone si radun\u00f2 per le strade formando un corteo funebre che doveva portare le vittime al cimitero, tuttavia davanti all'edificio della dogana le forze di sicurezza siriane aprirono il fuoco, provocando altri quattro morti e decine di feriti. Dalla folla si distaccarono diversi gruppi che, mentre la maggioranza dei manifestanti continu\u00f2 verso il cimitero, iniziarono ad assaltare edifici e simboli del potere, come la sede del partito \"Ba'th\" e la statua di Hafez al-Assad scontrandosi con le forze armate. A quanto raccontano i testimoni, vi erano dei tiratori scelti piazzati sul percorso, la folla venne cos\u00ec colpita in diversi punti della citt\u00e0. Al prevedibile degenerare della situazione entrarono prontamente in citt\u00e0 i carri armati e truppe del regime supportate da elicotteri militari. La rivolta fu repressa nel sangue provocando 30 vittime, numerosissimi prigionieri e un esodo verso l'Iraq che diede vita al campo profughi di Moqebleh.\nNel giugno 2005, migliaia di curdi dimostrarono nella citt\u00e0 per protestare contro l'assassinio dello \"Shaykh\" Khaznawi, un religioso curdo siriano, a seguito della morte di un poliziotto e del ferimento di 4 curdi. Nel marzo 2008, secondo l'Human Rights Watch, le forze di sicurezza siriana aprirono il fuoco contro i Curdi che celebravano la festivit\u00e0 primaverile del Nawr\u016bz (che segna l'inizio del nuovo anno), presumibilmente reiterando quanto accaduto negli scontri del 2004. Le sparatorie lasciarono sul terreno 3 morti curdi.\nTutte queste avvisaglie della guerra civile che sarebbe esplosa nel 2011, non erano motivate da tensioni interetniche, dato che i rapporti fra Curdi e Arabi sono sempre stati ottimi, quanto dal sentimento indipendentistico curdo e dalla crescente avversione nei confronti del potere del Presidente della Repubblica Ba\u0161\u0161\u0101r al-Asad."}
{"id": "85238", "revid": "327773", "url": "https://it.wikipedia.org/wiki?curid=85238", "title": "Turku", "text": "Turku (in svedese \u00c5bo ; in latino \"Aboa\") \u00e8 una citt\u00e0 di 191 499 abitanti della Finlandia sud-occidentale, situata nella regione del Varsinais-Suomi.\nGeografia.\nTurku sorge alla foce del fiume Aurajoki e sia per la sua storia che per la sua posizione geografica fa registrare una percentuale superiore al 5% di abitanti di lingua svedese. Riguardo all'anno esatto della fondazione non c'\u00e8 certezza storica, ma tradizionalmente la si fa risalire al 1229.\n\u00c8 la quinta citt\u00e0 finlandese per popolazione, ma se si considera l'area metropolitana, la regione di Turku, con i suoi 330.192 abitanti, rappresenta la seconda maggiore area urbana del paese dopo l'area metropolitana di Helsinki.\nLa citt\u00e0 \u00e8 bilingue. Il finlandese e lo svedese sono gli idiomi ufficiali.\nStoria.\nI primi insediamenti umani nella zona risalgono alla preistoria. Bench\u00e9 la prima citazione della citt\u00e0 risalga al 1154 gli storici fanno risalire la fondazione al 1229 quando a Koroinen, nei pressi dell'attuale centrocitt\u00e0, venne fondato un insediamento cattolico e la citt\u00e0 venne nominata sede vescovile, nella stessa epoca iniziarono i lavori per la costruzione del castello e della chiesa che fu consacrata nel 1300. Per un lungo periodo Turku fu la capitale politica e il primario centro culturale del paese. Nel 1640 fu fondata l'universit\u00e0. \nFino al 1812 Turku fu la capitale della Finlandia, parte del regno di Svezia. Quando questo territorio fu conquistato dalla Russia, i russi spostarono la capitale a Helsinki dove \u00e8 rimasta fino ad oggi. Nel 1827 la citt\u00e0 venne devastata da un grande incendio; la ricostruzione inizi\u00f2 l'anno successivo ad opera dell'architetto Carl Ludwig Engel.\nLo spostamento dell'universit\u00e0 a Helsinki pose fine al periodo di splendore della citt\u00e0. Nel 1918 vi fu fondata l'universit\u00e0 in lingua svedese, la \"\u00c5bo Akademi\" e due anni dopo fu fondata l'universit\u00e0 in lingua finlandese. \nOggi Turku \u00e8 sede dell'Arcivescovado della Finlandia. La cattedrale, risalente al XIV secolo \u00e8 uno dei tre edifici in muratura della citt\u00e0 risalente a quei tempi ancora esistenti. Il Castello di Turku, fondato nel XIII secolo, costruito su un'isola a guardia della foce del fiume, \u00e8 stato, nel corso dei secoli, assimilato alla terraferma.\nIstruzione.\nTurku fu la sede della Reale accademia di Turku (in svedese \"\u00c5bo Kungliga Akademi\" - Academia Aboensis) dal 1640 al 1827 quando, in seguito ad incendio disastroso che distrusse la maggior parte dell'universit\u00e0, fu trasferita nella nuova capitale, Helsinki. Oggi la citt\u00e0 conta quattro istituti universitari:\n\u00c8 da segnalare che il Politecnico di Turku \u00e8 il maggior politecnico della Finlandia e la Turku school of Economics \u00e8 il secondo istituto di scienze economiche pi\u00f9 prestigioso del paese.\nDa visitare.\nIl centro della citt\u00e0 si sviluppa lungo le rive del fiume Aurajoki a breve distanza dal porto.\nSociet\u00e0.\nLingue e dialetti.\nLe lingue ufficiali di Turku sono il finlandese e lo svedese, e l'8,7% degli abitanti parlano altre lingue, soprattutto i nuovi immigrati russi ed estoni.\nEconomia.\nA Turku ha sede la Hesburger, la pi\u00f9 grande catena di fast food della Finlandia.\nSport.\nLa citt\u00e0 \u00e8 sede delle squadre calcistiche Inter Turku e Turun Palloseura : entrambe giocano le proprie partite casalinghe al Veritas Stadion. \nLo sport pi\u00f9 popolare \u00e8 tuttavia, come in tutta la Finlandia, l'hockey su ghiaccio. La squadra locale \u00e8 il TPS Turku, militante attualmente nella massima divisione nazionale."}
{"id": "85239", "revid": "11959", "url": "https://it.wikipedia.org/wiki?curid=85239", "title": "Saladino", "text": "Musulmano sunnita di origine curda, Saladino ha rappresentato l'opposizione islamica alle crociate europee nel Levante. Al culmine del suo potere, il suo sultanato includeva l'Egitto e altre parti del Nordafrica, Siria, Mesopotamia, Hijaz, Yemen.\nInviato presso i Fatimidi egiziani dal suo signore zengide N\u016br al-D\u012bn Zeng\u012b nel 1163, Saladino scal\u00f2 presto i ranghi del governo fatimide, diventando loro visir (\"w\u0101sita\"), anche in virt\u00f9 dei suoi successi militari contro gli assalti dei crociati nel territorio egiziano e la sua intimit\u00e0 con l'Imam fatimide al-\u02bf\u0100\u1e0did.\nQuando lo zio di Saladino Sh\u012brk\u016bh mor\u00ec nel 1169, al-\u02bf\u0100\u1e0did nomin\u00f2 Saladino visir: evento non tanto straordinario quello di nominare visir un sunnita, vista la consuetudine fatimide di nominare non occasionalmente anche cristiani o ebrei alle pi\u00f9 alte cariche non religiose dello Stato sciita ismailita. Durante il suo mandato come visir, Saladino cominci\u00f2 a minare l'istituzione fatimide e dopo la morte di al-\u02bf\u0100\u1e0did nel 1171 assunse il governo in nome del suo signore zengide, proclamando la fedelt\u00e0 dei territori gi\u00e0 fatimidi al califfato di Baghdad. Negli anni successivi, condusse incursioni contro i crociati in Palestina, ordin\u00f2 la fortunata campagna di conquista dello Yemen e scongiur\u00f2 ribellioni pro-fatimidi in Egitto.\nNon molto tempo dopo la morte di N\u016br al-D\u012bn nel 1174, Saladino avvi\u00f2 la conquista della Siria, entrando pacificamente a Damasco su richiesta del sovrano buride della citt\u00e0. Entro la met\u00e0 del 1175, Saladino aveva conquistato \u1e24am\u0101 e Homs, attirandosi l'ostilit\u00e0 dei vari zengidi, per nulla favorevoli all'ascesa del loro antico vassallo. Saladino sconfisse per\u00f2 l'esercito zengide in battaglia e fu successivamente proclamato \"Sultano di Egitto e Siria\" dal califfo abbaside al-Musta\u1e0d\u012b\u02be. Port\u00f2 a termine ulteriori conquiste nel nord della Siria e della Mesopotamia (Jazira), sfuggendo a due attentati alla sua vita perpetrati dagli Assassini, prima di tornare in Egitto nel 1177 per affrontare problemi interni al suo regno. Nel 1182, Saladino consolid\u00f2 la conquista della Siria con la cattura di Aleppo, anche se non riusc\u00ec a conquistare la roccaforte zengide di Mossul.\nSotto la guida personale di Saladino, l'esercito ayyubide sconfisse i crociati nella decisiva battaglia di \u1e24att\u012bn nel 1187, aprendo la strada alla riconquista musulmana della Palestina dai crociati, che vi si erano insediati 88 anni prima. Anche se il Regno di Gerusalemme, come regno crociato, avrebbe continuato ad esistere per un periodo prolungato, la sconfitta subita ad \u1e24att\u012bn segn\u00f2 una svolta nel suo conflitto con i poteri musulmani della regione. Per questo, Saladino \u00e8 diventato una figura di spicco nella cultura musulmana, araba, turca e curda. Nel 1193 mor\u00ec a Damasco, dopo aver devoluto gran parte della sua ricchezza ai suoi sudditi. Saladino \u00e8 sepolto in un mausoleo adiacente alla Moschea degli Omayyadi.\nEtnia.\nGli storici pi\u00f9 accreditati indicano che la sua origine fosse curda. Non manca tuttavia chi, mosso probabilmente da pulsioni campanilistiche, afferma che la sua etnia fosse turca.\nPerfino l'ex dittatore Saddam Hussein, che perseguit\u00f2 a pi\u00f9 riprese il popolo curdo, ammise che Saladino era di etnia curda, nato da genitori curdi nella sua stessa citt\u00e0 natale (Tikrit).\nU==Vita==\nAntefatti.\nSaladino nacque a Tikr\u012bt, in Mesopotamia (nell'odierno Iraq), nel 1137.\nIl suo nome era \"Y\u016bsuf\", mentre \"\u1e62al\u0101\u1e25 al-D\u012bn\" \u00e8 un \"laqab\", cio\u00e8 un epiteto descrittivo, che nel suo caso significa \"Integrit\u00e0 della religione\".\nLa sua famiglia, di etnia curda, era originaria della citt\u00e0 di Dv\u012bn, in Armenia, ed era parte del clan dei Raww\u0101d\u012b, \"frazione\" della trib\u00f9 dei Hadhb\u0101n\u012b, parzialmente arabizzatosi nel periodo della sua nascita.\nNel 1132 l'esercito sconfitto di \u02bfIm\u0101d al-D\u012bn Zang\u012b, che governava Mossul, durante la sua ritirata si trov\u00f2 bloccato dal fiume Tigri, di fronte alla fortezza di Tikr\u012bt, dove il padre di Saladino, Najm al-D\u012bn Ayy\u016bb, serviva come guardiano. Ayy\u016bb forn\u00ec traghetti per l'esercito, consentendo che Zengi e le sue truppe trovassero rifugio a Tikr\u012bt.\nMuj\u0101hid al-D\u012bn Bihr\u016bz, un ex schiavo greco nominato governatore militare della Mesopotamia settentrionale grazie al servizio da lui reso ai suoi signori Selgiuchidi, rimprover\u00f2 Ayy\u016bb per aver dato rifugio a Zeng\u012b. Nel 1137 lo band\u00ec da Tikr\u012bt, dopo che il fratello di Ayy\u016bb, Asad al-D\u012bn Sh\u012brk\u016bh, aveva ucciso un amico di Bihr\u016bz per motivi d'onore. Secondo Badr al-Din ibn Shaddad, Saladino nacque la notte stessa in cui la sua famiglia lasci\u00f2 Tikrit.\nNel 1139 Ayy\u016bb e la sua famiglia si trasferirono a Mossul, dove \u02bfIm\u0101d al-D\u012bn Zeng\u012b riconobbe il suo debito di riconoscenza, nominando Ayy\u016bb comandante della fortezza di Baalbek.\nDopo la morte di Zeng\u012b nel 1146, il figlio N\u016br al-D\u012bn divenne il governatore di Aleppo e il capo degli Zengidi.\nSi racconta che Saladino, che viveva a Damasco, avesse una particolare predilezione per quella citt\u00e0, ma sono assai scarse altre informazioni sulla sua giovent\u00f9, anche se sappiamo che studi\u00f2 a lungo e con brillanti risultati tanto le materie giuridiche quanto quelle letterarie. Chi era chiamato a governare doveva presentarsi infatti con un ottimo corredo conoscitivo ai propri sudditi. Secondo uno dei suoi biografi, al-Wahr\u0101n\u012b, Saladino era in grado di rispondere a domande su Euclide, sull\u2019\"Almagesto\", sull'aritmetica e sulla Shar\u012b\u02bfa. Lo studio del Corano e delle \"scienze religiose\" (\"\u02bful\u016bm al-d\u012bn\") completava infatti il suo bagaglio conoscitivo.\nCon suo zio Sh\u012brk\u016bh, acquis\u00ec un'ottima preparazione anche militare, seppure sembra che egli preferisse lo studio, dal quale si sentiva particolarmente attratto. Diverse fonti riferiscono che, nel periodo degli studi, Saladino fosse pi\u00f9 interessato alla religione che a unirsi all'esercito.\nSaladino conosceva la materia storica (\"ta\u02ber\u012bkh\"), biografie (\"siyar\"), genealogie degli Arabi (\"ans\u0101b\"), ma anche le genealogie dei cavalli arabi (\"khayl\"). In particolare conosceva a memoria la raccolta di poesie della \"\u1e24am\u0101sa\" di Ab\u016b Tamm\u0101m.\nOltre all'arabo e al curdo, parlava, molto probabilmente, anche il turco.\nIn Egitto.\nLa carriera militare di Saladino inizi\u00f2 sotto la tutela di suo zio Sh\u012brk\u016bh, divenuto un importante comandante militare di Norandino, l'Emiro di Mossul e Aleppo, di cui Saladino era vassallo.\nNel 1163 Sh\u0101war, il visir del califfo fatimide al-\u02bf\u0100\u1e0did, fu cacciato dall'Egitto dal rivale Dirgh\u0101m, un membro della potente trib\u00f9 dei Ban\u016b Ruzz\u012bk. Chiese il sostegno militare di Norandino, che glielo concesse, e nel 1164 invi\u00f2 Sh\u012brk\u016bh per aiutare Sh\u0101war nella sua spedizione contro Dirgh\u0101m. Saladino, all'et\u00e0 di 26 anni, and\u00f2 con lo zio.\nReintegrato con successo come visir, Sh\u0101war chiese a Sh\u012brk\u016bh di ritirare il suo esercito dall'Egitto, offrendo una somma di 30.000 \"d\u012bn\u0101r\", ma Sh\u012brk\u016bh non volle, insistendo che la volont\u00e0 di Norandino fosse di farlo rimanere.\nIl ruolo di Saladino in questa spedizione fu minore. Si sa che gli fu ordinato dallo zio Sh\u012brk\u016bh di raccogliere provviste dalla citt\u00e0 di Bilbays prima che venisse assediata dalle forze congiunte di Crociati e delle truppe di Sh\u0101war.\nDopo il saccheggio di Bilbays, la forza egiziano-crociata e l'esercito di Sh\u012brk\u016bh dovevano impegnarsi in una battaglia sul confine desertico del Nilo, appena ad ovest di Giza.\nSaladino svolse un ruolo importante, comandando l'ala destra dell'esercito zengide, mentre una forza di curdi comandava quella sinistra e Sh\u012brk\u016bh era posizionato al centro. Fonti musulmane, al momento, collocano tuttavia Saladino nel \"gruppo del centro\", con l'ordine di attirare il nemico in una trappola, mettendo in scena una falsa ritirata. La forza crociata all'inizio ebbe successo contro le truppe di Sh\u012brk\u016bh, ma il terreno era troppo ripido e sabbioso per i suoi cavalli, e il comandante Ugo di Cesarea fu catturato mentre attaccava l'unit\u00e0 di Saladino. Dopo aver combattuto sparsa in piccole valli a sud della posizione principale, la forza centrale zengide replic\u00f2 all'offensiva nemica; Saladino si posizion\u00f2 nella retroguardia.\nLa battaglia si concluse con la vittoria zengide. Secondo Ibn al-Athir, a Saladino \u00e8 attribuito il merito di aver aiutato Sh\u012brk\u016bh in quella che alcuni storici musulmani definiscono una delle \"pi\u00f9 straordinarie vittorie che si ricordino nella storia\", anche se molti uomini di Sh\u012brk\u016bh vennero uccisi e la battaglia \u00e8 considerata dalla maggior parte delle fonti come una vittoria non decisiva.\nSaladino e Sh\u012brk\u016bh si spostarono verso Alessandria d'Egitto, dove furono accolti e furono loro consegnati denaro e armi.\nDi fronte alla forza crociato-egiziana superiore, che tentava di assediare la citt\u00e0, Sh\u012brk\u016bh divise il suo esercito. Con la maggior parte di esso egli si ritir\u00f2 da Alessandria, mentre Saladino rimase col compito di custodire la citt\u00e0.\nSh\u012brk\u016bh si impegn\u00f2 in una lotta di potere sull'Egitto con Sh\u0101war e Amalrico I del Regno di Gerusalemme, tanto che Sh\u0101war richiese l'assistenza di Amalrico.\nNel 1169 si disse che Sh\u0101war fosse stato assassinato da Saladino e Sh\u012brk\u016bh mor\u00ec in quello stesso anno. Norandino scelse un successore per Sh\u012brk\u016bh mentre al-\u02bf\u0100\u1e0did non pot\u00e9 fare altro che nominare come vizir Saladino in sostituzione di Sh\u0101war.\nL'Im\u0101m ismailita al-\u02bf\u0100\u1e0did \"dovette\" scegliere Saladino come visir, nella speranza che le sue capacit\u00e0 concedessero alla dinastia fatimide di sopravvivere alla profonda crisi che l'aveva colpita da tempo. Al-Wahr\u0101n\u012b scrisse che Saladino era stato scelto a causa della reputazione della sua famiglia e della sua \"generosit\u00e0 e valore militare.\" \u02bfIm\u0101d al-D\u012bn al-I\u1e63fah\u0101n\u012b scrisse pi\u00f9 realisticamente nel suo \"al-Barq al-Sh\u0101m\u012b\" che, dopo il breve periodo di lutto per la morte di Sh\u012brk\u016bh, durante il quale \"le opinioni erano divergenti\", gli emiri fatimidi decisero per Saladino e costrinsero l'Im\u0101m a \"investire lui del visirato\". La maggior parte dei governanti siriani sostenne Saladino a causa del suo ruolo nella spedizione egiziana, in cui si era conquistato l'ammirazione dei militari.\nInvestito dell'emirato il 26 marzo, Saladino si pent\u00ec \"di bere vino e trasform\u00f2 la sua frivolezza fino ad assumere l'abito della religione\". Avendo guadagnato potere e indipendenza, pi\u00f9 di quanto ne avesse mai avuto nella sua carriera, affront\u00f2 quindi la questione della propria lealt\u00e0, se cio\u00e8 scegliere in definitiva al-\u02bf\u0100\u1e0did o Norandino. Girarono voci secondo le quali lo zengide sarebbe stato sospettoso circa le inconfessate ambizioni del suo sottoposto e che fosse anzi clandestinamente ostile verso la nomina di Saladino. Il Sultano zengide scrisse diverse lettere a Saladino, che le ignor\u00f2 di fatto, pur senza mai abbandonare la sua formale fedelt\u00e0 nei confronti del suo signore zengide.\nPi\u00f9 tardi, nel corso dell'anno, un gruppo di soldati egiziani e di emiri tent\u00f2 di assassinare Saladino, ma conoscendo le loro intenzioni, grazie al capo delle sue spie, \u02bfAl\u012b b. Safy\u0101n, Saladino arrest\u00f2 e uccise il capo della cospirazione, Naji, il sovrintendente civile (\"Mu\u02betamin al-khil\u0101fa\") del palazzo fatimide. Il giorno dopo 50.000 soldati africani neri, provenienti dai reggimenti dell'esercito fatimide, si opposero al governo di Saladino mentre un certo numero di emiri egiziani e di gente comune inscenarono una rivolta. Entro il 23 agosto Saladino sed\u00f2 per\u00f2 in maniera decisiva la rivolta, e non dovette affrontare mai pi\u00f9 una simile sfida militare dal Cairo.\nVerso la fine del 1169 Saladino, con rinforzi giuntigli da Norandino, sconfisse una massiccia forza crociato-bizantina nei pressi di Damietta. In seguito, nella primavera del 1170, N\u016br al-D\u012bn Zeng\u012b invi\u00f2 il padre di Saladino in Egitto in ottemperanza alla richiesta del visir, cos\u00ec come fece pervenire l'incoraggiamento dal califfo abbaside di Baghdad, al-Mustanjid, che mirava a che Saladino deponesse l'Imam fatimide suo rivale, al-\u02bf\u0100\u1e0did. Saladino stesso aveva rafforzato la sua presa sull'Egitto e aveva ampliato la sua base di consenso. Inizi\u00f2 ad assegnare posizioni di rilievo nella regione egiziana ai membri della sua stessa famiglia e a garantirsi una maggiore influenza sunnita al Cairo; ordin\u00f2 la costruzione in citt\u00e0 di una madrasa per il \"madhhab\" malikita, cos\u00ec come, nella citt\u00e0 di al-Fus\u1e6d\u0101\u1e6d, di una shafi'ita, alla quale egli stesso apparteneva.\nDopo essersi stabilizzato in Egitto, Saladino lanci\u00f2 una campagna contro i crociati, assediando Darum, l'odierna Dayr al-Balah, nel 1170. Amalrico richiam\u00f2 la sua guarnigione di cavalieri templari da Gaza per aiutarlo nella difesa di Darum, ma Saladino eluse la loro forza e piomb\u00f2 su Gaza. Distrusse la citt\u00e0 costruita al di fuori del castello e uccise la maggior parte dei suoi abitanti dopo che fu da loro rifiutato il suo ingresso nel castello. Non \u00e8 chiaro esattamente quando (probabilmente nello stesso anno) egli abbia attaccato e catturato il castello crociato di Eilat, costruito su di un'isola al largo della testa del Golfo di Aqaba. Eilat non rappresentava certo una minaccia per il passaggio di una flotta militare musulmana, ma avrebbe potuto molestare i piccoli gruppi di navi musulmane e Saladino decise di cancellarlo dal suo cammino.\nSecondo \u02bfIm\u0101d al-D\u012bn al-I\u1e63fah\u0101n\u012b, Norandino scrisse a Saladino nel giugno 1171, ingiungendogli di restaurare in Egitto l'obbedienza formale al califfato abbaside: cosa che Saladino organizz\u00f2 due mesi pi\u00f9 tardi, dopo l'incoraggiamento di Najm al-D\u012bn al-Khabush\u0101n\u012b, il \"faq\u012bh\" sciafeita che si era opposto con veemenza al dominio sciita-ismailita nel paese.\nMolti emiri egiziani furono cos\u00ec uccisi da Saladino durante questa lotta, ma ad al-\u02bf\u0100\u1e0did fu detto che essi erano morti per essersi ribellati contro l'Im\u0101m. Poi quest'ultimo si ammal\u00f2, o fu avvelenato, secondo un'altra versione. Mentre era malato, chiese a Saladino di fargli visita per affidargli i suoi figli, ma Saladino rifiut\u00f2, temendo di commettere un tradimento contro gli Abbasidi, e si dice che abbia rimpianto la sua azione dopo aver realizzato ci\u00f2 che al-\u02bf\u0100\u1e0did avrebbe voluto. L'Im\u0101m mor\u00ec il 13 settembre e cinque giorni pi\u00f9 tardi, la \"khu\u1e6dba\" in nome degli Abbasidi fu pronunciata nelle moschee del Cairo e di al-Fus\u1e6d\u0101\u1e6d, riconoscendo come califfo al-Musta\u1e0di\u02bf.\nSaladino depose lo stesso Im\u0101m del Cairo, ponendo fine alla dinastia ismailita che aveva regnato dal X secolo. L'Egitto divenne cos\u00ec, anche ai vertici, di nuovo ufficialmente sunnita. Saladino ne divenne il sultano e avvi\u00f2 una dinastia che, dal nome di suo padre, prese il nome di ayyubide.\nIl 25 settembre, Saladino lasci\u00f2 Il Cairo per partecipare ad un attacco congiunto su Kerak e Montreal, i castelli del deserto del Regno di Gerusalemme, alleato con Norandino, che avrebbe attaccato dalla Siria. Prima di arrivare a Montreal, Saladino si ritir\u00f2, rendendosi conto che se avesse incontrato Norandino a Shawbak, questi non gli avrebbe permesso di ritornare in Egitto. Norandino non avrebbe accettato di buon grado che Saladino controllasse un territorio cos\u00ec ampio. Inoltre, c'era la possibilit\u00e0 che il regno crociato, che ag\u00ec come stato cuscinetto tra la Siria e l'Egitto, avrebbe potuto crollare con i due leader che lo attaccavano da est e dalla costa. Ci\u00f2 avrebbe dato a Norandino l'opportunit\u00e0 di annettere l'Egitto. Saladino motiv\u00f2 il suo ritiro con la necessit\u00e0 di stroncare complotti fatimidi contro di lui, ma Norandino non accett\u00f2 di buon grado la sua giustificazione.\nDurante l'estate del 1172, venne segnalata la presenza di un esercito proveniente dalla Nubia alleato ad un contingente di Armeni rifugiati al confine con l'Egitto. I nubiani si preparavano per un assedio contro Asw\u0101n. L'emiro della citt\u00e0 chiese l'assistenza di Saladino, che gli mand\u00f2 rinforzi comandati dal figlio Turan Shah. Di conseguenza i Nubiani fuggirono, ma tornarono nel 1173 e vennero di nuovo cacciati. Questa volta le forze egiziane avanzarono da Asw\u0101n e catturarono la citt\u00e0 nubiana di Ibrim.\nDiciassette mesi dopo la morte di al-\u02bf\u0100\u1e0did, Norandino non aveva intrapreso alcuna azione per quanto riguardava l'Egitto, ma attendeva un qualche ritorno economico per i 200.000 dinar che aveva stanziato per l'esercito di Sh\u012brk\u016b\u1e25. Saladino pag\u00f2 questo debito con 60.000 dinar, \"meravigliosi manufatti\", alcuni gioielli, un asino della migliore razza e un elefante. Mentre trasportava questi beni a Damasco, Saladino colse l'occasione per devastare il territorio crociato. Egli non port\u00f2 un attacco contro i castelli del deserto, ma tent\u00f2 di scacciare i beduini musulmani che vivevano in territorio crociato con l'obiettivo di privare gli Ifranj di guide.\nIl 31 luglio 1173, il padre di Saladino, Ayy\u016bb, rimase ferito in un incidente a cavallo e la ferita caus\u00f2 infine la sua morte il 9 agosto.\nNel 1174, Saladino mand\u00f2 il figlio T\u016br\u0101n-Sh\u0101h per conquistare lo Yemen (fatimide) e annettere il suo porto di Aden ai territori della dinastia ayyubide. Lo Yemen era visto anche come un territorio d'emergenza, nel quale Saladino avrebbe potuto fuggire in caso di un'azione ostile nei suoi riguardi di Norandino.\nIn Siria.\nAll'inizio dell'estate del 1174, Norandino era occupato nel radunare un esercito, inviare messaggi a Mosul, Diyarbak\u0131r, e al-Jazira. Apparentemente stava preparando un attacco contro Saladino in Egitto. La dinastia ayyubide, scoperti i suoi preparativi, tenne un consiglio, per discutere della possibile minaccia. Saladino raccolse le sue truppe al di fuori del Cairo.\nIl 15 maggio, Norandino mor\u00ec, dopo essere stato avvelenato la settimana precedente e il suo potere pass\u00f2 a suo figlio al-Malik al-\u1e62\u0101li\u1e25 Ism\u0101\u02bf\u012bl, di appena undici anni. \nLa sua morte determin\u00f2 l'indipendenza politica di Saladino. In una lettera ad al-Malik al-\u1e62\u0101li\u1e25, promise di \"agire come una spada\" contro i nemici del giovane e si rifer\u00ec alla morte di suo padre come a una \"scossa di terremoto\".\nSulla scia della morte di Norandino, Saladino dovette affrontare una difficile decisione; poteva muovere il suo esercito contro i crociati dall'Egitto o attendere fino a quando non fosse stato invitato da al-Malik al-\u1e62\u0101li\u1e25 in Siria per venire in suo aiuto e lanciare una guerra da l\u00ec. Poteva anche decidere di annettersi la Siria, prima che fosse caduta, con molta possibilit\u00e0, nelle mani di un rivale, ma temeva che attaccare una terra che precedentemente apparteneva al suo padrone, lo poteva far passare per un traditore, quindi non adatto a guidare la guerra contro i crociati. Saladino cap\u00ec che, al fine di acquisire la Siria, egli aveva bisogno di un invito in tal senso da parte di al-Malik al-\u1e62\u0101li\u1e25. Altra mossa che poteva aiutarlo nella conquista della Siria era mettere in guardia il giovane sovrano sui due pericoli cui andava incontro: l'anarchia interna e gli attacchi dei crociati.\nQuando al-Malik al-\u1e62\u0101li\u1e25 fu trasferito ad Aleppo nel mese di agosto, Gumushtigin, l'emiro della citt\u00e0 e uno dei capitani veterani di Norandino, assunse la tutela su di lui in veste di Atabeg. L'emiro si prepar\u00f2 a scalzare tutti i suoi rivali in Siria e al-Jazira, a cominciare da Damasco. In questa emergenza, l'emiro di Damasco si appell\u00f2 a Sayf al-D\u012bn (un cugino di Gumushtigin) di Mosul per ricevere aiuto contro Aleppo. Ma Mosul rifiut\u00f2, costringendo i siriani a richiedere l'aiuto di Saladino che soddisf\u00f2 invece la richiesta. \nSaladino guid\u00f2 attraverso il deserto 700 cavalieri scelti, pass\u00f2 per al-Kerak e poi raggiunse Bosra. Secondo il suo racconto, si unirono a lui \"emiri, soldati e beduini, le emozioni dei loro cuori si vedevano sui loro volti\". Il 23 novembre, arriv\u00f2 a Damasco, tra le acclamazioni generali e ripos\u00f2 nella vecchia casa di suo padre, fino a quando le porte della Cittadella di Damasco si aprirono per lui quattro giorni dopo senza colpo ferire. Si install\u00f2 nel castello e ricevette l'omaggio e i saluti dei cittadini.\nLasciando il fratello Toghtigin come governatore di Damasco, Saladino procedette nella conquista di altre citt\u00e0 che erano appartenuti a Norandino, ma ora erano praticamente indipendenti. Il suo esercito conquist\u00f2 \u1e24am\u0101 con relativa facilit\u00e0, ma evit\u00f2 di attaccare Homs, temendo la resistenza della sua cittadella.\nSaladino si spost\u00f2 a nord verso Aleppo, assediandola il 30 dicembre, dopo che Gumushtigin rifiut\u00f2 di abdicare al suo trono. Al-Malik al-\u1e62\u0101li\u1e25, temendo di essere catturato da Saladino, usc\u00ec dal suo palazzo e si appell\u00f2 agli abitanti di non consegnare lui e la citt\u00e0 alla forza d'invasione. Uno dei cronisti di Saladino afferm\u00f2 \"il popolo cadde sotto il suo incantesimo\".\nGumushtigin chiese a Rash\u012bd al-D\u012bn Sin\u0101n (ibn Salm\u0101n al-Ba\u1e63r\u012b), Gran Maestro degli Assassini di Masyaf (Siria), che erano gi\u00e0 in contrasto con Saladino, da quando aveva soppiantato i Fatimidi d'Egitto, di assassinare il suo rivale nel suo campo.\nL'11 maggio 1175 un gruppo di tredici Assassini facilmente penetr\u00f2 nel campo di Saladino, ma venne immediatamente scoperto, prima che avesse effettuato l'attacco, dalla morte del signore curdo di Ab\u016b Qubays, N\u0101\u1e63i\u1e25 al-D\u012bn Khumartekin, che aveva raggiunto Saladino e che, allarmato dalla presenza di sconosciuto vicino alla tenda del suo nuovo signore, aveva chiesto loro cosa facessero in quel posto, cadendo pugnalato a morte. Uno degli assassini fu eliminato da un generale di Saladino e gli altri furono uccisi mentre cercavano di fuggire.\nPer scoraggiare i progressi di Saladino, Raimondo di Tripoli raccolse le sue forze a Nahr al-Kab\u012br, dove erano in posizione per un attacco in territorio musulmano. Saladino si mosse invece verso Homs, ma si ritir\u00f2 dopo aver saputo che Sayf al-D\u012bn stava inviando alla citt\u00e0 dei soccorsi.\nNel frattempo, i rivali di Saladino in Siria e Jazira condussero una guerra di propaganda contro di lui, affermando che \"dimenticata la propria condizione [di servitore di N\u016br al-D\u012bn]\" non aveva mostrato alcun segno di gratitudine per il suo vecchio maestro, assediando suo figlio, che si era levato \"in ribellione contro suo signore\".\nSaladino mirava a contrastare questa propaganda ponendo fine all'assedio, affermando di aver difeso l'Islam dai crociati. Il suo esercito torn\u00f2 a \u1e24am\u0101 per impegnare in uno scontro una forza crociata e i guerrieri cristiani si ritirarono in anticipo e Saladino proclam\u00f2 questa vittoria, in grado \"di aprire le porte del cuore degli uomini\".\nPoco dopo, Saladino entr\u00f2 a Homs e cattur\u00f2 la sua cittadella nel marzo 1175, dopo un'ostinata resistenza dei suoi difensori. \nI successi di Saladino allarmarono Sayf al-D\u012bn. Come capo degli Zengidi, tra cui Gumushtigin, egli considerava la Siria e la Mesopotamia come il suo feudo di famiglia e si adir\u00f2, quando Saladino tent\u00f2 di usurpare le propriet\u00e0 della sua dinastia. \nSayf al-D\u012bn raccolse un grande esercito e lo invi\u00f2 a Aleppo, dove i difensori della citt\u00e0 lo avevano atteso con ansia. Le forze combinate di Mosul e Aleppo marciarono contro Saladino a \u1e24am\u0101.\nIn condizione di pesante inferiorit\u00e0 numerica, Saladino inizialmente tent\u00f2 di venire a patti con gli zengidi, rinunciando a tutte le conquiste a nord della provincia di Damasco. Ma essi rifiutarono, insistendo sul suo ritorno in Egitto.\nVedendo che il confronto era inevitabile, Saladino si prepar\u00f2 per la battaglia, prendendo una posizione in alto sulle colline vicino alla gola del fiume Oronte. Il 13 aprile 1175, le truppe zengidi marciarono per attaccare le sue forze, ma ben presto si trovarono circondati da veterani ayyubidi di Saladino, che li schiacciarono.\nLa battaglia si concluse con una vittoria decisiva per Saladino, che insegu\u00ec i fuggitivi zengidi alle porte di Aleppo, costringendo i consiglieri di al-Malik al-\u1e62\u0101li\u1e25 a riconoscergli il controllo delle province di Damasco, Homs e \u1e24am\u0101, cos\u00ec come un certo numero di paesi al di fuori Aleppo come Ma\u02bfarrat al-Nu\u02bfm\u0101n.\nDopo la sua vittoria contro gli zengidi, Saladino si proclam\u00f2 re e soppresse il nome di al-Malik al-\u1e62\u0101li\u1e25 nelle preghiere del venerd\u00ec e nelle monete islamiche. Da allora, ordin\u00f2 preghiere in tutte le moschee della Siria e dell'Egitto, come re sovrano, e fece battere monete d'oro (\"d\u012bn\u0101r\") dalla zecca del Cairo, in cui figurava il suo nuovo \"laqab\" di al-Malik al-N\u0101\u1e63ir Y\u016bsuf ibn Ayy\u016bb: \"il Sovrano vincitore, Y\u016bsuf figlio di Ayy\u016bb\".\nLa conquista di Gerusalemme.\nAlla morte di Norandino (maggio 1174), Saladino ne spos\u00f2 la vedova e inizi\u00f2 la sua personale opera di conquista dell'area siro-palestinese: riusc\u00ec a prendere il controllo di Damasco nel novembre 1174.\nNel marzo 1175 conquist\u00f2 la cittadella di Homs e il 21 giugno Azaz.\nL'anno successivo mise sotto assedio Aleppo; mentre era accampato fuori dalle mura della citt\u00e0, il 22 maggio 1176, scamp\u00f2 a un tentativo di assassinio da parte di tredici appartenenti alla setta dei Nizariti. Dopo un'inutile spedizione (forse solo di facciata) sulle montagne dove avevano rifugio gli \"Assassini\", Saladino si ritir\u00f2 al Cairo.\nNel 1177 si rivolse verso il Regno di Gerusalemme. Venuto a conoscenza dei piani di Saladino, Baldovino IV lasci\u00f2 Gerusalemme con 500 cavalieri per tentare la difesa di Ascalona, ma venne bloccato sul posto da Saladino, forte di 30.000 uomini. I Cavalieri Templari cercarono di prestare soccorso a Baldovino ma vennero posti sotto assedio a Gaza. Saladino giustizi\u00f2 i suoi prigionieri cristiani e continu\u00f2 la sua marcia verso Gerusalemme, conquist\u00f2 Ramla e prese d'assedio Lidda e Arsuf, ma poich\u00e9 non considerava pi\u00f9 Baldovino come una minaccia, permise al suo esercito di sparpagliarsi in una vasta area, per razziare e riposare. Nel frattempo, sia Baldovino sia i Templari riuscirono a liberarsi dai rispettivi assedi, e marciarono lungo la costa, nella speranza di intercettare Saladino prima che raggiungesse Gerusalemme. Il 25 settembre 1177 si scontrarono con Saladino a Montgisard, nei pressi di Ramla, cogliendolo del tutto di sorpresa.\nI musulmani furono messi in rotta. Molti vennero uccisi e Saladino stesso riusc\u00ec a fuggire solo perch\u00e9 cavalcava un cammello da corsa. Saladino torn\u00f2 in Egitto, subendo continui attacchi dalle trib\u00f9 di beduini lungo il tragitto. Soltanto un decimo del suo esercito riusc\u00ec a tornare in Egitto con lui. Anni dopo, avrebbe definito quella sconfitta \u201cgrande come una catastrofe\u201d. Baldovino tallon\u00f2 Saladino fino nella penisola del Sinai, ma non riusc\u00ec a trarne vantaggio e in seguito Saladino tent\u00f2 un nuovo attacco nel 1179.\nSaladino quindi si impegn\u00f2 nella conquista di Aleppo (1183) e di Mosul (1186), grandi empori commerciali.\nNel 1187 invi\u00f2 a Tiberiade una piccola armata guidata da suo figlio al-Afdal, per rappresaglia nei confronti di un precedente attacco ad una carovana musulmana da parte di Rinaldo di Ch\u00e2tillon.\nRaimondo III di Tripoli nutriva la speranza che Saladino si potesse alleare con lui contro Guido di Lusignano e per questo permise alla spedizione di attraversare Tiberiade il 30 aprile; ma Gerardo di Ridefort, maestro dei Cavalieri Templari, radun\u00f2 velocemente un piccolo contingente di soli 140 cavalieri in tutto; la forza di Saladino era composta da 7000 uomini. Si scontrarono a Cresson, presso Nazaret il 1\u00ba maggio. Narra l\"'Itinerarium Peregrinorum et Gesta Regis Ricardi\":\n\"Cos\u00ec Saladino radun\u00f2 il suo esercito e marci\u00f2 velocemente verso la Palestina. Egli invi\u00f2 l'emiro di Edessa, Manafaradin (al-Muzaffar), a capo di 7.000 Turchi per razziare la Terra Santa. Ora, quando questo Manafaradin giunse nella regione di Tiberiade, si scontr\u00f2 con il maestro del Tempio, Gerardo de Ridefort, e con il maestro dell'Ospedale, Ruggero des Moulins. Nello scontro inaspettato che segu\u00ec, egli mise in fuga il primo ed uccise il secondo.\"\nI musulmani finsero una ritirata, Gerardo ordin\u00f2 una carica, nonostante il parere contrario di Ruggero, ed i cavalieri si separarono cos\u00ec dalla fanteria. I musulmani riuscirono a contrastare facilmente la carica diretta dei cristiani, uccidendo prima i cavalieri esausti e poi la fanteria. Gerardo sopravvisse ma tutti gli altri cavalieri vennero uccisi. Saladino raccolse un esercito ancora pi\u00f9 potente, forte di 20.000 uomini, e invase il regno a giugno: ebbe strada facile anche grazie alla insipiente smania aggressiva del Reggente del regno, Guido di Lusignano, di Rinaldo di Ch\u00e2tillon, di Umfredo II di Toron e del nuovo Patriarca Eraclio, arcivescovo di Cesarea (che erano riusciti a vanificare l'assennata linea strategica del defunto re lebbroso di Gerusalemme, Baldovino IV, orientata a un accordo con le forze musulmane dell'area).\nL'esercito del Regno di Gerusalemme, mossosi dalla Citt\u00e0 Santa in direzione nord per contrattaccare, fu distrutto nella battaglia di Hattin (4 luglio 1187), durante la quale vennero catturati sia il re Guido, sia il Gran Maestro templare, che vennero usati da Saladino come ostaggi da rilasciare in cambio della consegna di piazzeforti. La reliquia della vera Croce, portata in battaglia dai crociati come miracolosa insegna, fu presa e di essa si persero le tracce. Saladino decapit\u00f2 di propria mano Rinaldo di Ch\u00e2tillon, adempiendo al voto solenne che aveva espresso in precedenza di vendicare una carovana di pellegrini musulmani diretti alla Mecca e spietatamente trucidati da Rinaldo. Tutti gli Ospitalieri e i Templari catturati vennero uccisi, perch\u00e9 la loro regola vietava di pagar riscatti per la loro liberazione e imponeva ai guerrieri liberati di tornar subito a combattere.\nIl 10 luglio Saladino otteneva anche la citt\u00e0 e il porto di San Giovanni d'Acri; il sultano voleva mantenere intatto questo centro commerciale che portava ricchezza ai suoi domini e infatti nei termini della resa concedeva che gli abitanti cristiani avrebbero avuto salva la vita e conservate le loro propriet\u00e0, ma per la maggior parte, costoro rifiutarono l'offerta ed emigrarono senza essere molestati.\nSaladino part\u00ec poi alla conquista di altri centri costieri, di Giaffa e Beirut.\nLa strada per Gerusalemme era ormai aperta per Saladino ed egli pose l'assedio alla citt\u00e0, ma non ebbe bisogno di espugnarla: il suo difensore, Baliano di Ibelin, ebbe la saggezza di negoziare una resa onorevole in cambio di un'evacuazione ordinata dei circa 16.000 abitanti cristiani che vi erano asserragliati, i quali vennero fatti uscire e imbarcare senza subire perdite. Saladino entr\u00f2 trionfante nella citt\u00e0 il 2 ottobre 1187. Ai Crociati rimase solo il controllo di Tiro, Tripoli ed Antiochia, che pure Saladino attacc\u00f2 nel 1188, ma senza successo. Il regno crociato si riduceva cos\u00ec a una sottile striscia costiera.\nLa terza crociata e lo scontro con Riccardo Cuor di Leone.\nLa notizia della perdita di Gerusalemme e della Palestina fu sconvolgente per l'Europa cristiana e vi fu presto la richiesta di una nuova Crociata, proclamata da Papa Gregorio VIII e dal suo successore Papa Clemente III. Nel 1189 giunsero numerosi contingenti militari per la liberazione della Terrasanta.\nIl 4 ottobre 1189 Saladino mosse ad est della citt\u00e0 di San Giovanni d'Acri verso il campo di Guido di Lusignano e schier\u00f2 le sue truppe in un semicerchio ad oriente della citt\u00e0; l'esercito crociato era in mezzo e mantenne la sua posizione di fronte alle forze di Saladino, con i balestrieri dotati di corazza leggera in prima linea e la cavalleria pesante in seconda. Nello scontro i Templari prevalsero sui musulmani a tal punto che Saladino dovette richiedere rinforzi da altre parti del campo di battaglia; ma i balestrieri cristiani prepararono la strada per la carica della cavalleria pesante crociata e la costante avanzata del centro cristiano contro le truppe di Saladino non incontr\u00f2 grande resistenza. Il centro ed il fianco destro di Saladino furono messi in fuga. Ma i vincitori cristiani si sparsero per saccheggiare, allora Saladino radun\u00f2 i suoi uomini e quando i cristiani cominciarono a ritirarsi con il bottino, scaten\u00f2 la sua cavalleria leggera su di loro. I crociati dovettero ritirarsi soffrendo gravi perdite, ma alla fine sconfissero le truppe di Saladino al costo della perdita di 7.000 uomini.\nNel 1191 Riccardo Cuor di Leone giunse in Terrasanta per tentare la riconquista di Gerusalemme. Con lo scopo di prevenire la presa di Giaffa da parte dei Crociati, Saladino attese l'esercito nemico ad Arsuf, a nord di Giaffa, per bloccarne il passaggio.\nLo schieramento musulmano era superiore numericamente e la cavalleria era dotata di armamenti leggeri; al contrario, i cavalieri crociati montavano cavalcature massicce e robuste, e portavano armamenti pesanti. La battaglia si apr\u00ec con una carica della fanteria di Saladino, che effettu\u00f2 una serie di lanci ripetuti di lance e giavellotti contro lo schieramento serrato dei crociati; poi la fanteria musulmana si apr\u00ec per lasciare spazio alla cavalleria, che caric\u00f2 a ondate le file cristiane. Nonostante i ripetuti inviti di attaccare da parte dei suoi comandanti, Riccardo continuava a tenere serrato lo schieramento, finch\u00e9 si pose al comando della carica e spezz\u00f2 le file dei musulmani, stanchi dall'attacco sferrato senza esito.\nLa battaglia dur\u00f2 solo pochi minuti e l'esercito musulmano fu messo in rotta e costretto alla fuga.\nSaladino non sub\u00ec perdite eccessivamente pesanti, anzi riusc\u00ec a riorganizzare il suo esercito subito dopo; ma nel campo crociato le conseguenze psicologiche per il morale furono enormi, poich\u00e9 questo era il primo vero e proprio scontro diretto con l\"'invincibile\" Saladino dopo il disastroso massacro di Hattin. Saladino ebbe col sovrano plantageneto rapporti di stima, ma il re d'Inghilterra non rimase in Terra Santa abbastanza a lungo per mettere a frutto le sue indubbie qualit\u00e0 guerriere.\nLa morte e l'eredit\u00e0 politica.\nSaladino govern\u00f2 con energia ed efficienza l'Egitto, la Siria e lo Hijaz, tenendo sotto il proprio controllo anche le due principali citt\u00e0 sante dell'Islam: Mecca e Medina.\nMor\u00ec nel marzo 1193, pochi mesi dopo la partenza del suo grande antagonista, il re d'Inghilterra Riccardo Cuor di Leone.\nA ereditare i suoi possedimenti, che andavano dall'Eufrate alla Terrasanta al Sudan, non furono tuttavia ovunque i suoi figli perch\u00e9, se al Cairo, a Damasco e ad Aleppo regnarono rispettivamente al-\u02bfAz\u012bz \u02bfUthm\u0101n, al-Af\u1e0dal \u02bfAl\u012b e al-Z\u0101hir Gh\u0101z\u012b, la Jaz\u012bra fu governata invece dal fratello Safedino (al-Malik al-\u02bf\u0100dil Sayf al-D\u012bn), i territori al di qua del fiume Giordano dal nipote al-Mu\u02bfa\u1e93\u1e93am \u02bf\u012as\u00e0, figlio di Safedino, e \u1e24im\u1e63 dai discendenti di Sh\u012brk\u016bh. Con essi si comp\u00ec il frazionamento di un territorio cos\u00ec vasto conquistato da Saladino, che inizialmente era composto solo dai due sultanati di Damasco e di Cairo; il primo si framment\u00f2 all'inizio del XIII secolo, il secondo venne acquisito nel 1250 dai mamelucchi (schiavi) dell'ultimo Sultano ayyubide, al-\u1e62\u0101li\u1e25 Ayy\u016bb, morto senza eredi.\nI Mamelucchi regneranno fino al 1517, anno in cui le forze ottomane del sultano Selim II avranno la meglio sui loro avversari.\nLetteratura europea su Saladino.\nDante Alighieri porr\u00e0, oltre un secolo pi\u00f9 tardi, Saladino tra i valorosi non cristiani del Limbo, a testimoniare la sua duratura fama di uomo retto ed esempio di virt\u00f9 cavalleresca.\nSaladino \"valentissimo signore e allora soldano di Babilonia\" \u00e8 protagonista della Novella nona (Panfilo), della Decima Giornata del \"Decameron\" di Boccaccio (ma appare anche nella terza novella della prima giornata, Filomena). Del pari, il suo nome, talvolta celato dietro l'espressione fantasiosa di \"Soldano di Baghdad\", appare sovente nel \"Novellino\", come esempio di rettitudine, di saggezza e di buon governo."}
{"id": "85241", "revid": "37401", "url": "https://it.wikipedia.org/wiki?curid=85241", "title": "Hammurabi", "text": "Viene ricordato per aver unificato la bassa Mesopotamia e soprattutto per aver promulgato una raccolta di leggi nota come Codice di Hammurabi, che rappresenta uno dei primi esempi di leggi scritte della storia.\nNon si conosce esattamente il periodo di regno di Hammurabi in quanto le datazioni per il periodo si basano su allusioni ad eventi astronomici rintracciate in testi paleo-babilonesi dei tempi del re Ammi-saduqa, che gli astronomi hanno interpretato in modi molto diversi. Le datazioni possibili per Hammurabi sono:\nNegli ultimi decenni si tende ad utilizzare la cronologia media.\nStoria.\nGli inizi.\nHammurabi eredit\u00f2 il trono della citt\u00e0 di Babilonia dal padre Sin-muballit; in quel tempo Babilonia era un regno minore inserito in un complesso sistema di citt\u00e0-stato disposte lungo la pianura della Mesopotamia in eterno conflitto tra di loro per il controllo dei terreni agricoli pi\u00f9 fertili.\nI primi anni del suo regno furono pacifici in quanto Hammurabi utilizz\u00f2 il suo potere soprattutto per intraprendere una serie di opere pubbliche, tra cui la fortificazione delle mura della citt\u00e0 a scopo difensivo, il restauro di alcuni templi e lo scavo di una estesa ed efficiente rete di canali, il pi\u00f9 importante dei quali garantiva l'irrigazione da Nippur a Eridu e si chiamava \"Hammurabi \u00e8 l'abbondanza del popolo\".\nLe conquiste.\nIn seguito con una risoluta politica espansionistica arriv\u00f2 a dominare tutta la valle del Tigri e parte di quella dell'Eufrate. Tali campagne militari lo portarono in un primo momento a spingersi verso sud conquistando, nel settimo anno di regno le citt\u00e0 di Uruk e di Isin, ma successivamente rinunci\u00f2 ad altre azioni militari verso meridione ripiegando, verso nord-ovest ed est.\nSeguirono vent'anni (1785-1765 ca.) di stallo, poich\u00e9 le posizioni di forza di Babilonia ed Eshnunna impedivano a entrambe un attacco diretto l'una verso l'altra. La situazione cambi\u00f2 soltanto nella fase finale del regno di Hammurabi, quando con l'appoggio delle stesse citt\u00e0 che avrebbe poi annesso al suo regno, riprese la guerra e conquist\u00f2 le sue alleate Larsa e Mari e la nemica Eshnunna.\nNel 37\u00ba e 38\u00ba anno si scontra poi pi\u00f9 volte con l'Assiria, che corrispondeva all'alto Tigri, riuscendo per\u00f2 solo a ridimensionarla. La regione resta infatti indipendente.\nUnificando cos\u00ec i paesi di Sumer e di Akkad pose fine all'ultima dinastia sumerica di Isin e a ogni velleit\u00e0 di indipendenza delle antiche citt\u00e0-stato sumere. Babilonia, dal nome della capitale, assume le caratteristiche di regione unitaria (il \"paese di Babilonia\"), che si andr\u00e0 a contrapporre, pi\u00f9 tardi, alla settentrionale Assiria.\nAlla morte di Hammurabi gli successe il figlio Samsu-iluna.\nL'attivit\u00e0 di governo.\nCon abile strategia diplomatica e militare Hammurabi tent\u00f2 un'imponente opera di unificazione politica dei diversi popoli della Mesopotamia, arrivando fino alle trib\u00f9 del deserto e riordin\u00f2 lo stato accentuando la componente semitica. Del resto erano molti i dialetti semitici parlati nella regione, mentre il sumerico, non pi\u00f9 parlato, era la lingua sacra conosciuta e studiata solo dai dotti, cos\u00ec, per volont\u00e0 di Hammurabi, il babilonese, variante dell'accadico, divenne di uso comune anche come lingua scritta della diplomazia e venne adottata in tutto l'impero.\nAnche nella religione ci fu un riordinamento del pantheon mesopotamico, ricco di divinit\u00e0 con nomi diversi ma talvolta con le stesse caratteristiche, quindi i teologi di Hammurabi raggrupparono in triadi gli dei, ad es. Anu-Enlil-Ea (Cielo, Aria, Acqua) oppure Sin-Shamash-Ishtar (Luna, Sole, Venere). Per\u00f2 i numerosi dei, anche se opportunamente catalogati in base ad affinit\u00e0 e sistemati in precise gerarchie con attribuzione di precise caratteristiche, sono, per Hammurabi, meno importanti del dio della capitale, Marduk, nel quale si concentrano quattro o cinque miti sumeri.\nComincia infatti con Hammurabi l'ascesa del culto di Marduk a capo del Pantheon babilonese, che si concluder\u00e0 soltanto in epoca Cassita.\nIl re babilonese pose Marduk nella genealogia divina come figlio di Ea, dio della saggezza di origine sumerica e dunque di antichissimo culto, che conferiva a Marduk il ruolo di dio delle arti magiche e curative, sovrapponendosi a \u0160ama\u0161. Marduk sostituisce anche il re nel culto, Hammurabi infatti non assunse epiteti divini, preferendo lasciare la sua legittimazione a una lunga genealogia tribale, come da tradizione amorrea.\nInfine \u00e8 probabilmente dell'epoca di Hammurabi un poema cultuale, l\"En\u016bma eli\u0161\", che vedeva protagonista Marduk, distruttore del caos e ordinatore dell'universo.\nCon la sua decisa azione di governo Hammurabi favor\u00ec l'accentramento amministrativo, attraverso un maggiore controllo del commercio da parte dello Stato e la nomina di giudici palatini, riportando cos\u00ec la giustizia nella sfera di competenze reali e sottraendola ai templi.\nSostenne l'agricoltura tramite il potenziamento di una vasta rete di canali e con la distribuzione ai veterani delle terre sottratte alle citt\u00e0 conquistate. In questo modo assicurava allo Stato le tasse sui fondi agricoli, dava ai sudditi appartenenti agli strati sociali pi\u00f9 deboli un mezzo di sostentamento e sperava di risolvere la crisi dell'abbandono dei campi.\nNon intese essere venerato come divinit\u00e0, seguendo in tal modo il modello sumerico e si fece proclamare, secondo il modello accadico, \"Re delle Quattro Parti del Mondo\"; ebbe anche il titolo di \"Sole di Babele\".\nSono state ritrovate numerose lettere d'argomento amministrativo che Hammurabi scambi\u00f2 con i governatori del suo regno e che dimostrano l'impegno e le capacit\u00e0 di Hammurabi come amministratore dello stato, infatti durante il suo regno la Babilonia attravers\u00f2 una fase di prosperit\u00e0 economica, ma non sappiamo quanto a lungo si protrasse, poich\u00e9 le fonti riguardanti i suoi successori sono piuttosto scarse.\nIl Codice.\nIl Codice di Hammurabi \u00e8 un interessante documento sulla societ\u00e0 paleo-babilonese e anche il monumento pi\u00f9 significativo di quest'epoca purtroppo avara di ritrovamenti archeologici, in quanto gli strati della citt\u00e0 di Babilonia databili a quel periodo si trovano sotto gli imponenti edifici delle epoche successive.\nNel tempo il codice \u00e8 stato copiato su moltissime tavolette ma l'originale, ora al Louvre, \u00e8 inciso su una stele di diorite alta 2,25m, rinvenuta a Susa (Elam), dove era stata trasportata dal sovrano elamita Shutruk-Nakhunte attorno al 1150 a. C.\nIn realt\u00e0 le copie devono essere state tre, collocate nei pi\u00f9 importanti santuari della Babilonia, l'antico Ebabbar di \u0160ama\u0161 a Sippar, il tempio di Enlil a Nippur e l'Esagila di Marduk a Babilonia.\nLa parte superiore della stele, centinata, presenta una scena di omaggio, in cui lo stesso re Hammurabi \u00e8 in raccoglimento davanti al dio \u0160ama\u0161, dio della giustizia, offrendo il codice. Il dio \u00e8 raffigurato nella sua iconografia classica, in trono, con la tiara a corna multiple, simbolo di divinit\u00e0, e i raggi solari alle spalle. Stringe tra le mani il listello e la corda per misurare, i simboli dell'equit\u00e0 e della giustizia, proprie della sua sfera divina.\nIl codice, come gli altri che lo hanno preceduto, era diviso in tre parti:\nNel codice si trovano norme che appartengono al \"campo penale\", con la comparsa della cosiddetta \"legge del taglione\", cio\u00e8 l'uso delle pene corporali come attenuazione della vendetta. Questa pratica \u00e8 stata attribuita agli Amorrei, in antitesi rispetto alla tradizionale compensazione pecuniaria di ambito sumero-accadico.\nIn \"campo civile\" il codice d\u00e0 ampio spazio alla privatizzazione in atto nel paese e regola i vari tipi di salari, affitti etc, ma non aggiunge niente alla pratica gi\u00e0 attiva. I codici mesopotamici infatti non erano leggi da rispettare, ma esempi, di cui il cittadino oppresso o il re futuro potevano avvalersi per un consiglio, e sono questi i destinatari del codice e non i giudici, che continuano ad applicare le norme derivate dalla consuetudine. La stele con le leggi viene posta nel tempio a dimostrazione della correttezza con la quale il regno viene governato, cio\u00e8 a maggior gloria del sovrano, che ottiene cos\u00ec il titolo di \"re di giustizia\".\nComunque, l'applicazione delle leggi pi\u00f9 terribili veniva resa quasi impossibile da pene altrettanto terribili contro le false accuse (\"Se un cittadino incolpa un altro di omicidio senza fornirne le prove, sar\u00e0 ucciso\")."}
{"id": "85243", "revid": "213136", "url": "https://it.wikipedia.org/wiki?curid=85243", "title": "Giulio Ossequiente", "text": ""}
{"id": "85248", "revid": "125338079", "url": "https://it.wikipedia.org/wiki?curid=85248", "title": "Tiristore", "text": "Il tiristore o SCR (Silicon Controlled Rectifier) \u00e8 un componente elettronico, dal punto di vista elettrico, pressoch\u00e9 equivalente al diodo, con la sola differenza che la conduzione diretta avviene solamente in seguito all'applicazione di un opportuno segnale di innesco su un terzo terminale denominato \"gate\".\nFunzionamento.\nPerch\u00e9 il segnale di innesco sia valido deve superare un valore di corrente minimo che dipende dal tiristore e dalla tensione anodo-catodo presente in interdizione.\nLa conduzione permane anche alla cessazione del segnale e fino a che la corrente diretta non scenda sotto un valore minimo di mantenimento (detto corrente di tenuta), oppure in seguito all'inversione della polarit\u00e0 della tensione A-K.\nLa conduzione si pu\u00f2 instaurare anche se la tensione diretta supera un valore pari all'incirca al limite di rottura in polarizzazione diretta, detta tensione di breakover, poich\u00e9 le correnti di deriva diventano non trascurabili e tali da attivare il dispositivo.\n\u00c8 da notare che nella tecnologia CMOS, e in particolare nella struttura integrata di un inverter realizzato in tecnologia n-well o p-well, \u00e8 presente un tiristore (SCR) parassita che genera il cosiddetto fenomeno del latch-up. Tale fenomeno ha l'effetto di creare un cammino a bassa impedenza fra l'alimentazione e la massa, con conseguente distruzione delle piste di alimentazione vicino alla zona di innesco. La sensibilit\u00e0 di innesco di questo fenomeno chiaramente indesiderato dipende dal layout della struttura CMOS.\nIn particolare, in presenza di n-well e p-well non isolati da dielettrico il fenomeno del latch-up non \u00e8 tecnicamente eliminabile; tuttavia si pu\u00f2 ridurre praticamente a zero la possibilit\u00e0 di innesco dell'effetto con specifiche soluzioni tecnologiche. La principale consiste nel disporre nelle vicinanze del confine tra i well una serie di contatti alle tensioni di polarizzazione del well (+VDD per i p-well e -VSS per gli n-well).\nComposizione interna.\nCostruttivamente il tiristore \u00e8 costituito da un quadruplo strato di semiconduttori p-n-p-n, con l'anodo collegato allo strato \"p\" esterno, il catodo allo strato \"n\" opposto ed il gate al \"p\" intermedio. Lo si pu\u00f2 considerare equivalente ad un circuito con due transistor collegati come in figura:\nSi pu\u00f2 notare la presenza di due BJT collegati in retroazione l'uno all'altro, ed \u00e8 proprio questo effetto a permettere l'innesco. Dato che la corrente di base del BJT NPN \u00e8 regolata dal terminale di gate esso pu\u00f2 innescare il dispositivo in quanto un aumento della corrente di base comporta un aumento della corrente di collettore e quindi un aumento della corrente di base del PNP che comporter\u00e0 un ulteriore aumento di corrente in base al NPN. Dunque si instaura un meccanismo di retroazione positiva tale da portare in breve tempo il tiristore dallo stato di alta impedenza a quello di bassa impedenza e quindi conduzione.\nNonostante tutto non \u00e8 solo la corrente di gate a innescare il dispositivo, o almeno non solo se applicata direttamente. Una brusca variazione della tensione di gate pu\u00f2 provocare l'insorgere di una corrente di spostamento nelle capacit\u00e0 parassite del dispositivo e questo pu\u00f2 essere sufficiente ad accenderlo.\nImpiego.\nL'impiego tipico si ha nei raddrizzatori di tensione controllabili, in grado di fornire tensioni continue regolabili da una tensione alternata fissa. Altri impieghi si hanno negli inverter e nei convertitori di tensione alternata. Il circuito di innesco degli SCR fa s\u00ec che questo si trovi in ritardo rispetto alla tensione anodo-catodo; questo provoca un frazionamento della tensione raddrizzata (il cosiddetto Controllo di fase).\nQualora si debbano gestire potenze molto elevate si impiega una combinazione di due tiristori in antiparallelo oppure un singolo triac, ottenendo una pi\u00f9 efficace dissipazione del calore e migliori caratteristiche elettriche.\nLa disponibilit\u00e0 di tiristori \u00e8 ampia, spaziando dai pi\u00f9 piccoli in grado di gestire poche decine di milliampere ai modelli che trovano impiego nella regolazione della velocit\u00e0 di motori elettrici nella trazione ferroviaria ed altre applicazioni industriali."}
{"id": "85249", "revid": "599013", "url": "https://it.wikipedia.org/wiki?curid=85249", "title": "Scr", "text": ""}
{"id": "85252", "revid": "15756", "url": "https://it.wikipedia.org/wiki?curid=85252", "title": "Maya", "text": "Gli antichi maya (o maia) furono una popolazione insediatasi in Mesoamerica, dove svilupp\u00f2 una civilt\u00e0 nota per l'arte, l'architettura, i raffinati sistemi matematici e astronomici, e la scrittura (l'unico sistema noto di scrittura pienamente sviluppato nelle Americhe precolombiane).\nLa civilt\u00e0 degli antichi maya si svilupp\u00f2 in una zona che comprende l'odierno sudest messicano, il Guatemala e il Belize, oltre a porzioni occidentali dell'Honduras e di El Salvador. Questa regione \u00e8 costituita dalle pianure del nord, che comprendono la penisola dello Yucat\u00e1n, dagli altopiani della Sierra Madre, che si estendono dallo stato messicano del Chiapas verso tutto il sud del Guatemala e poi in El Salvador, e dalle pianure meridionali del litorale del Pacifico.\nDurante il periodo preclassico, questa civilt\u00e0 costitu\u00ec le prime comunit\u00e0 stanziali e adott\u00f2 la coltivazione degli alimenti che diventarono base della loro alimentazione, tra cui mais, fagioli, zucche e peperoncini. Le prime citt\u00e0 maya si svilupparono tra il 750 a.C. e il 500 a.C. e vantavano monumentali architetture, come i grandi templi impreziositi da elaborate facciate in stucco. La scrittura geroglifica fu utilizzata a partire dal III secolo a.C. Nel tardo periodo preclassico, un certo numero di grandi citt\u00e0 crebbero nel Bacino di Pet\u00e9n, e Kaminaljuyu divent\u00f2 un centro molto importante negli altopiani del Guatemala. Con l'avvento delle costruzioni dei monumenti scolpiti con le date del lungo computo, avvenuto intorno al 250 d.C., si fa coincidere l'inizio del periodo classico.\nTale periodo vide i Maya fondare numerose citt\u00e0-stato collegate da una fitta rete commerciale. Due citt\u00e0 rivali, Tikal e Calakmul, divennero molto potenti. Il periodo classico fu caratterizzato anche dall'intervento intrusivo della citt\u00e0 messicana di Teotihuacan nella loro politica dinastica. Nel IX secolo vi fu un diffuso collasso politico nella regione centrale che sfoci\u00f2 in una guerra civile con un conseguente abbandono delle citt\u00e0 e uno spostamento verso nord della popolazione. Il successivo periodo postclassico, vide sorgere a nord l'insediamento di Chich\u00e9n Itz\u00e1 e l'espansione dell'aggressivo regno Quich\u00e9 di Q'umarkaj nelle regioni collinari del Guatemala. Nel XVI secolo, l'impero spagnolo colonizz\u00f2 la regione mesoamericana e, dopo una lunga serie di campagne militari, l'ultima citt\u00e0 maya cadde definitivamente nel 1697.\nLa legge del periodo classico fu centrata intorno al concetto di \"re divinit\u00e0\", che agiva come mediatore tra i mortali e il regno soprannaturale. Il potere sovrano era patrilineare e veniva normalmente passato al figlio maggiore. La politica maya fu caratterizzata da un sistema chiuso di patronato, anche se l'esatto sistema amministrativo variava da una citt\u00e0-stato all'altra. Verso la fine del periodo classico, gli appartenenti all'aristocrazia risultarono numericamente aumentati, con una conseguente riduzione del potere esclusivo del re divino. La civilt\u00e0 maya svilupp\u00f2 forme d'arte altamente sofisticate, utilizzando per le loro opere materiali sia deperibili che non deperibili, tra cui legno, la giada, l'ossidiana, la ceramica, la pietra scolpita, gli stucchi e gli affreschi finemente dipinti.\nLe citt\u00e0 maya tendevano ad espandersi casualmente e il centro cittadino era occupato da complessi commerciali e amministrativi, circondati da una serie di quartieri residenziali edificati disordinatamente. Spesso, diverse zone della citt\u00e0 erano collegate da strade rialzate. Le costruzioni principali erano i palazzi, i templi-piramide, i campi per il gioco della palla e le strutture dedicate all'osservazione astronomica. La classe elitaria maya era in grado di leggere e scrivere e svilupp\u00f2 un complesso sistema di scrittura geroglifica che fu la pi\u00f9 avanzata delle Americhe precolombiane. I Maya raccolsero la loro storia e la loro conoscenza in alcuni libri, di cui rimangono solo tre esemplari, i restanti furono distrutti dagli spagnoli. Tuttavia vi sono anche un gran numero di testimonianze ritrovate su steli e ceramiche. I Maya svilupparono un sistema altamente complesso di calendari rituali e la loro matematica comprendeva uno dei primi casi di zero esplicito nel mondo.\nGeografia.\nLa civilt\u00e0 maya occupava un ampio territorio che comprendeva il Messico sudorientale e il nord dell'America Centrale; questa zona comprende tutta la penisola dello Yucat\u00e1n, e dunque tutto il territorio facente ora parte degli odierni paesi del Guatemala e del Belize, cos\u00ec come le parti occidentali dell'Honduras e dei El Salvador. In Messico, il territorio occupato dai Maya \u00e8 ora incorporato negli stati di Chiapas, Tabasco, Campeche, Quintana Roo e Yucat\u00e1n.\nLa penisola dello Yucat\u00e1n \u00e8 delimitata dal Mar dei Caraibi a est e dal Golfo del Messico a nord e ad ovest e comprende i moderni stati messicani di Yucat\u00e1n, Quintana Roo e Campeche, la parte orientale dello stato di Tabasco, la maggior parte del dipartimento guatemalteco di Pet\u00e9n e tutto il Belize. La maggior parte della penisola \u00e8 costituita da una vasta pianura con alcune colline o montagne e una riviera costiera generalmente bassa. Le zone nord-occidentale e settentrionali presentano una minore piovosit\u00e0 rispetto al resto della penisola; queste regioni vantano una roccia calcarea altamente porosa con una conseguente minor presenza di acque superficiali. Al contrario, la parte nord-orientale della penisola \u00e8 caratterizzata da paludi boschive. La parte settentrionale della penisola \u00e8 priva di fiumi, fatta eccezione per il fiume Champot\u00f3n, tutti gli altri si trovano nel sud.\nLa regione di Pet\u00e9n \u00e8 composta da fitte foreste, basse pianure ed \u00e8 attraversata da est a ovest da una serie di rilievi; le fonti d'acqua sono generalmente formate da piccoli fiumi e paludi stagionali, conosciute come \"bajos\". Una serie di quattordici laghi compone il centrale bacino di Pet\u00e9n e il lago pi\u00f9 grande \u00e8 il Pet\u00e9n Itz\u00e1. Una vasta savana si estende a sud dei laghi centrali. A sud la pianura sale gradualmente verso le alture del Guatemala. La foresta densa copre il nord di Pet\u00e9n e il Belize, la maggior parte degli stati messicani Quintana Roo, Campeche e una parte del sud dello stato dello Yucat\u00e1n.\nChiapas occupa l'estremo sud-est del Messico e possiede 260 chilometri di costa del Pacifico. Chiapas \u00e8 caratterizzata da due regioni montuose principali; a sud si trova la Sierra Madre de Chiapas mente al centro vi \u00e8 la Monta\u00f1as Centraarate dalla depressione centrale, contenente il bacino idrografico del fiume Grijalva, ove \u00e8 presente un clima caldo con piogge moderate. Gli altopiani della Sierra Madre guadagnano quota da ovest a est, con le pi\u00f9 alte cime che svettano vicino al confine guatemalteco. Gli altopiani centrali del Chiapas virano bruscamente a nord del Grijalva, ad un'altitudine massima di 2.400 metri per poi scendere gradualmente verso la penisola dello Yucat\u00e1n. Essi vengono tagliati da profonde valli che si estendono parallele alla costa del Pacifico, e dispongono di un sistema complesso di affluenti che alimentano sia il Grijalva che il fiume Lacantun. Alla fine orientale degli altopiani centrali vi \u00e8 la selva Lacandona, regione in gran parte montuosa con pianure tropicali all'estremo orientale. La zona litorale di Soconusco si trova a sud della Sierra Madre de Chiapas, ed \u00e8 costituita da una stretta pianura costiera ai piedi della Sierra Madre. Gli altopiani occupati dai Maya si estendono verso est dal Chiapas verso il Guatemala, raggiungendo il pi\u00f9 alto punto nella Sierra de los Cuchumatanes. I principali centri abitati precolombiani erano situati nelle pi\u00f9 grandi valli dell'altopiano, come la Valle del Guatemala e la Valle Quetzaltenango. Gli altopiani meridionali sono una cintura di coni e altopiani vulcanici che corre parallela alla costa del Pacifico del Chiapas, in tutta la parte meridionale del Guatemala e poi in El Salvador. Gli altopiani si estendono verso nord a Verapaz e gradualmente scendono verso est.\nStoria.\nSolitamente la storia della civilt\u00e0 maya viene divisa in tre periodi principali: preclassico, classico, e postclassico. Gli studiosi moderni considerano questi periodi come divisioni arbitrarie della loro cronistoria, piuttosto che indicativi dell'evoluzione culturale o della decadenza. Le date di inizio o di fine di un dato periodo, possono variare anche di un secolo a seconda dell'autore o del testo di riferimento. Il periodo preclassico si estende circa tra il 2000 a.C. e il 250 d.C., a cui segue il periodo classico, circa dal 250 d.C. al 950 d.C. e il postclassico dal 950 d.C. alla met\u00e0 del XVI secolo. Ogni periodo \u00e8 cos\u00ec ulteriormente suddiviso:\nPeriodo preclassico.\nTradizionalmente si intende per preclassico il periodo storico in cui inizi\u00f2 lo sviluppo della civilt\u00e0 maya. Tra gli studiosi vi \u00e8 un costante dibattito circa la data di inizio di questa era. Grazie agli esami con il carbonio-14 \u00e8 stato possibile datare alcuni dei reperti scoperti a Cuello, nel Belize, intorno al 2600 a.C. Studi sugli insediamenti databili intorno al 1800 a.C. della regione Soconusco della costa del Pacifico hanno rivelato che i Maya gi\u00e0 coltivavano gli alimenti alla base della loro dieta, tra cui mais, fagioli, squash e peperoncino. Questo periodo, noto come il primo preclassico, fu caratterizzato da comunit\u00e0 sedentarie e dall'introduzione della ceramica e piccole sculture in argilla.\nDurante il periodo medio preclassico i piccoli villaggi cominciarono a crescere, andando a costituire le prime citt\u00e0. Nel 500 a.C. esse gi\u00e0 possedevano grandi strutture templari, decorate con maschere di stucco raffiguranti divinit\u00e0. Nakbe, del Dipartimento di Pet\u00e9n in Guatemala, \u00e8 il primo esempio ben documentato di citt\u00e0 maya edificata in pianura, le cui grandi strutture sono state datate intorno al 750 a.C. Anche le pianure del nord dello Yucat\u00e1n furono intensamente abitate a partire da questo periodo. Circa nel 400 a.C., verso la fine del periodo medio preclassico, i primi sovrani maya alzarono stele per celebrare i propri risultati e validare il proprio diritto a governare.\nPitture murali, ritrovate nel 2005, hanno permesso di collocare di diversi secoli indietro rispetto a quanto ritenuto l'origine della scrittura maya, dimostrando che vi fu gi\u00e0 una certa capacit\u00e0 a San Bartolo nel Pet\u00e9n a partire dal III secolo a.C., ed \u00e8 ormai assodato che furono fondamentali per il pi\u00f9 ampio sviluppo successivo della scrittura mesoamericana. Nel tardo periodo preclassico la grande citt\u00e0 di El Mirador crebbe fino ad arrivare a coprire un'area di circa 16\u00a0km2. Essa vantava viali pavimentati, enormi complessi piramidali (databili intorno al 150 a.C.), numerose steli e altari eretti nelle sue piazze. El Mirador \u00e8 considerata una delle prime capitali della civilt\u00e0 maya e le paludi del bacino del Mirador sembrano essere state un fonte di grande attrazione per i primi abitanti della zona, come lo dimostrano i numerosi insediamenti sorti intorno ad esso. Nel 350 d.C. circa la citt\u00e0 di Tikal, destinata a diventare in seguito una delle pi\u00f9 importanti del periodo classico maya, rivestiva gi\u00e0 il ruolo di grande centro urbano anche se inferiore a El Mirador. La fioritura culturale dell'era tardo preclassica croll\u00f2 nel I secolo d.C. e molte delle grandi citt\u00e0 dell'epoca furono abbandonate dagli abitanti; il motivo di ci\u00f2, a oggi, \u00e8 ancora sconosciuto.\nNegli altopiani Kaminaljuyu emerse come importante centro urbano del tardo periodo preclassico, fungendo da collegamento per le rotte commerciali della costiera del Pacifico e il \"R\u00edo Motagua\". La citt\u00e0 si trovava ad un bivio che le permise di controllare i commerci verso ovest fino alla costa del Golfo, a nord verso gli altopiani e lungo la pianura costiera del Pacifico per l'istmo di Tehuantepec e El Salvador; ci\u00f2 gli confer\u00ec il dominio sulla distribuzione di beni importanti, come la giada, l'ossidiana e il cinabro. Il primo stile scultoreo maya si diffuse lungo tutta questa la rete commerciale. Durante il periodo tardo preclassico Takalik Abaj e Chocol\u00e1 erano due delle pi\u00f9 importanti citt\u00e0 della pianura costiera del Pacifico, e Komchen crebbe fino a diventare un centro fondamentale dello Yucat\u00e1n settentrionale.\nPeriodo classico.\nIl periodo classico (circa 250 d.C.-900 d.C.) \u00e8 in gran parte correlato al periodo durante il quale i Maya edificarono i monumenti che vennero datati utilizzando il calendario del Lungo Computo, costituendo il picco della fioritura delle grandi costruzioni e dell'urbanistica. Le iscrizioni monumentali comportarono un significativo sviluppo intellettuale e artistico, in particolare nelle regioni della pianura del sud. I Maya svilupparono una civilt\u00e0 cittadina centrata sull'agricoltura intensiva costituita da numerose citt\u00e0-stato indipendenti, anche se alcune erano soggiogate ad altre.\nIl panorama politico, in questo periodo, \u00e8 stato paragonato a quello dell'Italia rinascimentale o della Grecia classica, con la presenza di pi\u00f9 citt\u00e0-stato impegnate in una complessa rete di alleanze e inimicizie. La popolazione della civilt\u00e0 maya \u00e8 stimata fino a di abitanti.\nDurante il periodo classico la civilt\u00e0 maya raggiunse il suo massimo splendore e le citt\u00e0 di tutta la regione furono influenzate dalla grande metropoli messicana di Teotihuacan. Nel 378 d.C. Teotihuacan fu protagonista di un decisivo intervento presso Tikal e altre citt\u00e0 vicine, deponendo il loro sovrano e instaurando una nuova dinastia a loro asservita. Nei secoli successivi l'influenza di Teotihuacan si riscontra in tutti gli aspetti della cultura maya: dall'architettura alla pittura, alla ceramica, alle armi, ecc. Nel VI secolo, per\u00f2, Teotihuacan si disimpegn\u00f2 dall'area e Tikal si ritrov\u00f2 da sola ad affrontare le opposizioni. La decadenza di Tikal \u00e8 testimoniata dall'assenza di nuove costruzioni o di stele commemorative per tutto il periodo fra il 560 e il 690. In questo secolo infatti primeggi\u00f2 una diversa dinastia, quella dei \"Kaanul\" (=serpenti), proveniente dal Nord dello Yucat\u00e1n, che stabil\u00ec la propria capitale a Calakmul, un'altra potente citt\u00e0 del bacino di Pet\u00e9n e il cui re adott\u00f2 il titolo di \"kaloomte\" (=re dei re).\nAl suo apice, coincidente con il tardo classico, Tikal contava una popolazione di oltre abitanti. Tikal e Calakmul, la sua grande rivale, svilupparono estesi sistemi di alleanze e vassallaggi: le citt\u00e0 minori che entrarono a farne parte guadagnavano prestigio e rapporti pacifici con gli altri membri dell'alleanza. Talvolta, le due citt\u00e0 contendenti, impegnavano tutte le citt\u00e0 a loro collegate per combattere tra di loro con risultati alterni che segnarono i rispettivi periodi di fioritura e di declino.\nCop\u00e1n fu la citt\u00e0 pi\u00f9 importante del sud-est, mentre Palenque e Yaxchil\u00e1n primeggiarono nella regione Usumacinta. Negli altopiani, Kaminaljuyu, posta nella valle del Guatemala, fu un grande insediamento umano gi\u00e0 dal 300 a.C. Nel nord, Coba era il capitale pi\u00f9 influente. Le citt\u00e0 pi\u00f9 importanti comandavano sui piccoli centri pretendendo tributi sotto forma di lavoro o merci, come il cacao, tessuti e piume.\nLa base sociale della civilt\u00e0 classica maya era costituita da una rete politica ed economica estesa che raggiunse tutta l'area e parte della grande regione mesoamericana. Le citt\u00e0 predominanti del periodo classico erano situate nelle pianure centrali; durante questo periodo, gli altopiani del sud e le pianure del nord, possono essere considerate culturalmente, economicamente e politicamente periferiche rispetto a questa zona centrale.\nI monumenti pi\u00f9 importanti, a testimonianza di questo periodo storico, sono le piramidi mesoamericane e i palazzi che furono edificati nel centro delle grandi citt\u00e0. In questi anni l'uso della scrittura geroglifica sui monumenti si diffuse, lasciando una grande quantit\u00e0 di informazioni, comprese le registrazioni delle dinastie, delle alleanze e degli altri importanti avvenimenti politici del tempo. La scultura sulle steli di pietra si diffuse in tutta l'area e l'abbinamento di stele scolpite e di altari circolari sono considerati un segno distintivo della civilt\u00e0 classica maya. Durante il periodo classico quasi ogni regno delle pianure meridionali sollev\u00f2 steli nel suo centro cerimoniale. L'epigrafista David Stuart dapprima propose che i Maya considerassero le loro steli come \"alberi di pietra\", anche se poi rivide la sua interpretazione in \"manifesti di pietra\". Il principale obiettivo di una stele era quello di glorificare il proprio re.\nI Maya intrapresero attivit\u00e0 commerciali su lunga distanza: importanti vie correvano dal Rio Motagua al Mar dei Caraibi, poi a nord fino alla costa dello Yucat\u00e1n. Un altro itinerario percorso si estendeva dal Verapaz lungo il R\u00edo de la Pasi\u00f3n verso il porto commerciale di Canc\u00fan; da l\u00ec, alcune rotte portavano all'est dell'attuale Belize, a nord del centro-settentrionale di Pet\u00e9n e poi verso il Golfo del Messico e la costa occidentale della penisola dello Yucat\u00e1n. I prodotti elitari pi\u00f9 frequentemente commerciati furono la giada, le ceramiche pregiate e le piume di quetzal, mentre quelli pi\u00f9 semplici furono l'ossidiana, il sale e il cacao.\nFine del periodo classico.\nNel corso del IX secolo d.C., i Maya della regione centrale andarono incontro ad un grave collasso politico, segnato dall'abbandono delle citt\u00e0, dalla fine delle dinastie e da uno spostamento verso nord delle proprie attivit\u00e0. Questo declino fu accompagnato da una cessazione delle iscrizioni sui monumenti e delle grandi costruzioni. Non vi \u00e8 nessuna teoria universalmente accettata che spieghi tutto ci\u00f2, ma si suppone che sia il risultato di una combinazione di cause, tra cui le frequenti guerre civili, la sovrappopolazione con il grave degrado ambientale conseguente e la siccit\u00e0. Tuttavia, le citt\u00e0 situate pi\u00f9 a nord, come Chich\u00e9n Itz\u00e1 e Uxmal, mostrarono una maggiore vitalit\u00e0 e i principali insediamenti settentrionali continuarono ad essere abitati a lungo, anche dopo che le citt\u00e0 delle pianure del sud andarono incontro al declino.\nVi sono prove che la popolazione Maya abbia superato la capacit\u00e0 dell'ambiente a supportarne fabbisogni; i fattori che contribuirono a ci\u00f2 furono, tra gli altri, l'esaurimento del potenziale agricolo, la deforestazione e la caccia eccessiva. Sembra che i cambiamenti climatici abbiano portato ad un periodo di siccit\u00e0 della durata di ben 200 anni. L'organizzazione sociale dei Maya di questo periodo era basata sull'autorit\u00e0 del sovrano sui riti religiosi, piuttosto che sul controllo del commercio e della distribuzione alimentare. Questo modello di sovranit\u00e0 appare mal strutturato per rispondere ai cambiamenti, con il potere del re limitato agli adempimenti tradizionali. I governanti reagirono alla crisi intensificando attivit\u00e0 come l'edilizia, i rituali e la guerra; azioni controproducenti che ebbero come unico risultato quello di esacerbare i problemi esistenti.\nNei secoli IX e X si verific\u00f2 il collasso del sistema di dominio, basata soprattutto sulla potenza divina del re. Nel nord dello Yucat\u00e1n, il singolo potere regio fu sostituito da un consiglio di governo formato da appartenenti all\"\u00e9lite\". Nel sud dello Yucat\u00e1n e nel Pet\u00e9n centrale, i regni andarono incontro a una diminuzione e si assistette a un rapido e profondo spopolamento delle citt\u00e0. Nel giro di un paio di generazioni, ampie fasce della zona centrale furono totalmente abbandonate. Il collasso influenz\u00f2 una porzione relativamente ampia della zona sud, che comprendeva la penisola meridionale dello Yucat\u00e1n, il nord del Chiapas e del Guatemala e la zona intorno Cop\u00e1n in Honduras. Le pi\u00f9 grandi citt\u00e0 avevano popolazioni che contavano dai ai abitanti. Entrambe le capitali e i loro annessi centri secondari furono abbandonati in un periodo lungo tra i 50 e i 100 anni.\nAlla fine dell'VIII secolo, le continue guerre avevano messo a ferro e fuoco la regione Petexbat\u00fan di Pet\u00e9n, con un conseguente spopolamento di Dos Pilas e Aguateca. Una dopo l'altra, molte citt\u00e0 scomparvero: gli ultimi monumenti edificati a Palenque, Piedras Negras e Yaxchil\u00e1n sono stati datati tra il 795 e l'810; nel corso dei decenni successivi, Calakmul, Naranjo, Cop\u00e1n, Caracol e Tikal caddero nell'oblio. L'ultima data del Lungo Computo fu iscritta a Tonin\u00e1 nel 909. Le stele, elemento che caratterizzarono quest'epoca, non furono pi\u00f9 sollevate e vagabondi si insediarono nei palazzi reali oramai abbandonati. Le rotte commerciali mesoamericane si spostarono, trascurando il Pet\u00e9n.\nPeriodo postclassico.\nLe grandi citt\u00e0 che dominarono il Pet\u00e9n, caddero in rovina intorno al X secolo d.C. con l'inizio del crollo del periodo classico maya. Tuttavia, anche se ridotta di molto, una significativa presenza maya vi rimase anche negli anni successivi dopo l'abbandono delle principali citt\u00e0; la popolazione si concentr\u00f2 particolarmente in prossimit\u00e0 delle fonti d'acqua permanenti e, a differenza di quello che avveniva precedentemente, nel periodo postclassico le terre abbandonate non venivano rapidamente occupate. Le attivit\u00e0 si spostarono verso le pianure del nord e negli altopiani, probabilmente in seguito a un'immigrazione dalle pianure del sud. La citt\u00e0 di Chich\u00e9n Itz\u00e1, a partire dall'VIII secolo d.C., inizi\u00f2 a crescere di prestigio, diventando quella che probabilmente fu la pi\u00f9 grande, la pi\u00f9 potente e la pi\u00f9 cosmopolita di tutte le citt\u00e0 maya. Durante l'XI secolo, Chichen Itza e i suoi vicini insediamenti andarono incontro ad un rapido declino. A questo punto, la regione dei Maya non possedeva pi\u00f9 un'entit\u00e0 dominante e ci\u00f2 si protrasse fino alla nascita della citt\u00e0 di Mayapan nel XII secolo. Nuove citt\u00e0 sorsero in prossimit\u00e0 delle coste del mare dei Caraibi e del Golfo e vennero a crearsi nuove reti commerciali.\nIl periodo postclassico fu caratterizzato da una serie di cambiamenti che contraddistinsero le nuove citt\u00e0 da quelle del precedente periodo classico. Esse furono edificate in zone pi\u00f9 facilmente difendibili, come localit\u00e0 collinari circondate da profondi burroni, con mura e fossi artificiali che completavano la protezione offerta dal terreno naturale. Difese murate sono state identificate in un certo numero di siti nel nord, tra cui Chacchob, Chich\u00e9n Itz\u00e1, Cuca, Ek Balam, Mayapan, Muna, Tulum, Uxmal e Yaxun\u00e1. Q'umarkaj, conosciuta anche come Utatl\u00e1n, la capitale dell'aggressivo regno k'iche', fu una delle citt\u00e0 che crebbe pi\u00f9 rapidamente in questo periodo. Il potere dei Maya si afferm\u00f2 dallo Yucat\u00e1n agli altopiani del Guatemala e fu organizzato da un consiglio comune. Tuttavia, in pratica uno dei membri del consiglio fungeva da capo supremo, con gli altri membri che si limitavano al ruolo di consulenti.\nMayapan fu abbandonata intorno al 1448, dopo un periodo forti turbolenze politiche, sociali e ambientali che per molti aspetti ricordarono il crollo del periodo classico avvenuto nella regione meridionale. L'abbandono delle citt\u00e0 fu seguito, nella penisola dello Yucat\u00e1n, da un lungo periodo di guerra, che si concluse solo poco prima dell'arrivo degli spagnoli nel 1511. Anche se non vi fu una capitale regionale dominante, i primi esploratori spagnoli descrissero le citt\u00e0 costiere come ricche e con fiorenti mercati.\nDurante il tardo postclassico, la penisola dello Yucat\u00e1n risultava suddivisa in una serie di province autonome caratterizzate da una cultura comune, ma che variavano nella loro organizzazione socio-politica interna. Due delle province pi\u00f9 importanti erano Mani e Sotuta, reciprocamente ostili. All'arrivo degli spagnoli, i regni della penisola dello Yucat\u00e1n settentrionale pi\u00f9 importanti comprendevano Mani, Cehpech, Chakan, Ah Kin Chel, Cupul, Chikinchel, Ecab, Uaymil, Chetumal, Cochuah, Tases, Hocaba, Sotuta, Chanputun e Acalan. Vi erano anche un certo numero di regni che occupavano la parte meridionale della penisola e che, tra gli altri, comprendevano Kejache, Itza, Kowoj, Yalain, Chinamita, Icaiche, Manche Ch'ol e Mopan. Cholan Maya, di lingua Lakandon (da non confondere con i moderni abitanti del Chiapas), controllavano il territorio che si estendeva lungo gli affluenti del fiume Usumacinta nel Chiapas orientale e nel Pet\u00e9n sud-occidentale.\nAlla vigilia della conquista spagnola, gli altopiani del Guatemala vantavano la presenza di diversi potenti stati maya. Nei secoli precedenti all'arrivo dei colonizzatori, K'iche' possedeva un piccolo impero che copriva gran parte delle alture occidentali e la vicina pianura costiera del Pacifico. Tuttavia, alla fine del XV secolo Kaqchikel si ribell\u00f2 contro i loro ex alleati K'iche' fondando un nuovo regno a sud-est con Iximche come capitale.\nPeriodo di Contatto e conquista spagnola.\nNel 1511, una caravella spagnola naufrag\u00f2 nei Caraibi e circa una dozzina di sopravvissuti approdarono sulla costa dello Yucat\u00e1n, dove vennero fatti prigionieri da un signore maya; quasi tutti i prigionieri furono sacrificati, ma due furono risparmiati e uno di questi, nove anni pi\u00f9 tardi, divent\u00f2 l'interprete di Hern\u00e1n Cort\u00e9s. Dal 1517 al 1519 tre spedizioni spagnole separate esplorarono la costa dello Yucat\u00e1n, impegnandosi in una serie di battaglie con gli abitanti autoctoni. Dopo che la capitale azteca Tenochtitl\u00e1n cadde in mano degli spagnoli nel 1521, Hern\u00e1n Cort\u00e9s invi\u00f2 Pedro de Alvarado dal Messico centrale in Guatemala, con 180 cavalli, 300 fanti, 4 cannoni e migliaia di guerrieri alleati. La capitale del k'iche', Q'umarkaj, si arrese a Alvarado nel 1524. Poco dopo, gli spagnoli furono inviati a Iximche, la capitale del Kaqchikel. Le buone relazioni non durarono e la citt\u00e0 fu abbandonata dopo pochi mesi. A ci\u00f2 segu\u00ec, nel 1525, la caduta di Zaculeu e la capitale Mam Maya. A partire dal 1527 Francisco de Montejo e suo figlio, Francisco de Montejo il Giovane, intrapresero una lunga serie di campagne contro i regni della Penisola dello Yucat\u00e1n e ne completarono la conquista della parte settentrionale nel 1546. Nel 1697, Mart\u00edn de Ursua lanci\u00f2 un assalto contro la capitale Itza Tayasal, l'ultima rimanente citt\u00e0 indipendente maya, che capitol\u00f2 ben presto.\nPersistenza della cultura maya.\nA seguito della conquista spagnola, la maggior parte delle caratteristiche della civilt\u00e0 maya and\u00f2 scomparendo. Tuttavia, molti insediamenti rimasero distanti dalle autorit\u00e0 coloniali spagnole e alcuni poterono continuare a vivere autonomamente, cos\u00ec che le comunit\u00e0 e i nuclei familiari maya hanno potuto mantenere la loro vita tradizionale quotidiana. La dieta mesoamericana a base di mais e fagioli \u00e8 continuata, anche se la produzione agricola \u00e8 andata incontro ad un miglioramento grazie all'introduzione di utensili in acciaio. I mestieri tradizionali come la tessitura, la ceramica, la lavorazione dei vimini, continuarono ad essere intrapresi e anche le attivit\u00e0 commerciali perdurarono a lungo dopo la conquista. A volte, l'amministrazione coloniale incoraggi\u00f2 l'economia tradizionale al fine di ricavare tributi sotto forma di ceramiche o tessuti di cotone, pretendendo tuttavia che questi venissero fatti conforme al gusto europeo. Le credenze dei Maya e il loro linguaggio si sono dimostrati resistenti al cambiamento, nonostante gli sforzi vigorosi dei missionari cattolici. Il calendario rituale \"Tzolkin\" di 360 giorni continua ad essere in uso nelle moderne comunit\u00e0 maya negli altopiani del Guatemala e del Chiapas e milioni di parlanti la lingua maya abitano il territorio in cui i loro antenati svilupparono la loro civilt\u00e0.\nStudi sulla civilt\u00e0 maya.\nI missionari cattolici scrissero resoconti dettagliati dei Maya, a sostegno dei loro sforzi di evangelizzazione e dell'assorbimento di questa popolazione nell'impero spagnolo, lasciando dettagliate descrizioni delle rovine che trovarono nello Yucat\u00e1n e in America Centrale. Nel 1839 il viaggiatore e scrittore statunitense John Lloyd Stephens, visit\u00f2 un certo numero di siti maya con l'architetto e disegnatore inglese Frederick Catherwood. I loro racconti illustrati delle rovine suscitarono un forte interesse popolare che port\u00f2 la civilt\u00e0 maya all'attenzione del mondo. Durante il XIX secolo si \u00e8 vista la catalogazione e il recupero dei reperti etnostorici e i primi studi per decifrare i geroglifici.\nNegli ultimi due decenni del XIX secolo, nella regione maya, furono utilizzate le tecniche della moderna archeologia scientifica grazie al meticoloso lavoro di Alfred Maudslay e Teoberto Maler. All'inizio del XX secolo, il Museo Peabody sponsorizz\u00f2 gli scavi di Cop\u00e1n e quelli della penisola dello Yucat\u00e1n. Nei primi due decenni del XX secolo vennero svolti notevoli progressi nella decifrazione del calendario maya e nell'identificazione delle divinit\u00e0, delle date e dei concetti legati alla religione. Dal 1930 in poi, il ritmo dell'esplorazione archeologica aument\u00f2 fortemente, con scavi effettuati su larga scala in tutta la regione dei Maya.\nNel 1960, lo studioso John Eric Sidney Thompson promosse la teoria che vedeva le citt\u00e0 maya come centri cerimoniali essenzialmente vuoti che servivano una popolazione dispersa nella foresta e una civilt\u00e0 governata da pacifici sacerdoti-astronomi. Queste idee iniziarono ad essere confutate in seguito ai maggiori progressi della decifrazione della scrittura, realizzati grazie a Heinrich Berlin, Tatiana Proskouriakoff, e Yuri Knorozov. Tali testi rivelarono le attivit\u00e0 bellicose dei re maya del periodo classico e la visione di essi come una civilt\u00e0 pacifica non pot\u00e9 pi\u00f9 essere sostenuta. Alcuni ulteriori studi dettagliati sull'urbanistica cittadina, rivelarono testimonianze della presenza di grandi popolazioni, ponendo fine al modello che sosteneva un centro cerimoniale vuoto.\nSistema politico.\nA differenza degli Aztechi e degli Inca, i Maya non riuscirono mai, in tutta la loro storia, ad integrarsi in un singolo stato o impero: infatti essi furono caratterizzati da un insieme di citt\u00e0-stato e piccoli regni. Queste unit\u00e0, tuttavia, interagirono spesso tra loro in complesse reti di rivalit\u00e0, vassallaggi e alleanze. Talvolta un regno poteva anche estendersi fino a dimensioni regionali, come nel caso delle citt\u00e0 di Calakmul, Caracol, Mayapan e Tikal. Le prime unit\u00e0 di potere consolidato si formarono intorno al IX secolo a.C. nelle basse pianure. Durante il tardo periodo preclassico, il sistema politico assunse i connotati di una teocrazia, dove un'ideologia elitaria giustificava l'autorit\u00e0 del sovrano, autorit\u00e0 rafforzata mediante apparizioni pubbliche, particolari rituali e dalle pratiche religiose. Il re, considerato di natura divina, fu il centro del potere, esercitando il massimo controllo sulle funzioni amministrative, economiche, giudiziarie e militari. Tale era la sua autorit\u00e0 che era in grado di mobilitare sia l'aristocrazia che la gente comune nella realizzazione di progetti infrastrutturali enormi, senza aver bisogno, a quanto pare, n\u00e9 di una forza d'ordine n\u00e9 di un esercito permanente. Alcuni apparati di potere prevedevano che le cariche amministrative fossero attribuite a fedeli sostenitori del re, piuttosto che a parenti di sangue.\nLa gestione del potere tra i Maya fu materia altamente complessa, caratterizzata da intrighi politici atti ad ottenere un vantaggio economico e sociale. Nel tardo classico, alcune citt\u00e0 instaurarono un lungo periodo di dominio su altre citt\u00e0, in altri casi reti di libere alleanze vennero a formarsi intorno ad un nucleo urbano importante. Le citt\u00e0 dominanti esigevano tributi sotto forma di beni di lusso dai centri a loro sottomessi; il potere politico maya si rafforzava grazie alla predominanza militare e alla cattura e all'umiliazione di guerrieri vinti. Si ritiene che un forte senso di orgoglio e onore serpeggiante fra l'aristocrazia guerriera avrebbe portato a faide ed estese vendette, tanto da aver provocato l'instabilit\u00e0 politica e la frammentazione delle varie istituzioni di potere.\nSociet\u00e0.\nA partire dal primo periodo preclassico, la societ\u00e0 maya era nettamente divisa tra \u00e9lite e cittadini comuni. Tuttavia, poich\u00e9 la popolazione aument\u00f2 nel corso degli anni, i vari settori della societ\u00e0 divennero sempre pi\u00f9 specializzati e l'organizzazione politica sempre pi\u00f9 complessa. Nel Tardo Classico, quando la popolazione ebbe raggiunto livelli molto elevati e centinaia di citt\u00e0 erano collegate in una rete complessa di gerarchie politiche, il ceto pi\u00f9 ricco della societ\u00e0 si era notevolmente ampliato. Venne a svilupparsi anche una classe media, che comprendeva artigiani, sacerdoti di bassa levatura, funzionari, mercanti e soldati. I cittadini comuni comprendevano agricoltori, servi, operai e schiavi.\nIl re e la corte.\nL'organizzazione dei Maya del periodo classico fu concentrata in un potere reale di cui si pu\u00f2 vederne testimonianza in quasi tutte le forme d'arte di quel periodo. Il re era il capo supremo e possedeva uno status di semi-divinit\u00e0 in quanto era considerato il mediatore tra il regno mortale e quello degli Dei. Da tempi antichissimi, i re furono specificatamente identificati con il giovane dio del mais, il cui dono del mais era la base della civilt\u00e0 mesoamericana. Per i Maya la successione reale era patrilineare e il potere reale pass\u00f2 attraverso le regine solo quando non si pot\u00e9 fare altrimenti, pena l'estinzione della dinastia. In genere, il potere passava al figlio maggiore. Un giovane principe era indicato come un \"ch'ok\" (\"giovent\u00f9\"), anche se questa parola fu pi\u00f9 tardi utilizzata per fare riferimento alla nobilt\u00e0 in generale. L'erede al trono reale era indicato come \"b'aah ch'ok\" (\"giovani in testa\"). Vari momenti dell'infanzia del giovane principe erano caratterizzati da rituali; il pi\u00f9 importante era la cerimonia del salasso che avveniva all'et\u00e0 di cinque o sei anni. Pur essendo di stirpe regale, essa assumeva una grande importanza: l'erede doveva anche essere un combattente di successo. L'intronizzazione di un nuovo re era una cerimonia molto elaborata, che coinvolgeva una serie di atti distinti che comprendevano l'intronizzazione su un cuscino di pelle di giaguaro, il sacrificio umano e la ricezione dei simboli del potere reale, come ad esempio una fascia, un elaborato copricapo ornato di piume di quetzal e uno scettro che rappresenta il Dio K'awiil.\nL'amministrazione politica dei Maya si basava essenzialmente sulla corte e non era burocratica di natura. Il Governo era gerarchico, e le cariche ufficiali erano sostenute da membri di rango superiore dell'aristocrazia; i funzionari tendevano ad essere promossi a livelli pi\u00f9 elevati nel corso della loro vita. I funzionari sono indicati come \"propriet\u00e0\" dei loro sostenitori e questo rapporto continuava anche dopo la morte di quest'ultimo. La corte reale maya era un'istituzione politica vivace e dinamica. Non vi era una struttura universale fissa per la corte, diversamente ogni ordinamento politico costituiva una corte reale che si adattava al proprio contesto. Un certo numero di titoli reali e nobiliari sono stati identificati dagli epigrafisti grazie alla traduzione di iscrizioni. Il termine \"Ajaw\" viene solitamente tradotto come \"signore\" o \"re\". Nei primi anni del periodo classico, un \"Ajaw\" era il sovrano di una citt\u00e0. In seguito, con l'aumentare della complessit\u00e0 sociale, l\"Ajaw\" assunse il ruolo di membro della classe dirigente e una grande citt\u00e0 poteva averne pi\u00f9 di uno a cui competevano ogni decisione su diversi quartieri. I governanti si distinguevano dal resto della nobilt\u00e0 anteponendo il termine \"k'uhul\" al loro titolo di \"Ajaw\". Un \"Ajaw k'uhul\" era un \"signore divino\", onorificenza originariamente destinata ai re delle linee reali pi\u00f9 prestigiose e antiche. \"Kalomte\" era un titolo regale, il significato esatto \u00e8 ancora da decifrare, ma se ne potevano fregiare solo la maggior parte dei re pi\u00f9 potenti delle dinastie pi\u00f9 forti. Verso la fine del periodo classico, il potere assoluto dell\"'Ajaw k'uhul\" appariva indebolito e il sistema politico si era diversificato andando ad includere un'ampia aristocrazia, che da questo momento inizi\u00f2 ad ampliarsi molto velocemente.\nUn \"Sajal\" era una carica posta dopo quella di \"Ajaw\" e indicava un signore servile; frequentemente egli rivestiva una carica militare o governava un territorio e spesso le iscrizioni gli citavano come possessori di prigionieri di guerra. I titoli \"ah ah tz'ihb\" e \"ch'ul hun\" erano entrambi legati alla categoria degli scribi. Il \"tz'ihb ah\" era uno scriba reale, di solito egli stesso un membro della famiglia reale; lo \"hun ah ch'ul\" era il Custode dei Libri Sacri, un titolo strettamente associato a \"Ajaw\" in quanto quest'ultimo manteneva contemporaneamente il titolo di \"hun ah ch'ul\". Altri titoli attribuiti a esponenti della corte, di cui tuttavia le funzioni non sono state ancora ben comprese, erano \"yajaw k'ahk\"' (\"Signore del Fuoco\"), \"ti'huun\" e \"ti'sakhuun\". Si suppone che questi ultimi due possano essere variazioni dello stesso titolo, e Mark Zender ha suggerito che il titolare poteva essere stato il portavoce del potere. I titoli erano prevalentemente attribuiti a persone di sesso maschile ma in rare occasioni potevano essere dati anche a una donna, probabilmente come onorificenze per i reali di sesso femminile. Tutti questi titoli si trovavano iscritti su particolari strutture architettoniche delle citt\u00e0 periodo classico. Il \"Lakam\" era forse l'unico titolo onorifico che veniva assegnato a non appartenenti all'\u00e9lite nella corte reale. La figura del \"Lakam\", tuttavia, si \u00e8 riscontrata solo nelle citt\u00e0 pi\u00f9 grandi e sembra che fosse il responsabile per la tassazione dei distretti locali.\nAll'interno della corte reale potevano venire a trovarsi diverse fazioni. Il \"K'uhul ajaw\" e la sua famiglia costituiva la base del potere centrale, ma altri gruppi di potere importanti erano rappresentati dai sacerdoti, dall'aristocrazia guerriera e da altri cortigiani aristocratici. Dove esistevano consigli di potere, come a Chichen Itza e Cop\u00e1n, questi potevano formare una fazione aggiuntiva. La rivalit\u00e0 tra le diverse fazioni avrebbe comportato l'instaurazione di compromessi e di disaccordi. In un simile scenario, la pubblica visione del potere era un aspetto vitale. Tali manifestazioni includevano danze rituali, presentazione di prigionieri di guerra, offerte di tributo, sacrifici umani e rituali religiosi.\nCittadini comuni.\nSi stima che i cittadini comuni costituissero oltre il 90% della popolazione, ma relativamente poco si sa su di loro. Le loro case erano generalmente costruite con materiali deperibili e quindi hanno lasciato poche tracce tra i reperti archeologici. Questa fascia di popolazione comprendeva molte categorie di persone non appartenenti per nascita alla nobilit\u00e0 e quindi si estendeva dai contadini pi\u00f9 poveri ai ricchi artigiani e popolani nominati a posizioni burocratiche. I cittadini erano impegnati in attivit\u00e0 produttive essenziali tra cui quelle dedicate alla produzione di beni destinati all'\u00e9lite, come il cotone e il cacao, cos\u00ec come la coltivazione per la loro sussistenza e la fabbricazione di oggetti come ceramiche e utensili di pietra. Essi prestavano anche servizio in caso di guerra e quella era l'occasione per avanzare socialmente dimostrando il loro valore. Ai cittadini erano imposte delle tasse da corrispondere all'\u00e9lite sotto forma di beni di prima necessit\u00e0, come la farina di mais. \u00c8 probabile che persone particolarmente laboriose e con eccezionali capacit\u00e0 di iniziativa potessero diventare membri influenti della societ\u00e0 maya.\nGuerra.\nLa pratica della guerra era diffusa in tutto il mondo maya. Si intraprendevano campagne militari per i pi\u00f9 diversi motivi, tra cui il controllo delle rotte commerciali e dei tributi, la cattura di prigionieri, fino al tentativo di raggiungere la completa distruzione di uno stato nemico. Poco si sa circa l'organizzazione militare dei Maya, della logistica o della formazione. Le battaglie appaiono spesso raffigurate nelle elaborazioni artistiche del periodo classico e le guerre e vittorie vennero menzionate in iscrizioni geroglifiche. Sfortunatamente, le iscrizioni rinvenute non forniscono informazioni sulle cause delle guerre e sulle loro conseguenze. Dall'VIII al IX secolo, i continui e intensi conflitti ebbero un ruolo determinante nel crollo dei regni della regione di Petexbat\u00fan nel Pet\u00e9n occidentale. Il rapido abbandono di Aguateca da parte dei suoi abitanti ha fornito una rara opportunit\u00e0 di esaminare i resti delle armi maya ritrovate sul posto. Aguateca fu presa d'assalto intorno all'810 d.C. da un esercito sconosciuto, che riusc\u00ec a superare le possenti difese e a bruciare il palazzo reale. Gli abitanti della classe elitaria cittadina o vennero catturati o riuscirono a fuggire e non tornarono mai pi\u00f9 a raccogliere i loro beni abbandonati. Gli abitanti della periferia abbandonarono il sito subito dopo. Questo \u00e8 un esempio di guerra intensiva effettuata da un nemico per eliminare completamente uno stato maya, invece di assoggettarlo. La ricerca ha indicato che i guerrieri di Aguateca del periodo classico erano soprattutto membri dell'\u00e9lite.\nGuerrieri.\nDurante il periodo di contatto con gli spagnoli, si sa che certe posizioni militari erano prerogativa dei membri dell'aristocrazia e venivano trasmesse per successione patrilineare. \u00c8 probabile che le conoscenze specialistiche inerenti al particolare ruolo militare fossero tramandate al successore, tra cui la strategia, i rituali e le danze di guerra. In tale periodo gli eserciti maya apparivano altamente disciplinati e i guerrieri partecipavano a esercitazioni regolari. Ogni maschio adulto abile era soggetto al servizio militare tuttavia non era usanza mantenere eserciti permanenti: i guerrieri venivano arruolati da funzionari locali. Vi erano anche le unit\u00e0 di mercenari a tempo pieno che seguivano comandanti permanenti. La maggior parte dei guerrieri non era tuttavia a tempo pieno, e comunque erano principalmente agricoltori, e le esigenze dei loro raccolti di solito venivano prima della guerra. Solitamente la guerra per i Maya non era finalizzata tanto alla distruzione del nemico, quanto piuttosto al sequestro di prigionieri e al saccheggio.\nVi sono alcune prove a sostegno della partecipazione di donne a ruoli di supporto durante le battaglie del periodo classico ma non coprivano incarichi di comando tranne nel caso delle rare regine dominanti. Nel periodo postclassico vi \u00e8 qualche testimonianza di donne che hanno occasionalmente combattuto in battaglia.\nArmi.\nL\"atlatl\" (lancia-lanciatore) \u00e8 stato introdotto a Teotihuacan durante il primo periodo classico. Esso era costituito da un'asta lunga 0,5 metri con un'estremit\u00e0 dentata a cui era connessa un dardo o un giavellotto. L'asta era utilizzata per lanciare il proiettile con pi\u00f9 forza e precisione rispetto all'uso del solo braccio. I reperti di lame di pietra recuperati da Aguateca indicano che i dardi e le lance erano le armi primarie utilizzate dai guerrieri maya del periodo classico. Venivano, inoltre, utilizzate cerbottane che all'occorrenza potevano essere usate come armi da caccia.\nL'arco e la freccia erano altre armi utilizzate sia per la guerra che per la caccia. Durante il periodo di contatto con gli spagnoli, i Maya utilizzavano anche spade a due mani artigianali, realizzate in legno con una lama da incasso di ossidiana, simile alle \"macuahuitl\" azteche. I guerrieri indossavano giubbotti protettivi realizzati in cotone trapuntato che veniva immerso in acqua salata per indurirli; un sistema protettivo assai meno efficace rispetto all'armatura d'acciaio indossata dagli spagnoli quando conquistarono la regione.\nCommercio.\nIl commercio fu un elemento fondamentale della societ\u00e0 e nello sviluppo della civilt\u00e0 maya. Le citt\u00e0 diventarono il pi\u00f9 importante accesso controllato ai beni commerciali e alle vie di trasporto Citt\u00e0 come Kaminaljuyu e Q'umarkaj negli altopiani del Guatemala e Chalchuapa presso El Salvador, controllarono l'approvvigionamento di ossidiana in diversi momenti della storia di questo popolo. Le citt\u00e0 pi\u00f9 importanti della parte settentrionale della Penisola dello Yucat\u00e1n avevano invece il controllo sul sale. Nel periodo postclassico, i Maya si dedicavano ad un fiorente commercio di schiavi con un'ampia zona del Mesoamerica.\nI Maya commerciavano a lunga distanza attraverso tutta la loro regione e arrivando anche a coprire gran parte del Mesoamerica e oltre. Le rotte commerciali pi\u00f9 lunghe si focalizzavano principalmente sul Messico centrale e sulla costa del Golfo. Nei primo periodo classico, Chichen Itza \u00e8 stata al centro di una vasta rete di scambi che ha importato oro dalla Colombia e da Panama e turchese da Los Cerrillos nel Nuovo Messico. Il commercio su lunghe tratte, sia di beni di lusso, sia utilitaristici, probabilmente era controllato dalla famiglia reale. Beni di prestigio ottenuti dal commercio venivano utilizzati tanto per i fabbisogni del sovrano della citt\u00e0, quanto come regali di lusso per consolidare la fedelt\u00e0 dei vassalli e degli alleati.\nLe rotte commerciali non solo fornivano le citt\u00e0 di beni fisici, ma facilitarono la circolazione delle persone e delle idee in tutto il Mesoamerica. Notevoli cambiamenti nelle rotte commerciali si verificarono con l'ascesa e la caduta di importanti citt\u00e0 e sono stati riscontrati in tutti i principali casi di riorganizzazione della civilt\u00e0 maya, come ad esempio l'ascesa del periodo preclassico, il passaggio all'epoca classica e il crollo del periodo post-classico. Anche la conquista spagnola non interruppe immediatamente le attivit\u00e0 di negoziazione dei Maya.\nMercanti.\nPoco si sa di mercanti maya, anche se appaiono raffigurati su ceramiche in elaborati abiti nobili. Da ci\u00f2 si pu\u00f2 dedurre che almeno alcuni di loro facevano parte dell'\u00e9lite. Durante il periodo di contatto con gli spagnoli, \u00e8 noto che la nobilt\u00e0 maya partecipasse a spedizioni commerciali a lunga distanza. La maggior parte dei commercianti, tuttavia, apparteneva alla classe media, ed erano in gran parte impegnati nel commercio locale e regionale, piuttosto che nella prestigiosa negoziazione con citt\u00e0 lontane, attivit\u00e0 di esclusivo appannaggio dell'\u00e9lite. Il viaggio dei commercianti in territori stranieri e pericolosi fu paragonato ad un passaggio attraverso lo Xibalba (l'oltretomba maya); le due divinit\u00e0 protettrici dei mercanti erano rappresentante con due zaini. Quando i commercianti intraprendevano un viaggio, si dipingevano di nero, come i loro d\u00e8i protettori, e andavano armati.\nI Maya non possedevano animali da soma, cos\u00ec che tutte le merci venivano trasportate sulle spalle dei facchini, quando il tragitto era attraverso la terra. Se la rotta commerciale seguiva un fiume o la costa, le merci venivano trasportate in canoa. Un notevole esemplare di canoa maya, utilizzata per il commercio, \u00e8 stata ritrovata al largo dell'Honduras durante il quarto viaggio di Cristoforo Colombo. Era realizzata da un grande tronco d'albero scavato e aveva una tettoia coperta di palme. La canoa era larga 2,5 metri ed era spinta da 25 rematori. I beni commerciali che venivano trasportati comprendevano il cacao, l'ossidiana, la ceramica, tessuti, cibo e bevande per l'equipaggio, nonch\u00e9 oggetti di rame. Il cacao veniva utilizzato, anche se non esclusivamente, come moneta e il suo valore era tale che si verificava frequentemente la sua contraffazione.\nMercati.\nIl luogo dove si svolgeva il mercato \u00e8 difficile da identificare archeologicamente. Tuttavia, gli spagnoli hanno descritto un'economia commerciale fiorente. In alcune citt\u00e0 del periodo classico, gli archeologi hanno identificato in alcuni allineamenti paralleli di pietre basi permanenti di bancarelle del mercato. Uno studio del 2007 ha analizzato il suolo di un mercato guatemalteco moderno e ha confrontato i risultati con quelli ottenuti dall'analisi di un probabile antico mercato Chunchucmil. Insoliti e alti livelli di zinco e fosforo, riscontrati in entrambi i siti, probabilmente hanno indicato un'attivit\u00e0 simile di produzione alimentare e di vendita di verdura. La densit\u00e0 di bancarelle calcolata nel mercato in Chunchucmil indica che una fiorente economia di mercato esistesse gi\u00e0 nei primi anni del periodo classico. Gli archeologi hanno identificato, con un ragionevole dubbio, mercati in un numero crescente di citt\u00e0 maya per mezzo di una combinazione di studi archeologici e analisi del suolo. Quando gli spagnoli arrivarono, le citt\u00e0 del periodo postclassico negli altopiani avevano mercati permanenti nelle piazze, con la presenza di funzionari per risolvere le controversie, far rispettare le leggi e riscuotere le tasse.\nAgricoltura e allevamento.\nGli antichi Maya conoscevano diversi e sofisticati metodi per la produzione alimentare. Inizialmente si era creduto che essi utilizzassero prevalentemente la tecnica della \"shifting cultivation\" (taglia e brucia), ma ad oggi si pensa che ricorressero prevalentemente a terrazzamenti, alla coltivazione intensiva, ai giardini forestali e al riposo a maggese, tecniche fondamentali per sostenere le numerose popolazioni che caratterizzarono il periodo classico.\nGli alimenti alla base della dieta dei Maya erano il mais, i fagioli e le zucche. Essi venivano integrati con una grande variet\u00e0 di altre piante o coltivate nei giardini o raccolte nella foresta. A Joya de Cer\u00e9n, un'eruzione vulcanica conserv\u00f2 dei prodotti alimentari che si trovavano nelle case maya, tra di essi vi erano peperoncini e pomodori. Semi di cotone erano in procinto di essere piantati, forse per la produzione di olio da cucina. Oltre ai prodotti alimentari di base, i Maya coltivavano anche le colture di prestigio come il cotone, il cacao e la vaniglia. Il cacao era particolarmente apprezzato dall'\u00e9lite, che consumava bevande al cioccolato. Il cotone veniva filato, tinto e lavorato per produrre preziosi tessuti che venivano scambiati.\nI Maya possedevano pochi animali domestici; i cani furono addomesticati a partire dal 3000 a.C., e l'anatra muta dal tardo postclassico. I tacchini ocellati erano inadatti per addomesticamento, ma furono allevati all'ingrasso. Tutti questi animali vennero utilizzati come animali da macello; i cani venivano utilizzati anche per la caccia. \u00c8 possibile che anche i cervi fossero allevati e fatti ingrassare.\nLa lingua.\nPrima del 2000 a.C., i Maya parlavano una sola lingua, chiamata proto-maya dai linguisti. Gli studi che hanno permesso di ricostruire il vocabolario proto-maya suggeriscono che tale linguaggio abbia avuto origine nelle alture occidentali del Guatemala o nel nord, anche se tali indizi non sono considerati conclusivi. La lingua proto-maya si \u00e8 evoluta nel corso del periodo preclassico andando a formare i grandi gruppi linguistici maya che compongono la famiglia, compresi lo Huastecan, il K'iche'an, il Q'anjobalan, il Mamean, il Tz'eltalan-Ch'Olan e le lingue dello Yucat\u00e1n. Questi gruppi si discostarono ulteriormente durante l'era pre-colombiana, andando a formare pi\u00f9 di 30 lingue che sono sopravvissute fino ai tempi moderni. Il linguaggio di quasi tutti i testi classici maya in tutta l'area \u00e8 stato identificato come il Ch'olan. Nel tardo periodo preclassico anche il testo di Kaminaljuyu, nelle alture, sembra essere in relazione con il Ch'olan. L'uso del Ch'olan come lingua di testo maya non indica necessariamente che fosse la lingua comunemente usata dalla popolazione locale - potrebbe essere stato equivalente al latino medievale come lingua rituale o di prestigio. Il Ch'olan classico potrebbe essere stata la lingua di prestigio dell'\u00e9lite maya del periodo classico, utilizzato nella comunicazione della comunit\u00e0 politica, come anche nella diplomazia e nel commercio. Per il periodo postclassico, lo yucateco si \u00e8 trovato scritto nei codici maya di fianco allo Ch'olan.\nLa scrittura e l'alfabetizzazione.\nLa civilt\u00e0 precolombiana dei Maya ha lasciato numerose ed estese iscrizioni e il suo sistema di scrittura \u00e8 considerato una delle pi\u00f9 straordinarie conquiste degli abitanti precolombiani delle Americhe. Fu certamente il pi\u00f9 sofisticato ed evoluto sistema di scrittura confrontato con pi\u00f9 di una dozzina di altri sistemi sviluppatisi nella Mesoamerica. Le prime iscrizioni identificabili come originarie della civilt\u00e0 maya sono databili intorno al 300-200 a.C., e sono state trovate nel bacino del Pet\u00e9n. Tuttavia, questo sistema di scrittura \u00e8 stato preceduto da diversi altri riscontrabili nella Mesoamerica, come ad esempio gli scritti degli Olmechi e degli Zapotechi. Inizialmente la scrittura maya apparve sulla costa pacifica del Guatemala a partire dalla fine del I secolo d.C. o all'inizio del II secolo.\nLa Chiesa cattolica e i funzionari coloniali, in particolare il vescovo Diego de Landa, distrussero tutti i testi maya che trovarono; tuttavia per caso furono ritrovati tre manoscritti superstiti precolombiani risalenti al periodo post-classico. Questi sono conosciuti come il Codice di Madrid, il Codice di Dresda e il Codice di Parigi. Di un quarto, il codice Grolier, sopravvivono poche pagine, di cui pure l'autenticit\u00e0 \u00e8 contestata. Ulteriori studi archeologici condotti presso i siti maya hanno spesso consentito di portare alla luce frammenti rettangolari di gesso e vernice che prima erano codici; questi resti, nonostante siano gravemente danneggiati, hanno permesso alle iscrizioni di sopravvivere.\nLa maggior parte dei testi maya precolombiani risale al periodo classico e si trovano in iscrizioni su pietra, come stele o vasi in ceramica. Altri supporti contenenti codici sono: facciate con stucchi, affreschi, architravi in legno, pareti delle grotte e manufatti realizzati in una variet\u00e0 di materiali, tra cui l'osso, la conchiglia, l'ossidiana e la giada.\nSistema di scrittura.\nIl sistema di scrittura maya (spesso chiamato geroglifico per una superficiale somiglianza alla scrittura egiziana antica) \u00e8 un sistema logosillabico, che combina un sillabario di segni fonetici che rappresentano le sillabe con un logogramma che rappresenta le parole intere. Tra i sistemi di scrittura precolombiani, quello maya rappresenta pi\u00f9 da vicino la lingua parlata. In qualsiasi momento della loro storia, non pi\u00f9 di circa 500 glifi erano in uso, circa 200 dei quali (comprese le variazioni) erano fonetici.\nLa scrittura maya era in uso fino all'arrivo degli europei e il suo utilizzo maggiore si ebbe durante il periodo classico. Oltre singoli testi sono stati finora recuperati, per lo pi\u00f9 scritti su monumenti di pietra, architravi, stele e ceramiche. I Maya realizzarono anche testi dipinti su una forma di carta prodotta dalla corteccia di un albero trattata. La competenza e la conoscenza della scrittura Maya persisterono tra segmenti della popolazione fino alla conquista spagnola. Sfortunatamente, a causa dell'impatto che la conquista degli europei ebbe sulla societ\u00e0 Maya, la conoscenza \u00e8 stata successivamente perduta.\nLa decifrazione e il recupero della conoscenza della scrittura maya \u00e8 stato un processo lungo e laborioso. Alcuni elementi sono stati interpretati tra il tardo secolo XIX e l'inizio del XX, la maggior parte hanno a che fare con la matematica, con il calendario maya e con l'astronomia. Sostanziali progressi sono stati fatti dal 1950 al 1970 e da allora in avanti c'\u00e8 stata una costante e rapida accelerazione. Alla fine del XX secolo, gli studiosi sono stati in grado di leggere la maggior parte dei testi maya e gli studi in corso sono tesi a comprendere ulteriormente il contenuto.\nScrittura geroglifica.\nL'unit\u00e0 di base del testo geroglifico maya \u00e8 costituito dal blocco dei glifi, che trascrive una parola o una frase. Il blocco \u00e8 composto da uno o pi\u00f9 glifi singoli attaccati l'uno all'altro per formare il blocco. I blocchi generalmente sono separati da uno spazio e di solito sono disposti secondo un modello di griglia. Per facilit\u00e0 di riferimento, gli epigrafisti riferiscono i blocchi da sinistra a destra in ordine alfabetico e verso il basso numericamente. Cos\u00ec, qualsiasi blocco situato in un pezzo di testo pu\u00f2 essere identificato: C4 sarebbe terzo blocco contando da sinistra e il quarto blocco di conteggio verso il basso. Se un monumento o manufatto ha pi\u00f9 di un'iscrizione, le etichette delle colonne non sono ripetute, anzi continuano nella serie alfabetica; se ci sono pi\u00f9 di 26 colonne, l'etichettatura continua come A', B', e cos\u00ec via. Le etichette di riga numeriche ripartono da 1 per ogni unit\u00e0 discreta di testo.\nSebbene il testo geroglifico possa essere disposto in diversi modi, in genere il testo \u00e8 organizzato in due colonne di blocchi di glifi. L'ordine di lettura del testo inizia in alto a sinistra (blocco A1), continua al secondo blocco nella doppia colonna (B1), poi scende fila e ricomincia dalla met\u00e0 sinistra della doppia colonna (A2), e prosegue quindi in modo a \"zig-zag\". Una volta raggiunto il fondo, la scritta prosegue dalla parte superiore sinistra della successiva doppia colonna. Dove un'iscrizione termina in una sola colonna (spaiato), questa colonna finale \u00e8 solita leggersi dritto verso il basso.\nBlocchi glifi individuali possono essere composti da una serie di elementi. Questi consistono del segno principale e nelle eventuali affissi. I segni principali rappresentano l'elemento principale del blocco e possono essere un sostantivo, un verbo, un avverbio, un aggettivo o segno fonetico. Alcuni segni principali sono astratti, alcuni sono rappresentazioni grafiche dell'oggetto che rappresentano e altri sono \"varianti di testa\", personificazioni della parola che rappresentano.\nStrumenti di scrittura.\nAnche se i reperti archeologici non forniscono esempi di pennelli o penne, l'analisi dei tratti di inchiostro sui codici del periodo postclassico suggeriscono che esso sia stato applicato con un pennello dalla punta flessibile, realizzato con capelli. Una scultura del periodo classico proveniente da Cop\u00e1n, in Honduras, raffigura uno scriba con un calamaio ricavato da una conchiglia. Scavi presso Aguateca hanno scoperto un certo numero di reperti di scribi, tra cui palette e mortai e pestelli.\nScribi e l'alfabetizzazione.\nI cittadini comuni erano analfabeti; gli scribi facevano parte dell'\u00e9lite. Non \u00e8 noto se tutti i membri dell'aristocrazia sapevano leggere e scrivere, anche se almeno alcune donne ne erano capaci, dato che nell'arte maya vi sono rappresentazioni di scribi femminili. Gli scribi maya furono chiamati \"aj tz'ib\", che significa \"colui che scrive o che dipinge\". Probabilmente vi furono delle scuole di scribi dove si insegnava a scrivere ai membri dell'aristocrazia. L'attivit\u00e0 degli scribi \u00e8 identificabile nella documentazione archeologica; Jasaw Chan K'awiil I, re di Tikal, fu sepolto con i suoi vasi di giada per la vernice, insieme ad altri preziosi corredi. Alcuni membri minori della dinastia reale di Cop\u00e1n sono anch'essi stati trovati sepolti con i loro strumenti di scrittura. Un palazzo a Cop\u00e1n \u00e8 stato identificato come quello di una nobile stirpe di scribi: \u00e8 decorato con sculture comprendenti figure che tengono calamai.\nAnche se non si sa molto sugli scribi maya, alcuni hanno firmato le loro opere, sia su ceramica che su sculture in pietra. Di solito un solo scriba firmava un vaso in ceramica, ma pi\u00f9 scultori sono noti per aver registrato i loro nomi su una scultura in pietra; otto scultori firmarono una stele a Piedras Negras. Tuttavia, la maggior parte delle opere sono rimaste senza segni distintivi dei loro artisti.\nIl tempo.\nLa cronologia dei Maya era calcolata da un punto fisso del passato, proprio come il cristiano parte dalla nascita di Ges\u00f9, il greco dai primi giochi olimpici e il romano dalla fondazione di Roma. Il loro calendario (il Lungo computo) \u00e8 ancorato a una data, tradotta dagli archeologi Goodman, Martinez e Thompson come 11 agosto 3113 a.C., data su cui non tutti gli studiosi concordano. Dai primi secoli dell'era cristiana, i loro sacerdoti astronomi predissero le eclissi con grande precisione e stabilirono accuratamente il corso di Venere.\nIl calendario.\nIl sistema del calendario Maya, in comune con altri calendari mesoamericani, trae le sue origini nel periodo preclassico. Tuttavia, furono i Maya che lo svilupparono portandolo al massimo di raffinatezza, con la registrazione molto accurata dei cicli lunari e solari, delle eclissi e i movimenti dei pianeti. In alcuni casi, i calcoli maya si sono dimostrati pi\u00f9 accurati degli equivalenti calcoli compiuti nel Vecchio Mondo; per esempio, l'anno solare maya era stato calcolato per una maggiore precisione rispetto al calendario giuliano. Il calendario maya fu intrinsecamente legato ai riti e fu fondamentale per le pratiche religiose.\nL'unit\u00e0 base del calendario, il giorno, era il \"k'in\"; 20 \"kin\" costituivano un \"uinal\"; 18 \"uinal\" l\"'haab\", cio\u00e8 l'anno di 360 giorni, pi\u00f9 un 19\u00ba brevissimo, di soli 5 giorni \"uayeb\". I 18 \"uinal\" avevano ciascuno il proprio nome, cos\u00ec come i 20 \"kin\", e ognuno era indicato con un proprio glifo.\nVi era inoltre un calendario secondario concatenato al precedente che serviva a scopi rituali e divinatori composto da 360 giorni, 13 mesi di 20 giorni. Il secolo durava 52 anni. 20 anni di 360 giorni rappresentavano un \"K'atun\", ciclo destinato a ripetersi senza variazioni significative, ed \u00e8 il \"katun\" ad essere rappresentato nelle stele erette nelle citt\u00e0 pi\u00f9 importanti all'inizio o al termine di un ciclo significativo di 20 anni.\nL'eterno ciclico fluire di giorni, mesi e stagioni \u00e8 un miracolo che spinse i maya ad attribuire ad ogni alba e ogni tramonto una sacralit\u00e0 profonda.\nLa matematica.\nCome le altre civilt\u00e0 mesoamericane, anche i Maya utilizzavano un sistema di numerazione a base vigesimale (tipo di numerazione avente per base il numero 20). Un punto \".\" rappresentava l'unit\u00e0, una barretta \"_\" rappresentava il 5; arrivati al numero venti, veniva utilizzato lo zero. Il numero zero era concepito come posizione vuota: 0, 1, 2, 3, 4, 5, 6, 12, 15, 20... Questo potrebbe essere stato il primo caso conosciuto di idea di uno zero esplicito in tutto il mondo anche se questo primato \u00e8 conteso dal sistema babilonese. Il primo uso esplicito dello zero si riscontra su alcuni monumenti risalenti al 357 d.C. Nei suoi primi impieghi, lo zero veniva utilizzato come segnaposto e indicava l'assenza di un particolare conteggio calendariale. Esso fu poi sviluppato in un numero utilizzato per eseguire calcoli e fu impiegato nei testi geroglifici per pi\u00f9 di mille anni, fino a quando il suo uso \u00e8 andato perduto con l'avvento degli spagnoli.\nDurante il periodo postclassico il simbolo del guscio rappresentava zero; durante il periodo classico vennero utilizzati altri glifi. I Maya erano in grado di scrivere qualsiasi numero da 0 a 19 utilizzando una combinazione di questi simboli. Il valore preciso di un numero era determinato dalla sua posizione: come un numero veniva spostato verso l'alto, il suo valore di base veniva moltiplicato per venti. In questo modo, il simbolo inferiore rappresentava, il simbolo successivo indicava i multipli di venti e il simbolo superiore rappresentava multipli di 400 e cos\u00ec via. Ad esempio, il numero 884 sarebbe stato scritto con quattro punti sul livello pi\u00f9 basso, quattro punti al livello immediatamente superiore e due punti sul livello successivo, in modo da avere: 4x1, sommato a 4x20 e sommato 2x400. Utilizzando questo sistema, i Maya erano in grado di registrare i numeri molto elevati. Una semplice somma poteva essere effettuata addizionando i punti e le linee in due colonne per dare il risultato in una terza colonna.\nPer la civilt\u00e0 maya la matematica faceva parte della sfera religiosa e rappresentava forme di conoscenza e di controllo delle energie sacre emanate principalmente dagli astri, considerate divinit\u00e0 o epifanie dell'essenza divina.\nMedicina.\nPer gli antichi Maya, l'arte della medicina, era un complesso miscuglio di mente, corpo, religione, rituali e scienza. Importante per tutta la popolazione, essa comunque era praticata solo da pochi eletti, che in genere ereditavano la pratica dopo aver ricevuto un'ampia formazione. Questi sciamani agivano come un mezzo tra il mondo fisico e il mondo spirituale, tuttavia, oltre a seguire pratiche religiose essi disponevano anche di una certa tecnica. \u00c8 infatti noto che i Maya sapessero suturare le ferite con i capelli umani, ridurre le fratture, trattare ematomi ed erano abili dentisti che realizzarono protesi di giada e turchese e riempiendo i denti cariati con pirite di ferro.\nI Maya equiparavano la malattia con la prigionia della propria anima da parte di esseri soprannaturali, indignati per alcuni comportamenti scorretti compiuti. Per questo motivo, la cura di una malattia coinvolgeva una serie di pratiche, come rituali, purificazioni e rimedi a base di erbe; diversi testi maya sono dedicati al trattamento dei sintomi, basandosi su osservazioni oggettive degli effetti di alcune piante sul sistema umano. Particolari piante venivano ingerite, fumate, ispirate, strofinate sulla pelle e utilizzati anche sotto forma di clisteri. Le tecniche di purificazione comprendevano il digiuno, la sudorazione e salassi.\nArchitettura.\nI Maya edificarono una vasta variet\u00e0 di strutture lasciando un importantissimo patrimonio architettonico che pone questo popolo tra le pi\u00f9 grandi civilt\u00e0 preindustriali del mondo. L'architettura dei Maya incorpora anche varie forme d'arte e i testi geroglifici. Gli edifici realizzati in muratura evidenziano la loro capacit\u00e0 artigianale, nonch\u00e9 la forte organizzazione centralizzata e i mezzi politici atti a mobilitare una cos\u00ec grande forza lavoro. Si stima che un'imponente residenza per l'\u00e9lite della citt\u00e0 di Cop\u00e1n possa aver richiesto una forza lavoro di giorni/uomo per la sua edificazione, dato che pu\u00f2 essere confrontato con i 67 giorni/uomo necessari per la capanna di un cittadino comune. Si stima, inoltre, che il 65% del lavoro necessario per costruire la residenza nobiliare fosse utilizzato nelle cave, per il trasporto e per la finitura della pietra utilizzata nella costruzione e che il 24% della manodopera fosse invece destinata alla produzione e all'applicazione dell'intonaco calcareo. Complessivamente, si stima che ci vollero da due a tre mesi per completare la costruzione di questa residenza per un singolo nobile di Cop\u00e1n, utilizzando tra gli 80 e i 130 lavoratori a tempo pieno. Una citt\u00e0 del periodo classico, come Tikal, si sviluppa su 20 chilometri quadrati, con un nucleo urbano che copre 6 chilometri quadrati. Il lavoro richiesto per costruire una citt\u00e0 di queste dimensioni fu certamente immenso, dell'ordine di svariati milioni di giorni/uomo. Le strutture pi\u00f9 imponenti mai costruite dai Maya sono state erette durante il periodo preclassico. Le finiture architettoniche nel tardo periodo preclassico debbono aver richiesto la presenza di scalpellini e stuccatori specializzati, oltre ad abili progettisti e architetti.\nLa pietra calcarea veniva estratta ancora fresca dal terreno, la si trattava nelle fornaci per ricavare la calcina. Gli stucchi servivano per correggere gli errori di costruzione, anche se i blocchi di pietra erano finemente tagliati e selezionati. Tratti caratteristici dell'architettura maya furono il tetto sporgente, la volta e l'arco (volta a mensola, arco finto). Frequenti nell'architettura maya sono i grandi mascheroni in stucco che rappresentano generalmente le divinit\u00e0, che derivano probabilmente dalle maschere di uomo-giaguaro degli Olmechi.\nUrbanistica.\nL'organizzazione urbanistica delle citt\u00e0 maya non fu frutto di una pianificazione formale, bens\u00ec il risultato di un'irregolare espansione, con disordinate aggiunte di palazzi, templi e altri edifici. La maggior parte delle citt\u00e0 tendevano a crescere verso l'esterno del centro e verso l'alto, con le nuove strutture che si sovrapponevano ad edifici gi\u00e0 esistenti. Spesso le citt\u00e0 possedevano un centro cerimoniale e amministrativo circondato da una zona caratterizzata da una vasta proliferazione irregolare di complessi residenziali. I centri di tutte le citt\u00e0 maya erano considerati sacri e a volte venivano separati dalle vicine aree residenziali per mezzo di muri. Queste divisioni delimitavano la zona dei templi piramidali e le altre monumentali costruzioni dedicate alle attivit\u00e0 della classe elitaria. Monumenti scolpiti furono spesso edificati al fine di lasciare testimonianza delle opere della dinastia regnante. I centri urbani prevedevano anche piazze, campi sacri per il gioco della pelota e altri edifici ad uso commerciale e scolastico. Spesso, strade rialzate permettevano di collegare il centro alle zone periferiche della citt\u00e0.\nIl centro cerimoniale della citt\u00e0 maya fu il luogo di residenza della classe dirigente e la sede dello svolgimento delle funzioni amministrative e delle cerimonie religiose. Era anche il luogo dove gli abitanti della citt\u00e0 si radunavano per le attivit\u00e0 pubbliche. I complessi residenziali del ceto pi\u00f9 ricco occupavano le zone migliori intorno al centro della citt\u00e0, mentre i popolani possedevano le loro residenze lontano dal centro cerimoniale. Le unit\u00e0 abitative furono costruite su piattaforme di pietra al fine di porle superiormente al livello delle alluvioni tipiche della stagione delle piogge.\nMateriali da costruzione.\nI Maya costruirono le loro citt\u00e0 con la tecnologia utilizzata nel Neolitico, facendo ricorso sia a materiali deperibili, sia alla pietra. Il tipo esatto di pietra usata nelle costruzione in muratura si differenzia a seconda delle risorse localmente disponibili e ci\u00f2 ha influenzato anche lo stile dell'edificio. In un'ampia zona della regione maya, il calcare era facilmente disponibile. Il calcare locale \u00e8 relativamente morbido appena tagliato, ma si indurisce con l'esposizione all'aria. Il tufo vulcanico \u00e8 stato utilizzato a Cop\u00e1n, mentre nelle vicinanze di Quirigu\u00e1 si utilizzava pietra arenaria. A Comalcalco, dove non erano disponibili in loco pietre adatte, si \u00e8 dovuto ricorrere all'utilizzo di mattoni. Il calcare veniva cotto a temperature elevate, al fine di produrre cemento, gesso e stucco. Cemento a base di calce veniva utilizzato per fissare la pietra al suo posto e i blocchi di pietra venivano modellati tramite levigazione con corde e acqua e con gli strumenti di ossidiana. I Maya non conoscevano la ruota, in tal modo, tutti i carichi venivano trasportati su lettighe, chiatte o fatte scivolare su tronchi. I carichi pesanti venivano sollevati tramite corde, ma probabilmente senza l'utilizzo di pulegge.\nIl legno veniva utilizzato per le travi e per le architravi, anche nelle strutture in muratura. Nel corso della storia maya, capanne comuni e alcuni templi continuarono ad essere costruiti con pali di legno e paglia. Anche l'adobo \u00e8 stato ampiamente utilizzato; esso consisteva in fango rinforzato con paglia che veniva applicato come rivestimento sulle pareti. Come il legno e la paglia, l'adobo \u00e8 stato utilizzato nel corso di tutta la storia maya, anche dopo lo sviluppo delle strutture in muratura. Nelle zone meridionali, l'adobo \u00e8 stato impiegato nell'edificazione di architetture monumentali, se nulla di adatto fosse stato localmente disponibile.\nStili architettonici regionali.\nAnche se le citt\u00e0 maya condividevano molte caratteristiche, si possono riscontrare notevoli variazioni nello stile architettonico. I vari stili sono stati influenzati dalla disponibilit\u00e0 locale dei materiali da costruzione, dal clima, dalla topografia e dai gusti locali. Nel tardo classico, queste differenze locali si svilupparono in distinto stili architettonici regionali.\nPet\u00e9n centrale.\nLo stile del Pet\u00e9n centrale \u00e8 caratterizzato da un'architettura che prende a modello la grande citt\u00e0 di Tikal. Si trovano piramidi alte che sostengono un santuario sul proprio vertice, ornate con un tetto a pettine e vi si accede da un'unica porta. Altre caratteristiche sono l'uso di abbinamenti stele-altare e la decorazione delle facciate architettoniche, delle architravi e delle sovrastrutture (chiamate \"tetti a pettine\" dagli archeologi) con bassorilievi rappresentanti governanti e divinit\u00e0. Esempi di siti in stile Pet\u00e9n centrale includono Alt\u00fan Ha, Calakmul, Holmul, Ixk\u00fan, Nakum, Naranjo, e Yaxh\u00e1.\nPuuc.\nL'esempio classico di architettura in stile Puuc \u00e8 la citt\u00e0 di Uxmal. Questo stile, sviluppatosi nelle colline Puuc nel nord-ovest dello Yucat\u00e1n, durante il tardo classico si \u00e8 diffuso al di l\u00e0 di questa regione verso tutta la penisola dello Yucat\u00e1n settentrionale. I progettisti Puuc sostituirono l'uso del pietrisco con il cemento, che portarono ad avere pareti e archi pi\u00f9 resistenti. Le facciate superiori degli edifici erano decorate con pietre pretagliate, formando composizioni elaborate di divinit\u00e0 con il lungo naso, come il dio della pioggia Chaac e la divinit\u00e0 principale dell'uccello. Le trame compresero anche motivi geometrici, reticoli e rocchetti, forse influenzati da stili provenienti dall'altopiano Oaxaca, al di fuori dell'area dei Maya. Al contrario, le facciate pi\u00f9 basse erano prive di decorazioni. I tetti a pettine erano relativamente poco comuni nei siti Puuc.\nChenes.\nLo stile Chenes \u00e8 molto simile allo stile Puuc, ma lo precede nell'uso delle facciate a mosaico. \u00c8 caratterizzato da facciate completamente adornate su entrambe le sezioni superiori e inferiori dei vari edifici. Alcune porte erano circondate da maschere a mosaico di mostri che rappresentano divinit\u00e0 della montagna o del cielo, identificandole quindi come ingressi al regno soprannaturale. Alcuni edifici contenevano scale interne che permettevano di accedere ai diversi livelli. Lo stile Chenes si presenta pi\u00f9 comunemente nella parte meridionale della penisola dello Yucat\u00e1n, anche se singoli edifici di questo stile si riscontrano anche in altre parti della penisola. Esempi di siti Chenes includono Dzibilnocac, Hochob, Santa Rosa Xtampak e Tabasque\u00f1o.\nR\u00edo Bec.\nLo stile R\u00edo Bec \u00e8 una forma derivata dallo stile Chenes e, inoltre, presenta elementi dello stile del Pet\u00e9n centrale, come i tetti a pettini. I suoi palazzi si distinguono per le loro decorazioni con torri false, privi di ambienti interni, con ripide scale quasi verticale e false porte. Queste torri erano adorne di maschere di divinit\u00e0 e furono realizzate allo scopo di impressionare lo spettatore, piuttosto che per avere una qualsiasi funzione pratica. Tali false torri si trovano solo nella regione di R\u00edo Bec. I siti R\u00edo Bec includono Chicann\u00e1, Hormiguero e Xpuhil.\nUsumacinta.\nLo stile Usumacinta si svilupp\u00f2 in territorio collinare bonificato e le citt\u00e0 di Palenque e Yaxchil\u00e1n ne furono un fulgido esempio. Come nel Pet\u00e9n, tetti a pettine ornavano le strutture principali. I palazzi avevano ingressi multipli realizzati mediante architrave piuttosto che tramite l'arco a mensola. In molti siti furono erette steli, tuttavia a Palenque vennero realizzati pannelli finemente scolpiti per decorare i propri edifici.\nArte.\nAl pari di molte civilt\u00e0 del passato, i Maya come altri popoli dell'America Centrale erano soliti caratterizzare sculture ed edifici mediante il colore, sia che questi ultimi avessero pareti lisce o fossero decorati a rilievo. Decorazione policrome all'interno di tombe di templi e palazzi come in rosso indio puro, azzurro di fondo. L'arte maya si svilupp\u00f2 essenzialmente all'interno alla corte reale, riguardando quasi esclusivamente la classe dirigente e il suo mondo. I manufatti artistici furono realizzati sia in materiali deperibili che non deperibili e aveva lo scopo principale di ricordare i propri antenati. Anche se solo una piccola parte della loro produzione artistica \u00e8 arrivata sino a noi, essa rappresenta la pi\u00f9 ampia variet\u00e0 di soggetti rispetto a qualsiasi altra forma tradizione artistica delle Americhe. L'arte maya fu caratterizzata da molti stili regionali e fu l'unica nelle antiche Americhe a utilizzare il testo narrativo. Gli oggetti pi\u00f9 belli superstiti sono quelli risalenti al periodo tardo classico.\nSi \u00e8 osservato che i Maya predilessero il colore verde o blu-verde, e utilizzarono lo stesso termine per entrambi i colori. Di conseguenza, le pietre di questo colore furono per questa civilt\u00e0 oggetti di grande valore e vennero associati al dio-sole K'inich Ajau. Con questi materiali vennero scolpiti diversi manufatti. La nobilt\u00e0 maya usava incastonare nei denti delle pietre di giada. Alcune maschere funerarie, come quella di K'inich Janaab' Pakal (il re di Palenque), furono realizzate con questa pietra.\nAlcuni studi archeologici suggeriscono che la scultura della pietra si fosse evoluta da una tradizionale lavorazione del legno. A causa della biodegradabilit\u00e0 del legno, il corpus di manufatti realizzato in tale materiale \u00e8 quasi del tutto scomparso. I pochi oggetti sopravvissuti sono sculture tridimensionali e pannelli geroglifici. Le steli di pietra sono diffuse nei siti delle citt\u00e0, spesso in coppia con pietre circolari basse denominate \"altari\". Si trovano anche sculture in pietra che hanno preso altre forme, come i rilievi di calcare a Palenque e a \"Piedras Negras\". Presso Yaxchilan, Dos Pilas, Cop\u00e1n e in altri siti, le scalinate in pietra sono state decorate con sculture. La scalinata geroglifica a Cop\u00e1n \u00e8 il pi\u00f9 lungo testo geroglifico pervenutoci e si compone di singoli glifi.\nLe pi\u00f9 grandi sculture maya consistevano in facciate architettoniche realizzate in stucco. La forma grezza veniva posta su un rivestimento di base di gesso sulla parete e l'aspetto tridimensionale veniva realizzato usando piccole pietre. Infine, questo veniva rivestito con stucchi e modellato nella forma finita. La scultura veniva poi ricoperta da uno strato finale dai colori vivaci. Maschere di stucco giganti vennero utilizzate per abbellire le facciate dei templi a partire dal tardo preclassico e continuarono ad essere utilizzare fino al periodo classico.\nI Maya vantavano una lunga tradizione della pittura murale e alcuni ricchi esempi policromi sono stati ritrovati a San Bartolo e databili tra il 300 a.C. e il 200 a.C. Le pareti erano rivestite di intonaco e i disegni policromi erano dipinti sulla finitura liscia. La maggior parte di questi affreschi non sono sopravvissuti, ma le prime tombe classiche color crema, rosso e nero sono state ritrovate a Caracol, Rio Azul e a Tikal.\nManufatti in selce e ossidiana avevano una funzione utilitaristica nella cultura maya, ma molti pezzi vennero finemente lavorati in forme che non furono mai destinate ad essere utilizzate come strumenti. Le selci eccentriche sono tra i migliori manufatti litici prodotti dagli antichi Maya. Tecnicamente erano molto difficili da produrre e richiedevano notevole abilit\u00e0 da parte degli artigiani. I grandi eccentrici in ossidiana potevano misurare pi\u00f9 di 30 centimetri di lunghezza. La loro forma poteva variare notevolmente ma generalmente raffiguravano uomini, animali e forme geometriche associate alla religione maya. Selci eccentriche mostrano una grande variet\u00e0 di forme, come mezzelune, croci, serpenti e scorpioni. Gli esempi pi\u00f9 grandi e pi\u00f9 elaborati rappresentano pi\u00f9 teste umane, con teste minori che si diramano da quella pi\u00f9 grande.\nI tessuti maya sono scarsamente rappresentati nella documentazione archeologica, anche se rispetto ad altre culture precolombiane, come gli Aztechi, \u00e8 probabile che fossero oggetti di valore elevato. Pochi brandelli di tessuto sono stati recuperati dagli archeologi, ma la prova migliore dell'arte tessile ci viene da altri mezzi, come i murales e le ceramiche dipinte. Tali rappresentazioni secondarie mostrano la classe pi\u00f9 elevata della corte maya ornata con panni sontuosi, generalmente realizzati con cotone, ma venivano sovente utilizzati anche pelli di giaguaro e pelli di cervo.\nTra gli elementi artistici che sono maggiormente sopravvissute sono le ceramiche. I Maya non erano a conoscenza della ruota del vasaio e i vasi maya sono stati realizzati grazie all'avvolgimento di nastri laminati di argilla nella forma desiderata, tuttavia ancora non si \u00e8 riusciti a comprendere e a riprodurre le antiche tecniche di cottura. Una certa quantit\u00e0 di finissime statuette in ceramica \u00e8 stata ritrovata nelle tombe del tardo periodo classico dello Yucat\u00e1n settentrionale, tra i 10 e i 25 centimetri di dimensione e sono modellate a mano, con pregevoli dettagli. Una delle caratteristiche pi\u00f9 distintive degli oggetti in ceramica \u00e8 la rappresentazione realistica di soggetti come apparivano nella vita. I soggetti ivi raffigurati comprendono la vita di corte dalla regione di Pet\u00e9n come appariva nell'VIII secolo d.C., come ad esempio incontri diplomatici, feste, salassi, scene di guerrieri e il sacrificio di prigionieri di guerra.\nAnche le ossa, sia umane che animali, venivano scolpite; in particolare, quelle umane, si suppone che potevano fungere da trofei di guerra o come reliquia degli antenati. I Maya lavoravano le conchiglie di \"spondylus\" eliminando il bianco esterno e le spine per rivelare l'interno arancione. Intorno al X secolo d.C., la metallurgia arriv\u00f2 in Mesoamerica dal Sud America e i Maya iniziarono a realizzare piccoli oggetti in oro, argento e rame. Negli ultimi secoli prima della conquista spagnola, i Maya iniziarono ad utilizzare la fusione a cera persa per realizzare piccoli pezzi di metallo.\nUn settore dell'arte popolare maya ancora poco studiato sono i graffiti. I graffiti addizionali, quindi non facenti parte della decorazione pianificata, furono incisi in stucco delle pareti interne, dei pavimenti e delle panchine, in una grande variet\u00e0 di edifici, tra templi, residenze e magazzini. Questa forma d'arte \u00e8 stata ritrovata in 51 siti maya, in particolare raggruppati nel bacino Pet\u00e9n e nel sud di Campeche e nella regione Chenes dello Yucat\u00e1n nordoccidentale. A Tikal, dove \u00e8 stata scoperta una grande quantit\u00e0 di graffiti, i soggetti comprendono disegni di templi, persone, divinit\u00e0, animali, bandiere, lettighe e troni. Essi appaiono spesso disordinatamente, con disegni sovrapposti tra loro.\nMusica e danza.\nPer le popolazioni del Mesoamerica la danza rappresentava un elemento essenziale della loro cultura. Sovente, vicino alle piramidi e ai luoghi sacri, vi erano veri e propri maestri che insegnavano a danzare e a cantare. Diego de Landa riferisce che i Maya suonavano la musica non per ascoltarla, ma esclusivamente per ballare. Tali balli erano perlopi\u00f9 eseguiti in occasione di cerimonie religiose a cui partecipano spesso guerrieri e membri dell'\u00e9lite. Purtroppo, i pochi dati arrivati fino a noi non ci permettono di conoscere come fosse strutturata la loro musica.\nReligione e mitologia.\nIn comune con le altre popolazioni del Mesoamerica, i Maya credevano in un regno soprannaturale abitato da una serie di potenti divinit\u00e0, le quali dovevano essere placate con offerte cerimoniali e pratiche rituali. C'erano stati parecchi mondi: ognuno era perito in un diluvio e si attendeva un altro diluvio. L'universo maya, come quello manicheo, era travagliato dalla perenne lotta fra le potenze del male e del bene. Il bene portava la pioggia, la fertilit\u00e0 e l'abbondanza; il male portava la siccit\u00e0, gli uragani e le guerre. Al centro della pratica religiosa maya vi fu il culto degli antenati defunti, ovvero coloro che avrebbero agito da intermediari tra i loro discendenti viventi con gli abitanti del regno sovrannaturale. I primi intermediari tra l'uomo e il regno soprannaturale, erano comunque gli sciamani. Quando la civilt\u00e0 maya si svilupp\u00f2, la classe \u00e9litaria codific\u00f2 i concetti generali della loro religione, assunse il ruolo di intermediario principale verso il regno degli dei e crearono i presupposti divini che giustificavano il loro diritto a governare. Nel periodo tardo preclassico, l'apice di questo processo fu rappresentato dalla combinazione del massimo potere politico e religioso concentrati nel re divino: Ajaw k'uhul. Anche se \u00e8 difficile ricostruire l'insieme delle credenze attraverso l'archeologia, alcune pratiche rituali hanno lasciato tracce fisiche. Tra di esse vi sono i depositi degli ornamenti rituali, i santuari e le sepolture con il loro corredo di offerte funerarie. Inoltre, l'arte maya, l'architettura, e gli scritti hanno permesso di aiutare gli studiosi nella ricostruzione di queste antiche credenze; tutti questi elementi possono essere combinati con le fonti etnografiche, comprese le registrazioni delle pratiche religiose del popolo maya fatte dagli spagnoli durante la conquista.\nI Maya possedevano una visione del cosmo come una realt\u00e0 altamente strutturata; vi erano tredici livelli nei cieli e nove livelli negli inferi; il mondo mortale occupava una posizione tra il cielo e l'inferno. Ogni livello possedeva quattro punti cardinali associati con un colore diverso. Le principali divinit\u00e0 erano caratterizzate da aspetti associati a queste direzioni e colori; a nord vi era il bianco, ad est il rosso, a sud il giallo e ad ovest vi era nero.\nCredenze sulle forze soprannaturali influenzavano ogni aspetto della vita dei Maya, dalle pi\u00f9 semplici attivit\u00e0 giornaliere, come la preparazione dei cibi, alle attivit\u00e0 commerciali, alla politica e alle attivit\u00e0 dedicate all\"\u00e9lite\". Le divinit\u00e0 maya disciplinavano tutti gli aspetti del mondo, visibili e invisibili. I sacerdoti appartenevano ad un gruppo chiuso che attingeva i suoi membri ad un\"\u00e9lite\" stabilita; all'inizio del periodo classico essi si occupavano di trascrivere nei loro libri geroglifici rituali sempre pi\u00f9 complessi, osservazioni astronomiche, cicli calendariali, appunti di storia e racconti di mitologia. I sacerdoti celebravano cerimonie pubbliche che comprendevano feste, salassi, incenso, musica, danze rituali, e, in certe occasioni, il sacrificio umano. Durante il periodo classico, il sovrano maya era considerato il sommo sacerdote e quindi il contatto diretto tra i mortali e gli dei. \u00c8 molto probabile che, tra la gente comune, lo sciamanesimo continuasse parallelamente alla religione ufficiale di stato. Nel periodo postclassico, l'enfasi religiosa era cambiata; vi fu un aumento nel culto delle immagini delle divinit\u00e0 e un ricorso pi\u00f9 frequente alla pratica del sacrificio umano.\nIl sacrificio umano.\nIl sangue era considerato come una potente fonte di nutrimento per le divinit\u00e0 Maya e un fatto necessario affinch\u00e9 si mantenesse l'equilibrio del cosmo, pertanto il sacrificio di una creatura vivente era un'importante offerta di sangue. Per estensione, il sacrificio di una vita umana poteva essere l'offerta definitiva di sangue agli dei e cos\u00ec i pi\u00f9 importanti riti maya culminavano nel sacrificio umano. Solitamente venivano sacrificati solo prigionieri di guerra di alto rango sociale, mentre i prigionieri di pi\u00f9 basso lignaggio erano destinati al lavoro come schiavi.\nTalvolta, i Maya ricorrevano anche all'auto sacrificio, da cui non era esente nemmeno la classe elitaria. Sovente i re ferivano il proprio pene in una sorta di circoncisione, tramite punte di pietra, come sacrificio di sangue. Il gesto non era certamente simbolico, affinch\u00e9 il sacrificio fosse valido era necessario lo spargimento di elevate quantit\u00e0 di sangue.\nAlcuni importanti rituali, come l'inizio di grandi progetti edili o l'incoronazione di un nuovo sovrano, richiedevano un'offerta umana. Il sacrificio di un re nemico era l'offerta pi\u00f9 pregiata e un tale sacrificio si esplicitava con la decapitazione del sovrano prigioniero in una sorta di rievocazione rituale della decapitazione del dio maya del granoturco da parte degli dei della morte. Nell'anno 738 d.C., il re vassallo K'ak' Tiliw Chan Yopaat di Quirigu\u00e1 cattur\u00f2 il suo signore, Uaxaclajuun Ub'aah K'awiil di Cop\u00e1n e pochi giorni dopo lo fece decapitare secondo il rito. Il sacrificio per decapitazione \u00e8 raffigurato in alcune opere d'arte del periodo classico maya e talvolta avveniva dopo una lunga tortura. Il mito degli Eroi Gemelli, raccolta nel \"Popol Vuh\", racconta come una coppia di gemelli fosse stata decapitata dai loro avversari, i signori di \"Xibalba\" al gioco della palla.\nNel corso del periodo postclassico, la forma pi\u00f9 comune di sacrificio umano consisteva nell'estrazione del cuore, pratica che ebbe sicuramente influenza dal metodo usato dagli Aztechi nella Valle del Messico. Tale rituale solitamente aveva luogo nel cortile di un tempio o sulla cima di una piramide. A seconda dell'esatto tipo di rituale, il cadavere poteva essere scuoiato dagli assistenti dei sacerdoti, fatta eccezione per le mani e i piedi. Il sacerdote officiante avrebbe quindi rimosso il suo abbigliamento rituale per vestirsi della pelle della vittima sacrificale prima di eseguire una danza rituale che simboleggiava la rinascita della vita.\nDivinit\u00e0.\nI Maya credevano in una grande variet\u00e0 di divinit\u00e0, entit\u00e0 soprannaturali e forze sacre. Essi usavano interpretare estensivamente ci\u00f2 che ritenevano sacro e identificavano gli dei con specifici eventi, vi erano anche divinit\u00e0 con una speciale giurisdizione sui periodi cronologici in cui era diviso il tempo, altre ancora erano riservate a ciascun giorno separatamente e ogni numerale aveva il suo dio. L'interpretazione delle divinit\u00e0 maya era intrinsecamente legata al calendario, all'astronomia e alla loro visione del mondo. L'importanza di una divinit\u00e0, le sue caratteristiche e le sue associazioni, variavano in base al movimento dei corpi celesti. L'interpretazione sacerdotale delle osservazioni astronomiche e dei libri era dunque un aspetto cruciale, dal momento che era compito del sacerdote indicare a quale divinit\u00e0 dedicare il rito propiziatorio, quando dovevano essere eseguite le corrette cerimonie e quale sarebbe stata un'offerta adeguata. Ogni dio possedeva quattro manifestazioni, associate alle direzioni cardinali, ognuna identificata con un colore diverso. I Maya erano caratterizzati anche da un radicato dualismo: giorno-notte/vita-morte.\nItzamn\u00e0 era il dio creatore, ma egli incarnava anche il cosmo, ed era allo stesso tempo il dio del sole, K'inich Ahau, giorno di sole, era uno dei suoi aspetti. I re maya spesso si identificavano con K'inich Ahau. Itzamn\u00e0 possedeva anche un aspetto notturno, il giaguaro notturno, che rappresenta il sole nel suo viaggio attraverso gli inferi. I quattro Pawatuns sostenuto agli angoli del regno mortale nei cieli, Bakabs eseguiva la stessa funzione. Bakabs vantava decine di altre forme, oltre alle solite quattro, che tuttavia non sono state ben comprese. I quattro Chaacs erano d\u00e8i della tempesta, i quali controllavano i tuoni, i fulmini e le piogge. I nove signori della notte governavano ognuno uno dei regni degli inferi. Altre divinit\u00e0 importanti includevano la dea della luna, il dio del mais e i Eroi Gemelli. Il dio Chaac (o Chac) \u00e8 una variante del dio drago e presenta un naso cascante, pupille a forma di spirale, zanne ricurve e serpentine, impugna un'ascia o una torcia (da lui dipende la pioggia o la siccit\u00e0). Nello Yucat\u00e1n lo troviamo sotto forma di mascherone geometrico.\nIl \"Popol Vuh\" \u00e8 stato scritto in caratteri latini durante i primi tempi coloniali e fu probabilmente la trascrizione di un libro geroglifico composto da un ignoto nobile K'iche'. Si tratta di una delle opere pi\u00f9 importanti della letteratura indigena delle Americhe. Il \"Popol Vuh\" racconta il mito della creazione del mondo, la leggenda degli Eroi Gemelli e la storia del regno postclassico k'iche'. Le divinit\u00e0 descritte nel \"Popol Vuh\" includono Hun-Hunahpu, K'iche', il dio del mais, e una triade di divinit\u00e0 che includevano Tohil, la dea della luna Auilix e il dio della montagna Jacawitz.\nIn comune con le altre culture mesoamericane, i Maya adoravano la divinit\u00e0 del serpente piumato. Tale culto era raro durante il periodo classico, ma a partire dal postclassico si diffuse sia nella penisola dello Yucat\u00e1n che negli altopiani del Guatemala. Nello Yucat\u00e1n, il serpente piumato era la divinit\u00e0 Kukulk\u00e1n, secondo la leggenda K'iche' era Gukumatz. Kukulk\u00e1n traeva le sue origini dal serpente della guerra del periodo classico, Waxaklahun Ubah Kan, ci\u00f2 nonostante esso era stato fortemente influenzato dal culto di Quetzalcoatl del Messico centrale. Allo stesso modo, Q'uq'umatz aveva un'origine varia, che univa le caratteristiche del messicano Quetzalcoatl con gli aspetti di Itzamn\u00e1 del periodo classico.\nMorte.\nDalle fonti arrivate fino a noi \u00e8 difficile immaginare cosa il popolo maya antico pensasse riguardo alla morte. \u00c8 plausibile ritenere che vivessero tale evento con una certa preoccupazione ed angoscia; immaginando che l'anima del defunto fosse destinata a transitare per un certo tempo in un luogo, da cui nessuno avrebbe pi\u00f9 fatto ritorno, sotterraneo, buio e senza una prospettiva di vita ultraterrena, prima di scomparire per sempre.\nI riti funerari potevano prevedere o l'inumazione o la cremazione e solitamente i resti mortali venivano seppelliti sotto i pavimenti delle loro case, insieme ad offerte adeguate per lo status sociale della famiglia. I Maya ritenevano che vi potessero essere dei defunti che avrebbero potuto agire come antenati protettivi. Il lignaggio maya era patrilineare, in tal modo un antenato maschio di primo piano poteva venire venerato, spesso tramite un santuario domestico. Come la societ\u00e0 maya si svilupp\u00f2 e l'\u00e9lite crebbe di potenza, gli appartenenti alle famiglie reali edificarono i loro santuari domestici nelle grandi piramidi che utilizzavano come tombe per i loro antenati.\nAstronomia e astrologia.\nI Maya compirono meticolose osservazioni dei corpi celesti e registrarono pazientemente i dati astronomici sui movimenti del Sole, della Luna, di Venere e delle stelle. Queste informazioni sono state utilizzate per formulare le divinazioni, quindi per i Maya l'astronomia era essenzialmente utilizzata per scopi astrologici: non serviva per studiare l'universo per ragioni scientifiche, n\u00e9 era utilizzata per misurare le stagioni per il calcolo della semina delle colture. Era piuttosto usata dai sacerdoti per comprendere i cicli del passato e proiettarli nel futuro per formulare delle profezia. Ritenevano, infatti, che eventi simili si sarebbero verificati in futuro, quando sarebbero apparse le stesse condizioni astronomiche e dunque i sacerdoti eseguivano raffinate osservazioni e registrarono le eclissi del sole e della luna, cos\u00ec come i movimenti di Venere e delle stelle. Le illustrazioni presenti nei codici, dimostrano che i sacerdoti eseguivano le loro osservazioni astronomiche ad occhio nudo, assistiti da bastoni incrociati come dispositivo di puntamento. L'analisi dei pochi codici pervenuti del periodo postclassico ha rivelato che, al momento del contatto con gli europei, i Maya avevano prodotto tavole con la registrazione di eclissi, calendari e possedevano conoscenze astronomiche pi\u00f9 accurate rispetto a quelle degli europei.\nI Maya misurarono in 584 giorni il ciclo di Venere con un errore di appena due ore. Cinque cicli di Venere vennero equiparati a otto cicli calendariali \"Haab\" di 365 giorni e questo periodo \u00e8 stato registrato nei codici. I Maya seguirono anche i movimenti di Giove, Marte e Mercurio. Il momento in cui Venere si alza come la stella del mattino \u00e8 stato associato con la rinascita degli Eroi Gemelli Maya, mentre la levata eliaca del pianeta \u00e8 stata associata con distruzioni e sconvolgimenti. Venere \u00e8 stato strettamente associato con la guerra e il geroglifico che significa \"guerra\" incorpora il glifo che simboleggia il pianeta. I regnanti Maya intraprendevano campagne militari in coincidenza con le congiunzioni inferiori o superiori di Venere e, probabilmente, usavano sacrificare i prigionieri importanti in concomitanza con tali congiunzioni.\nLe eclissi solari e lunari sono state considerate come eventi particolarmente pericolosi che avrebbero potuto portare a una catastrofe sul mondo. Nel Codice di Dresda, un'eclissi solare \u00e8 rappresentata da un serpente che divora k'in (\"giorno\"). Le eclissi venivano interpretate come il sole o la luna che subivano un morso e furono registrate delle tabelle lunari in modo che si potessero prevedere e quindi eseguire le cerimonie appropriate per scongiurare il disastro.\nSiti archeologici.\nVi sono centinaia di siti maya sparsi in cinque stati: Belize, El Salvador, Guatemala, Honduras e Messico. I sei siti considerati particolarmente eccezionali per via della loro architettura o scultura, sono: Chich\u00e9n Itz\u00e1, Palenque, Uxmal e Yaxchil\u00e1n in Messico, Tikal in Guatemala e Cop\u00e1n in Honduras. Altri siti importanti, ma difficili da raggiungere, sono Calakmul e El Mirador. I principali siti della regione Puuc, dopo Uxmal, sono Kabah, Labn\u00e1 e Sayil. Nella parte orientale della penisola dello Yucat\u00e1n vi \u00e8 Coba e il piccolo sito di Tulum. I siti della penisola R\u00edo Bec comprendono Bec\u00e1n, Chicann\u00e1, Kohunlich, Xpuhil. I siti pi\u00f9 interessanti del Chiapas, dopo Palenque e Yaxchilan, sono Bonampak e Tonin\u00e1. Nelle alture del Guatemala vi sono Iximche, Kaminaljuyu, Mixco Viejo e Q'umarkaj (noto anche come Utatl\u00e1n). Anche nelle pianure settentrionali del Pet\u00e9n in Guatemala vi sono molti siti ma, a parte Tikal, l'accesso ad essi \u00e8 generalmente difficile. Alcuni importati siti del Pet\u00e9n sono Dos Pilas, Seibal e Uaxact\u00fan. Nel Belize interessanti resti si trovano a Alt\u00fan Ha, El Caracol e Xunantunich.\nLe popolazioni di lingua maya.\nSi stima che ci siano 6 milioni di Maya viventi in questa regione all'inizio del XXI secolo; alcuni sono abbastanza integrati nella cultura moderna delle nazioni nelle quali risiedono, altri conservano uno stile di vita differente e pi\u00f9 legato alle proprie tradizioni, spesso parlando le lingue maya.\nLe pi\u00f9 vaste popolazioni maya sono negli stati messicani di Yucat\u00e1n, Campeche, Quintana Roo, Tabasco e Chiapas, nonch\u00e9 nelle nazioni centroamericane di Belize, Guatemala e a occidente in Honduras e in El Salvador.\nYucat\u00e1n.\nIl gruppo pi\u00f9 vasto di Maya moderni si trova nello stato messicano dello Yucat\u00e1n. Il nome Yucat\u00e1n si narra derivi da Yectean, esclamazione che significa pi\u00f9 o meno \"non ho capito\". Cos\u00ec rispondevano le popolazioni cui gli spagnoli chiedevano il nome della propria terra: Yectean, non ho capito.\nComunemente si identificano come \"Maya\", senza nominare alcuna trib\u00f9 (diversamente da quelli che vivono negli altopiani occidentali del Guatemala) e parlano una lingua che gli antropologi definiscono \"maya yucateco\", ma \u00e8 chiamato semplicemente \"maya\" da chi lo parla e dagli altri yucatechi; parlano comunque anche lo spagnolo. Specialmente nelle regioni occidentali, anche quelli che parlano maya in casa spesso si definiscono meticci, il che mostra una certa assimilazione alla cultura dominante messicana.\nStoricamente, la popolazione della met\u00e0 occidentale della penisola era meno integrata con la cultura ispanica e meno assoggettati ai coloni rispetto agli abitanti della met\u00e0 orientale.\nVi fu una grande rivolta dei maya yucatechi, nel XIX secolo, che fu una delle pi\u00f9 riuscite rivolte moderne degli Indios. Essa port\u00f2 tra l'altro alla temporanea esistenza di uno stato maya di Chan Santa Cruz, riconosciuto come nazione indipendente dall'Impero Britannico.\nLo sviluppo del turismo nel Mar dei Caraibi ha incoraggiato uno spostamento demografico da altre regioni del Messico. Questo fenomeno per\u00f2, secondo molti critici, \u00e8 stato motivato almeno in parte dal desiderio del governo centrale messicano di diminuire l'identit\u00e0 maya della regione a favore di una generica \"messicanit\u00e0\".\nQuesto processo ha creato forti scompensi nella identit\u00e0 culturale dei discendenti del popolo maya.\nChiapas.\nIl Chiapas fu lo stato del Messico meno toccato dalle riforme della Rivoluzione messicana. Molti Maya qui supportano l'Esercito Zapatista di Liberazione Nazionale (EZLN).\nI maggiori gruppi etnici chiapanechi sono tzotzil e i tzeltal, che si trovano sugli altopiani; i tojolabal, i ch'ol, i lacand\u00f3n.\nGuatemala.\nIn Guatemala le popolazioni maya pi\u00f9 vaste e pi\u00f9 legate alle antiche tradizioni si trovano negli altopiani occidentali.\nIn questo stato la politica seguita dai coloni spagnoli \u00e8 stata quella di mantenere le popolazioni indigene separate e sottomesse e continua ancor oggi nel XXI secolo. Questo ha portato alla conservazione di molti costumi tradizionali, unico stile di vita possibile per i Maya.\nContinua ancor oggi una notevole identificazione con le trib\u00f9, che spesso corrispondono agli stati-nazione precolombiani. Molte persone indossano tutt'oggi abiti che distinguono i gruppi locali specifici da tutti gli altri. I vestiti delle donne tendono a essere pi\u00f9 tradizionali rispetto a quelli maschili, poich\u00e9 gli uomini hanno avuto una maggior interazione con la cultura ispanica e maggiori rapporti commerciali.\nFra i popoli maya degli altopiani vi sono i quich\u00e9, i mam, i pocomam, i caqchikel, gli ixil, i kekchi, i tzutuhil e i jacaltechi."}
{"id": "85253", "revid": "550776", "url": "https://it.wikipedia.org/wiki?curid=85253", "title": "Gruppo di Mathieu", "text": "In matematica, i gruppi di Mathieu sono 5 gruppi finiti semplici scoperti nel 1860 e nel 1873 dal matematico francese \u00c9mile Mathieu. Questi gruppi vengono denotati con M\"n\", dove \"n\" pu\u00f2 assumere i valori 11, 12, 22, 23 e 24. In genere essi vengono considerati come gruppi di permutazioni di \"n\" punti. Essi sono stati i primi gruppi sporadici ad essere individuati.\nGruppi molteplicemente transitivi.\nI gruppi di Mathieu costituiscono esempi di gruppi molteplicemente transitivi. Per un numero intero positivo \"k\", un gruppo di permutazioni \"G\" agente su \"n\" punti si dice k-transitivo se per ogni coppia di insiemi di k punti {\"a\"1, ... \"a\"\"k\"} e {\"b\"1, ... \"b\"\"k\"} (con tutti gli \"a\"\"i\" mutuamente distinti e tutti i \"b\"\"i\" mutuamente distinti), nel gruppo \"G\" si trova un elemento \"g\" che per ogni \"i\" = 1 , ..., \"k\" porta \"a\"\"i\" in \"b\"\"i\".\nI gruppi M24 ed M12 sono 5-transitivi, i gruppi M23 e M11 sono 4-transitivi ed M22 \u00e8 3-transitivo.\nDalla classificazione dei gruppi finiti semplici segue che gli unici gruppi \"k\"-transitivi per \"k\" maggiore o uguale a 4 sono i gruppi simmetrici e i gruppi alternanti (aventi gradi \"k\" e \"k\"-2 rispettivamente) e i gruppi di Mathieu M24, M23, M12 ed M11.\nDue realizzazioni dei gruppi di Mathieu.\nGruppo degli automorfismi dei sistemi di Steiner.\nA meno di una relazione di equivalenza, esiste un unico sistema di Steiner S(5,8,24). Il gruppo M24 \u00e8 il gruppo degli automorfismi di tale sistema; in altre parole esso \u00e8 l'insieme delle permutazioni che portano ogni blocco in qualche altro blocco. M23 ed M22 sono definiti come i sottogruppi di M24 che sono rispettivamente stabilizzatore di un singolo punto e stabilizzatore di due punti.\nSimilmente esiste, a meno di un'equivalenza, un solo sistema di Steiner S(5,6,12) e il gruppo M12 \u00e8 il suo gruppo degli automorfismi; M11 \u00e8 il suo sottogruppo stabilizzatore di un punto.\nGruppo degli automorfismi del codice binario di Golay.\nIl gruppo M24 si pu\u00f2 anche realizzare come gruppo degli automorfismi del codice binario di Golay \"W\". Ricordiamo che questo codice \u00e8 un insieme di 1024 sequenze binarie (parole-codice) collocate nello spazio V=F224 delle sequenze di 24 bits. M24 pu\u00f2 vedersi come il gruppo delle permutazioni delle coordinate di V che trasforma \"W\" in s\u00e9 stesso. Possiamo anche riguardare M24 come l'intersezione di S24 con lo stabilizzatore Stab(\"W\") nel gruppo degli automorfismi Aut(\"V\"). \nI sottogruppi semplici M23, M22, M12 ed M11 si possono definire rispettivamente come gli stabilizzatori in S24 rispettivamente di una singola coordinata, di una coppia ordinata di coordinate, di un sottoinsieme di 12 elementi dell'insieme delle coordinate corrispondente ad una parola-codice, di una parola codice di 12 elementi insieme ad una singola coordinata."}
{"id": "85254", "revid": "599", "url": "https://it.wikipedia.org/wiki?curid=85254", "title": "Gruppi di Mathieu", "text": ""}
{"id": "85257", "revid": "114559803", "url": "https://it.wikipedia.org/wiki?curid=85257", "title": "Tzotzil", "text": "I maya tzotzil degli altopiani centrali del Chiapas, in Messico, sono un gruppo etnico di indios americani, discendenti diretti dei maya classici. \nLo tzotzil, come il tzeltal e il ch'ol, discende dal protocho'ol parlato alla fine del periodo classico in siti come Palenque e Yaxchil\u00e1n. Oggi, i pi\u00f9 grandi comuni tzotzil sono San Juan Chamula e Zinacant\u00e1n.\nNegli anni ottanta Samuel Ruiz Garc\u00eda, allora vescovo di San Crist\u00f3bal de Las Casas, dispose che ogni evangelizzatore dovesse imparare almeno una delle sette lingue indigene parlate in Chiapas. Egli parlava lo tzotzil e lo scelse come lingua sacra. In questa lingua tradusse la Bibbia.\nGli tzotzil furono per secoli usati dagli europei come schiavi per le piantagioni di caff\u00e8 e zucchero.\nCon il collasso dei prezzi del caff\u00e8 negli anni 1980, \u00e8 divenuto difficile per molti abitanti degli altopiani trovare un impiego duraturo. Recentemente, e sempre pi\u00f9, molti maya degli altopiani del Chiapas hanno iniziato a spostarsi in altre regioni del Messico e ad emigrare clandestinamente negli Stati Uniti."}
{"id": "85258", "revid": "124511950", "url": "https://it.wikipedia.org/wiki?curid=85258", "title": "RMS", "text": ""}
{"id": "85260", "revid": "767487", "url": "https://it.wikipedia.org/wiki?curid=85260", "title": "Ch'ol", "text": "I ch'ol sono una popolazione di origine maya che vive nello stato messicano del Chiapas. Parlano la lingua ch'ol. Le nove popolazioni indigene del Chiapas sono di origine maya o azteca, l'attuale divisione etnica viene fatta in funzione della lingua parlata. Gli appartenenti alle nove etnie del Chiapas sono quasi un milione e come prima lingua hanno la loro tradizionale.\nAttualmente il popolo ch'ol vive prevalentemente in una zona autorganizzata in comuni autonomi dall'Esercito Zapatista di Liberazione Nazionale (EZLN). Molti abitanti del popolo sono soggetti a violazioni dei diritti umani e sono incarcerati nelle carceri messicane come prigionieri politici accusati di far parte dell'EZLN, di fiancheggiarlo o di reati comuni, spesso non commessi, legati alla presenza dei comuni autonomi. \nI comuni autonomi hanno spesso il nome di una citt\u00e0 del Chiapas con il suffisso \"Nuevo\". Uno dei comuni autonomi con forte presenza di ch'ol \u00e8 \"Nuevo San Rafael\"\nAl censimento del 2000 i ch'ol erano circa 140.000 e rappresentavano circa il 17% della popolazione indigena del Chiapas. I ch'ol, o choles, chiamano se stessi Winik che in lingua maya significa uomo."}
{"id": "85261", "revid": "767487", "url": "https://it.wikipedia.org/wiki?curid=85261", "title": "Lingua ch'ol", "text": "La lingua ch'ol \u00e8 una lingua maya parlata in Messico, nello stato del Chiapas.\nDistribuzione geografica.\nSecondo i dati del censimento del 2010 effettuato dall'Instituto Nacional de Estad\u00edstica y Geograf\u00eda (INEGI), i locutori di ch'ol in Messico sono 222.051.\nDialetti e lingue derivate.\nEsistono due dialetti ch'ol: quello di Tila e quello di Tumbal\u00e1.\nInizialmente ad entrambe le varianti era stato assegnato un codice ISO 639-3: codice_1 per il ch'ol di Tila e codice_2 per il ch'ol di Tumbal\u00e1. Successivamente il codice codice_1 \u00e8 stato ritirato, ed entrambe le varianti sono state ricomprese sotto il codice codice_2 assegnato alla lingua ch'ol.\nClassificazione.\nIl ch'ol fa parte del gruppo delle lingue maya occidentali ed in particolare del sottogruppo ch'olano. Al sottogruppo ch'olano appartiene anche la lingua ch'orti', parlata da una popolazione dell'est del Guatemala.\nSistema di scrittura.\nPer la scrittura viene usato l'alfabeto latino."}
{"id": "85262", "revid": "767487", "url": "https://it.wikipedia.org/wiki?curid=85262", "title": "Point-to-Point Protocol", "text": "In informatica, il Point-to-Point Protocol, o PPP, \u00e8 un protocollo di rete di livello di collegamento dati del modello ISO/OSI, comunemente usato nello stabilire connessioni dirette tra due nodi.\nPPP compone spesso il livello datalink (il livello di collegamento dati) del modello OSI nelle connessioni su circuiti punto-punto sincronizzati e non sincronizzati, soprattutto in ambito WAN. PPP era stato progettato per lavorare assieme ad altri protocolli di livello superiore, come l'IP, IPX, e AppleTalk.\nQuesto protocollo \u00e8 stato sviluppato molto tempo dopo le specifiche HDLC, ed i suoi creatori hanno incluso molte caratteristiche che non erano ancora presenti nei protocolli di collegamento dati delle reti WAN del tempo.\nIl frame PPP.\nRilevamento errori.\nIl PPP fa uso dei campi Frame Check Sequence (FCS) per stabilire se un frame contiene un errore, e questi errori sono registrati in modo tale da far cadere la connessione nel caso in cui ne vengano trovati troppi.\nIdentificazione link concatenati.\nIl LCP (Link Control Protocol - protocollo di controllo dei link - parte integrante del PPP, definita nella stessa RFC) riesce ad identificare link concatenati usando i \"magic number\". Quando si usa PPP, il punto finale manda a PPP dei messaggi LCP; questi messaggi includono un magic number, che \u00e8 diverso per ogni fine. Se una linea \u00e8 concatenata, il punto finale riceve un messaggio LCP con il suo stesso magic number, invece di un messaggio con il numero di un altro punto.\nAltre caratteristiche.\nQuesto protocollo offre delle funzionalit\u00e0 per la configurazione automatica delle interfacce di rete (settando l'indirizzo IP, il gateway di default, etc.) e per l'autenticazione. (cfr. DHCP).\nIl PPP \u00e8 descritto dalla RFC 1661 dell'IETF. Vari documenti al riguardo sono stati pubblicati a partire dal luglio 1990, tra i quali vari metodi di autenticazione, crittazione e compressione e l'uso di PPP unito ad altri protocolli di rete.\nLa RFC 1994 descrive il Challenge-Handshake Authentication Protocol (CHAP), comunemente usato nello stabilire connessioni con i provider.\nLa RFC 2516 descrive il PPPoE, un metodo per la trasmissione PPP su Ethernet, talvolta usato con le linee DSL.\nLa RFC 2364 descrive il PPPoA, un metodo per la trasmissione PPP sul livello 5 dell'ATM (AAL5), anche conosciuto come PPPoATM, \"PPP over ATM\".\nApplicazioni.\nL'uso originario di PPP era quello di connettere due computer usando una linea telefonica, ed \u00e8 largamente utilizzato dai provider per connettere gli utenti ad Internet con una connessione dial-up, rimpiazzando il pi\u00f9 vecchio protocollo SLIP.\nOra il suo utilizzo \u00e8 pi\u00f9 frequente per le linee DSL, dove viene utilizzato sopra un livello ATM (PPPoA) o Ethernet (PPPoE). Molto utilizzato anche nelle connessioni GPRS"}
{"id": "85263", "revid": "767487", "url": "https://it.wikipedia.org/wiki?curid=85263", "title": "Ben-Hur (film 1959)", "text": "Ben-Hur \u00e8 un film del 1959 diretto da William Wyler con protagonista Charlton Heston.\n\u00c8 un colossal a tema storico e drammatico ed uno dei pi\u00f9 grandi e premiati successi della storia del cinema. \u00c8 ispirato all'omonimo romanzo del generale Lew Wallace, da cui erano gi\u00e0 stati tratti due film, uno del 1907 e l'altro del 1925, divenuti punti di riferimento del cinema muto.\nNarra la storia del principe ebreo Giuda Ben-Hur, tradito dal suo vecchio amico d'infanzia, il tribuno romano Messala. Ben-Hur trover\u00e0 la sua vendetta in occasione della grandiosa corsa delle quadrighe al Circo di Gerusalemme, considerata una delle pi\u00f9 spettacolari scene d'azione della storia del cinema.\nIl sottotitolo del film, \"A Tale of the Christ\" ovvero \"Un racconto del Cristo\", \u00e8 dovuto al fatto che tutta la vicenda si svolge al tempo e nei luoghi in cui si consuma la storia di Ges\u00f9 Cristo, che, interpretato da Claude Heater, compare tre volte senza mai essere mostrato in volto.\nVenne presentato fuori concorso al Festival di Cannes 1960.\nIl film \u00e8 considerato uno dei migliori kolossal cinematografici mai realizzati, ed uno dei capolavori della storia del cinema; venne premiato con il maggior numero di Oscar, ben 11, e ha mantenuto tale record in solitaria per 38 anni, fino all'uscita di \"Titanic\" nel 1997, e nuovamente eguagliato nel 2003 da \"Il Signore degli anelli - Il ritorno del Re\".\nNel 2004 \u00e8 stato scelto per la conservazione nel National Film Registry della Biblioteca del Congresso degli Stati Uniti.\nNel 1998 l'American Film Institute l'ha inserito al settantaduesimo posto della classifica dei migliori cento film statunitensi di tutti i tempi, mentre dieci anni dopo, nella lista aggiornata, \u00e8 sceso al centesimo posto.\nLo stesso istituto l\u2019ha inserito al secondo posto nella categoria epico.\nTrama.\nGerusalemme, I secolo d.C.\nIl film prende il via quando i magi giungono alla grotta di Betlemme per adorare il neonato Ges\u00f9. La narrazione ha quindi un salto temporale in avanti di 26 anni, quando in Giudea, per ordine dell'imperatore Tiberio, giunge il nuovo governatore romano Valerio Grato e, con lui, il nuovo comandante della guarnigione, Messala, inviato per reprimere le rivolte dei Giudei. Giuda Ben-Hur \u00e8 un ricco principe e mercante giudeo che, per difendere il suo popolo, entra in contrasto con Messala, suo vecchio amico d'infanzia. Durante la parata di benvenuto, dalla terrazza della casa di Ben-Hur, da cui \u00e8 affacciata la sorella minore Tirzah, cadono accidentalmente delle tegole proprio sul governatore. Accusati di aver attentato alla vita del governatore, pur sapendo della loro innocenza, Messala fa imprigionare Tirzah e sua madre Miriam e condanna Ben Hur alla schiavit\u00f9 come rematore sulle galee.\nMentre Ben Hur \u00e8 in cammino verso il suo destino con gli altri schiavi, il gruppo si ferma a Nazareth, nei pressi di un pozzo. I sorveglianti concedono ai prigionieri di dissetarsi, ma non a Ben Hur, a cui Messala non fa lesinare trattamenti \"speciali\". Egli \u00e8 per\u00f2 soccorso dal Messia, che si mostra misericordioso e porge dell'acqua allo sfortunato ex principe. Dopo tre anni di lavori forzati, la nave su cui Ben Hur \u00e8 costretto ai remi in catene viene coinvolta in una battaglia navale, durante la quale egli riesce a salvare la vita al console romano Quinto Arrio, caduto in mare. La battaglia \u00e8 vinta dai Romani e cos\u00ec Arrio, riconoscente, libera Ben Hur e lo conduce con s\u00e9 a Roma, adottandolo come figlio.\nA Roma, Ben-Hur diventa campione delle corse con le quadrighe, ma il pensiero per la sorte della madre e della sorella continua a non dargli pace, cosicch\u00e9 decide di tornare nella sua terra natia. Durante il tragitto verso Gerusalemme, Ben-Hur incontra Baldassarre, uno dei Magi, il quale si sta recando in Giudea per vedere il Messia, cio\u00e8 Ges\u00f9, che gi\u00e0 aveva adorato alla nascita e che accidentalmente aveva confuso con lo stesso Ben-Hur durante il loro primo precedente incontro. Il vecchio Re mago fa conoscere a Ben-Hur lo sceicco Ilderim, il quale, apprezzatane la competenza e la perizia, gli propone di correre per lui nella grande corsa delle quadrighe in programma a breve a Gerusalemme, ma il principe, nonostante scopra che alla corsa parteciper\u00e0 anche Messala, rifiuta perch\u00e9 desidera raggiungere casa sua il prima possibile.\nRitornato nella sua vecchia dimora di famiglia, andata ormai in rovina, Ben-Hur vi ritrova l'anziano e fedele amico Simonide, e la di lui figlia Ester, da sempre innamorata di Ben-Hur e da anni in attesa del suo ritorno. Ester tace a Ben-Hur la triste sorte della madre e della sorella, che sono ancora vive ma che durante la prigionia hanno contratto la lebbra, raccontandogli invece che Miriam e Tirzah sono morte da tempo in carcere, bugia che Ester escogita per risparmiare ulteriore dolore a Ben-Hur e per proteggere le due donne.\nDistrutto dal dolore, Ben-Hur giura vendetta contro Messala e decide di accettare la proposta di Ilderim, perci\u00f2 affronta eroicamente la corsa delle quadrighe nell'arena di Gerusalemme, uscendone vincitore nonostante il comportamento scorretto del tribuno, che tenta pi\u00f9 volte di sopraffarlo finendo invece calpestato dai cavalli di un altro carro in gara e rimane mortalmente ferito. Negli ultimi istanti di vita, tra terribili sofferenze, Messala rivela a Ben Hur che Miriam e Tirzah sono in realt\u00e0 ancora vive, ma che si trovano confinate nella valle dei lebbrosi, poco fuori dalla citt\u00e0. Nonostante la ferma opposizione di Ester e incurante del pericolo di contagio, Ben-Hur si reca pi\u00f9 volte da loro e, disperato, le conduce a vedere il passaggio di Ges\u00f9 Cristo, che proprio in quei momenti sta compiendo la sua dolorosa Via Crucis. Alla morte di Cristo, Miriam e Tirzah scoprono di essere miracolosamente guarite dalla lebbra e riabbracciano Ben-Hur ed Ester. Il film si conclude con un pastore che pascola il proprio gregge, con sullo sfondo il Golgota e le tre croci vuote.\nProduzione.\nGenesi del film.\nNel 1958 la Metro-Goldwyn-Mayer era sull'orlo della bancarotta e, per salvarsi, chiese al produttore Sam Zimbalist di realizzare una trasposizione cinematografica del romanzo \"Ben-Hur\" (\"Ben-Hur: A Tale of the Christ\"), scritto dall'eroe della guerra di secessione americana Lew Wallace. Questo romanzo aveva gi\u00e0 avuto altre due versioni cinematografiche mute. Zimbalist affid\u00f2 la regia del progetto a William Wyler, gi\u00e0 regista di film come \"Figlia del vento\" (1938), \"Vacanze romane\" (1954) e \"Il grande paese\" (1958).\nPur di assicurarsi Wyler come regista, Zimbalist non esit\u00f2 a offrirgli un ingaggio di un milione di dollari: mai nessun regista era stato pagato cos\u00ec tanto. La produzione part\u00ec quindi per Roma per andare a girare negli stabilimenti cinematografici di Cinecitt\u00e0.\nIl sottotitolo del romanzo originale, \"A Tale of the Christ\", che significa \"Un racconto del Cristo\", \u00e8 dovuto al fatto che tutta la vicenda si svolge al tempo e nei luoghi in cui si consuma la storia di Ges\u00f9 Cristo; nel film egli, interpretato da Claude Heater, compare tre volte, senza mai essere mostrato in volto. Viene raccontata la sua nascita a Betlemme, lo si incontra di nuovo a Nazaret, dove d\u00e0 un po' d'acqua a Ben-Hur che, in catene, \u00e8 portato alle galee attraverso il deserto, e lo si vede (inizialmente da lontano, poi pi\u00f9 da vicino, ancora di spalle) all'inizio del Sermone della Montagna. Infine si vede Cristo, durante la Via Crucis, sfilare con la croce in spalla davanti a Ben Hur, Miriam e Tirzah.\nSceneggiatura.\nLa costruzione dei \"set\" stava per terminare, ma ancora non c'era un copione. La MGM aveva a disposizione 40 sceneggiature, ma alla fine venne scelta quella scritta da Karl Tunberg, ultimata il 27 aprile 1958. Ma a William Wyler non piacque molto e cos\u00ec la modific\u00f2 ampiamente insieme allo scrittore Gore Vidal, che aveva un contratto con la MGM. Vidal ebbe l'idea di trasformare l'amicizia fraterna tra Giuda Ben-Hur e Messala in un amore omosessuale, cosa che tuttavia non piacque affatto a Wyler, che lo cacci\u00f2 via. A sostituire Vidal venne chiamato il drammaturgo Christopher Fry, che diede ai dialoghi del copione un linguaggio formale e aristocratico. Ma a lavoro finito, la corporazione degli scrittori stabil\u00ec che la sceneggiatura era stata scritta solo da Karl Tunberg, il cui nome resta infatti il solo nei titoli di testa. In un'intervista acclusa al DVD del film, Vidal afferm\u00f2 che - per ripicca - Wyler (il quale stimava unicamente Fry) non fece poi candidare Tunberg agli Oscar.\nCasting.\nCharlton Heston.\nPer la parte di Giuda Ben-Hur la MGM voleva Paul Newman, ma lui rifiut\u00f2. Allora vennero presi in considerazione Marlon Brando, Burt Lancaster, Rock Hudson e Kirk Douglas. Quest'ultimo voleva interpretare a tutti i costi Ben-Hur, ma Wyler voleva che facesse Messala. Allora Douglas decise di vendicarsi diventando produttore esecutivo ed attore protagonista del celeberrimo film \"Spartacus\". La MGM fece un provino a diverse persone per il ruolo, tra cui Cesare Danova.\nInfine Wyler scelse Charlton Heston che aveva gi\u00e0 lavorato con lui ne \"Il grande paese\".\nStephen Boyd.\nPer la parte di Messala venne sottoposto a provino Leslie Nielsen, futura \"star\" del cinema comico. La MGM scrittur\u00f2 l'attore irlandese Stephen Boyd, ma c'era un problema: Wyler voleva un attore con gli occhi castani perch\u00e9 la maggior parte degli interpreti li aveva blu. Boyd, per interpretare Messala, fu costretto a usare le lenti a contatto.\nAltri componenti del cast.\nLa parte di Esther venne assegnata ad Haya Harareet, unica attrice ebrea (in quanto era nata ad Haifa, nello Stato di Israele) a prendere parte al film. Il ruolo di Miriam, la madre di Giuda Ben-Hur, and\u00f2 a Martha Scott che nel film \"I dieci comandamenti\" interpretava la madre di Charlton Heston (che impersonava Mos\u00e8). Per la parte di Tirzah, Wyler scelse Cathy O'Donnell (che era sua cognata) perch\u00e9 gli ispirava innocenza e candore.\nNella scena in cui Ben Hur viene portato a Tiro per imbarcarsi sulla galea da guerra, uno degli schiavi \u00e8 interpretato da Lando Buzzanca, alla sua prima apparizione cinematografica.\nUno degli uomini presenti nelle terme quando lo sceicco scommette con Messala \u00e8 un giovanissimo Giuliano Gemma, che compare pure - sempre al fianco di Messala - quando Ben Hur minaccia il suo ex migliore amico con una lancia, prima di essere mandato alle galee.\nDurante le riprese della corsa una quadriga rovin\u00f2 su una cinepresa \"Camera 65\" montata in prossimit\u00e0 di una curva distruggendola (Inserti documentaristici del DVD del film).\nNelle scene dove compare Ges\u00f9, l'attore (Claude Heater) \u00e8 sempre in campo lungo e medio e i lineamenti del suo viso sono oscurati artificialmente, in quanto il regista aveva stabilito - per fedelt\u00e0 al romanzo originale - di non mostrare in alcun modo il volto di Cristo.\nNella versione originale del film, il protagonista viene sempre chiamato \"Giuda\". Nella versione italiana viene chiamato col titolo del film. Quando si presenta ad altre persone, o viene a sua volta presentato o citato, viene chiamato \"Giuda Ben-Hur\". Viene chiamato Giuda solo una volta, quando Messala lo apostrofa prima della corsa con le quadrighe dicendogli: \u00ab\u00c8 il nostro giorno Giuda. \u00c8 fra noi due ora!\u00bb\nCostruzione dei set.\nScena della battaglia navale.\nCome direttore artistico del film venne scelto Edward Carfagno, che and\u00f2 a Roma per fare alcuni sopralluoghi insieme al figlio. Una difficolt\u00e0 si present\u00f2 nel realizzare la battaglia navale in cui Ben-Hur salva la vita a Quinto Arrio. Durante le riprese della precedente versione cinematografica del romanzo di Wallace, la battaglia navale era stata realizzata in pieno oceano e per questo molte comparse avevano rischiato l'annegamento. Carfagno, per evitare un rischio del genere, commission\u00f2 ad A. Arnold Gillespie, responsabile degli effetti speciali della MGM, la costruzione di un'ampia vasca e la realizzazione di enormi modellini delle galee romane. Per fare muovere le galee durante le riprese, vennero messe in funzione delle guide posizionate sott'acqua: la vasca dava cos\u00ec l'impressione di essere un vasto mare, creando negli spettatori l'illusione che le navi da guerra fossero dei colossi.\nScena della corsa delle quadrighe al Circo di Antiochia.\nLa corsa in cui Messala rimane ucciso \u00e8 passata alla storia come \"corsa delle bighe\", ma in realt\u00e0 i carri in gara sono delle quadrighe trainate da quattro cavalli, come si vede nel film, mentre la biga era trainata da due soli cavalli.\nLa produzione del film fece costruire un Circo fuori Roma per girarvi le sequenze della corsa delle quadrighe. Il Circo venne costruito sopra una distesa sabbiosa, sullo sfondo della quale era visibile in lontananza Roma, con il passaggio di automobili e persone. Lo spettatore che visiona il film, sullo sfondo del circo vede delle rupi e una citt\u00e0 antica. Questo nuovo paesaggio venne inserito per mascherare la distesa sabbiosa e la Roma moderna.\nPer girare la corsa delle quadrighe furono utilizzate molte controfigure e manichini.\nDurante la corsa, Ben-Hur (sostituito nella scena dalla controfigura Joe Canutt) piomba su un carro fermo incidentato, viene sbalzato fuori dalla quadriga e proiettato verso i cavalli, rimanendo aggrappato per miracolo al veicolo: Canutt era figlio dello stuntman Yakima Canutt, regista della seconda unit\u00e0 e coordinatore delle controfigure. La scena fu un vero incidente non previsto, tant'\u00e8 che Joe Canutt si tagli\u00f2 il mento mentre recuperava la posizione sopra il veicolo. La scena venne poi inserita opportunamente montata nell'edizione finale del film, e alternata con primi piani di Charlton Heston per dare la necessaria continuit\u00e0 alla sequenza.\nInsieme al gi\u00e0 citato Yakima Canutt e a Andrew Marton, anche Sergio Leone (pur non accreditato) fu responsabile della troupe della seconda unit\u00e0 che cur\u00f2 la realizzazione della corsa delle quadrighe.\nRiprese.\nNonostante le \"guerre\" per la sceneggiatura, le riprese del film, che avvenivano a Cinecitt\u00e0, si svolsero tranquillamente. La troupe statunitense era composta da 125 o 130 persone. Come consulenti storici Gore Vidal port\u00f2 sui luoghi delle riprese alcuni archeologi inglesi. I costumi indossati dagli attori erano stati trattati in Inghilterra ed erano presenti 100 cucitrici, armaioli e conciatori per curare gli abbigliamenti.\nA met\u00e0 delle riprese il produttore Sam Zimbalist mor\u00ec d'infarto, si pensa per il troppo impegno e lo stress profusi nella realizzazione del film. La produzione pass\u00f2 a Wyler e a J.J. Cohn, che aveva contribuito al successo della versione del 1925. Le riprese furono eseguite dal 18 maggio 1958 per concludersi il 30 gennaio 1959. In Italia usc\u00ec nei cinema il 21 ottobre 1960.\nAccoglienza.\nIl film cost\u00f2 15 milioni di dollari e, in proporzione all'inflazione e al prezzo dei biglietti all'epoca, ne incass\u00f2, solo negli Stati Uniti, circa 720.300.000. Nel dopoguerra era stato, sino a quel momento, il film pi\u00f9 lungo e pi\u00f9 costoso e questo lo fece definire un \"kolossal\".\nCritica.\nNella lista AFI's 100 Years... 100 Cheers il film \u00e8 presente alla cinquantaseiesima posizione, mentre la celebre colonna sonora composta da Mikl\u00f3s R\u00f3zsa si trova al ventunesimo posto nella classifica AFI's 100 Years of Film Scores.\nColonna sonora.\nQuasi tutta la partitura del film fu registrata a Roma da Carlo Savina (valente compositore e direttore d'orchestra Italiano), solo pochi brani furono registrati da Mikl\u00f3s R\u00f3zsa negli studi Americani della MGM (Carlo Savina in un'intervista a Telepi\u00f9)\nRispetto ai passaggi televisivi, il DVD e blu-ray commerciale hanno in pi\u00f9 le sequenze musicali di \"Overture - Intermission - Entr'Acte\" e \"Finale\" per un totale di oltre 10 minuti di partitura.\nIl 28 febbraio 2012 l'etichetta specializzata Film Score Monthly ha pubblicato un confanetto da 5 compact disc contenenti: l'intera opera incisa da Mikl\u00f3s R\u00f3zsa, comprensiva di brani non usati o alternativi (dischi 1 e 2, per un totale di circa 144 minuti di musica incisa presso gli studi MGM); la musica incisa da Carlo Savina con l'Orchestra Sinfonica di Roma e Voci delle Basiliche Romane (disco 3); le due incisioni con le riesecuzioni della partitura originale (dischi 4 e 5).\nRiconoscimenti.\nNel 1959 il National Board of Review of Motion Pictures lo inser\u00ec nella lista dei migliori dieci film dell'anno e premi\u00f2 Hugh Griffith come miglior attore non protagonista."}
{"id": "85264", "revid": "2225", "url": "https://it.wikipedia.org/wiki?curid=85264", "title": "Ben Hur", "text": ""}
{"id": "85266", "revid": "1305772", "url": "https://it.wikipedia.org/wiki?curid=85266", "title": "Ben-Hur", "text": ""}
{"id": "85267", "revid": "2225", "url": "https://it.wikipedia.org/wiki?curid=85267", "title": "Ben Hur (film 1959)", "text": ""}
{"id": "85268", "revid": "92723", "url": "https://it.wikipedia.org/wiki?curid=85268", "title": "Lacandon", "text": ""}
{"id": "85270", "revid": "213136", "url": "https://it.wikipedia.org/wiki?curid=85270", "title": "Ossequente", "text": ""}
{"id": "85272", "revid": "599013", "url": "https://it.wikipedia.org/wiki?curid=85272", "title": "Sesostri I", "text": "Regn\u00f2 dal 1964 a.C. al 1919 a.C. o, secondo altri studiosi, dal 1971 a.C. al 1926 a.C. Fu uno dei faraoni pi\u00f9 potenti della XII dinastia e il suo regno fu un'epoca di splendore della letteratura e dell'artigianato, come testimoniano i gioielli d'altissima qualit\u00e0 rinvenuti nelle tombe delle donne della famiglia reale, a Dahshur ed El-Lahun. Era figlio di re Amenemhat I e della regina Nefertitaten; si un\u00ec in matrimonio a sua sorella Neferu III, con cui gener\u00f2 il successore Amenemhat II. Il nome regale di Sesostri I, Kheperkara, significa \"Creato \u00e8 il Ka di Ra\", mentre il suo nome di nascita, Sesostri appunto (\"Senuosret\" in egizio) significa \"Uomo della dea Uosret\".\nFaraone di enorme prestigio, godette di un'ottima reputazione per tutta la storia egizia, venendo annoverato fra i sovrani pi\u00f9 meritevoli nelle liste d'epoca ramesside. Come ha scritto l'egittologo italiano Franco Cimmino:\nAscesa al trono.\nStando a quanto afferma una delle pi\u00f9 importanti opere della letteratura egizia, \"Le avventure di Sinuhe\", composta in quegli anni e ambientata nel periodo della morte di Amenemhat I, Sesostri si trovava nel deserto occidentale, impegnato in una spedizione contro i Libici, quando suo padre fu assassinato dalle proprie guardie in una congiura di palazzo, a met\u00e0 febbraio del 1964 a.C. Il protagonista del racconto, Sinuhe, si trova per caso ad ascoltare l'annuncio dell'assassinio dell'anziano faraone mentre viene comunicato al figlio. Sesostri accorse nella capitale, Menfi, e prese rapidamente il controllo della situazione. Infatti Amenemhat I se lo era associato al trono nel proprio 20\u00b0 anni di regno, per evitare ogni disputa sulla successione: quindi, quando suo padre fu ucciso, Sesostri era formalmente faraone gi\u00e0 da un decennio. Altri studiosi, come Nicolas Grimal, ritengono invece che la successione non fosse ancora nettamente definita, poich\u00e9 Sesostri sal\u00ec al trono \"non senza problemi\". Altra opera letteraria concernente tale vicenda, pervenuta per\u00f2 esclusivamente in copie del Nuovo Regno, \u00e8 \"L'Insegnamento di Amenemhat\", un breve poema dove il fantasma dell'assassinato Amenemhat I parla a Sesostri I e gli descrive la congiura in cui ha perso la vita, ordinandogli di non fidarsi di nessuno\nAmenemhat I \u00e8 considerato il primo re d'Egitto ad avere condiviso una coreggenza con il proprio erede. Una stele rinvenuta ad Abido e conservata al Museo egizio del Cairo (CG 20516) \u00e8 datata sia al 30\u00ba anno di regno di Amenemhat che al 10\u00b0 di Sesostri - a provare che fu associato al trono nel 20\u00b0 di regno del padre.\nRegno.\nIl suo lungo regno, lungo 45 o 46 anni secondo le fonti storiche, sicuramente almeno 43 in base alle fonti archeologiche, segna un momento di forte ripresa dello Stato egizio, con un benessere diffuso, come prova la ricchezza delle tombe e dei complessi sepolcrali degli alti dignitari, dei funzionari e dei nomarchi (governatori delle regioni dell'Egitto, dette n\u00f2mi), i quali vivevano in condizioni di grande agiatezza, quando non di vera e propria ricchezza, malgrado i limiti gradualmente imposti al loro potere da parte dei sovrani della XII dinastia.\nPolitica interna.\nIn politica interna Sesostri segu\u00ec le orme del padre limitando ulteriormente il potere dei nomarchi attraverso la creazione delle cariche di visir per il Basso Egitto e visir per l'Alto Egitto, a cui lo strapotere dei governatori provinciali (nomarchi), che aveva determinato la fine dell'Antico Regno e la caduta del potere centrale, furono sottoposti. Anche l'amministrazione della giustizia venne affidata a giudici itineranti di nomina regia.\nPolitica estera.\nIn politica estera Sesostri segu\u00ec le orme del padre proseguendo le campagne contro i nomadi libici allo scopo di garantire la sicurezza delle piste carovaniere tra Abydos e l'oasi di El-Kharga. Sembra che la spedizione che conduceva quando fu ucciso Amenemhat I non sia stata interrotta; Sesostri torn\u00f2 in patria, ma le truppe riuscirono nell'intento di respingere i nomadi libici oltre i territori coltivati a ovest del delta del Nilo (non si hanno loro notizie in quel luogo fino alla XXII dinastia). Verso sud prosegu\u00ec la penetrazione nella Nubia e venne raggiunta la 2\u00b0 cateratta del Nilo (18\u00ba anno di regno), come ricordano stele a Beni Hasan e Assuit; fu il primo a raggiungere le oasi desertiche con vere spedizioni. Per garantire la sicurezza dei nuovi confini fece costruire le fortezze di Buhen (che permetteva il controllo sul Wadi Halfa), Aniba, Faras, Kuban, e Ikkur - per un totale di 13 fortilizi. Il punto pi\u00f9 remoto in cui sia sto trovato il nome di Sesostri I \u00e8 l'isola di Argo, a nord di Dongola, sul Nilo.\nAnche in Palestina e in Siria vi sono tracce di attivit\u00e0 (in questo caso mercantili) egizie, assenti fin dai tempi di Pepi II (ca. 2278 - 2216/2184 a.C., dibattuto): con la caduta della VI dinastia e la fine dell'Antico Regno, infatti, l'influenza dell'Egitto in Medio Oriente era scomparsa. I mercanti egizi si spinsero fino alla citt\u00e0 nord-siriana di Ugarit,\nAttivit\u00e0 edilizia.\nDurante il suo lungo regno, Sesostri I invi\u00f2 varie spedizioni minerarie nella penisola del Sinai, nello Uadi Hammamat, nello Uadi el-Hudi, ad Hetnub e ad Assuan per i propri progetti edilizi in Egitto e in Nubia; per esempio, nel proprio 2\u00ba, 16\u00ba e 38\u00ba anno di regno invi\u00f2 18'000 uomini nelle rinomate cave dello Uadi Hammamat per estrarre e lavorare i blocchi di pietra necessari per 60 sfingi e 150 statue. Nel proprio 3\u00ba anno di regno costru\u00ec l'importante tempio di Atum-Ra a Eliopoli, centro del culto del sole; inoltre vi fece erigere due obelischi in granito rosso per le celebrazioni dell\"'Heb-Sed\" (il giubileo del proprio 30\u00ba anno di regno), uno dei quali \u00e8 il pi\u00f9 antico obelisco ancora eretto in territorio egiziano, ad Al-Matariyya (l'antica Eliopoli). \u00c8 alto pi\u00f9 di 20 metri, per un peso di 121 tonnellate. A Sesostri I si deve inoltre la costruzione di templi di grande importanza, quali il tempio di Min a Copto e il tempio di Satet sull'isola Elefantina, quello di Ermonti e quello di Tod, frequentato fino ai tempi dell'imperatore Antonino Pio (138 d.C. - 161 d.C.), e che conserva una lunga iscrizione di Sesostri.\nUn santuario, noto come \"Cappella bianca\" o \"Cappella del Giubileo\", con rilievi molto raffinati raffiguranti il sovrano, fu costruito a Karnak in occasione del suo 30\u00ba anniversario di regno. Grazie al ritrovamento di molti blocchi da parte di Henri Chevrier, nel 1926, gli archeologi hanno potuto riedificare la \"Cappella bianca\" con successo. Infine, Sesostri I ricostru\u00ec il tempio di Khentamentyu-Osiride ad Abido, oltre ad altri progetti edilizi.\nSuccessione.\nUn tempo si credeva che Amenemehat II avesse condiviso il potere col padre, in un periodo di coreggenza: ipotesi basata su una stele d'un funzionario (\"Leiden, V4\") recante due date, cio\u00e8 il 44\u00ba anno di regno di Sesostri I e il 2\u00b0 di Amenemhat II. L'esistenza di una coreggenza tra i due \u00e8 oggi ritenuta improbabile e la doppia datazione si dovrebbe riferire al periodo durante il quale il dedicatario, ossia il funzionario Wepwawet\u014d, fu in carica. Si ritiene che Sesostri I sia morto nel corso del suo 46\u00ba anno di regno, poich\u00e9 il Papiro dei Re (detto anche \"Canone di Torino\") gli assegna un regno di 45 anni completi.\nIl suo complesso funerario si trova nella necropoli di el-Lisht."}
{"id": "85276", "revid": "869733", "url": "https://it.wikipedia.org/wiki?curid=85276", "title": "Prosperi", "text": ""}
{"id": "85279", "revid": "729019", "url": "https://it.wikipedia.org/wiki?curid=85279", "title": "Palazzo pubblico", "text": "Il palazzo comunale (o palazzo pubblico) \u00e8 il palazzo di una citt\u00e0 dove, in genere nel medioevo, risiedevano gli organismi amministrativi che guidavano la citt\u00e0 stessa, come il podest\u00e0, il governo o altro, a seconda del tipo di organizzazione cittadina e comunale la comunit\u00e0 si era data.\nLa costruzione di questi edifici, talvolta di dimensioni cos\u00ec colossali da apparire quasi esagerate in rapporto alle dimensioni stesse delle citt\u00e0, obbedisce a due importanti necessit\u00e0. La prima, di ordine pratico, \u00e8 quella di preservare gli amministratori del Comune dalle pressioni esterne. La seconda necessit\u00e0 \u00e8 spesso di carattere propagandistico. La costruzione di un palazzo pubblico imponente diventa infatti un ottimo pretesto per affermare con orgoglio la supremazia economica, politica e culturale che ciascun Comune ritiene di detenere nei confronti degli altri. Spesso in questi edifici risiedevano le famiglie a capo della citt\u00e0."}
{"id": "85280", "revid": "1543377", "url": "https://it.wikipedia.org/wiki?curid=85280", "title": "Galassia Sigaro", "text": "La Galassia Sigaro (nota anche come M 82 o NGC 3034) \u00e8 una galassia attiva nella costellazione dell'Orsa Maggiore; si trova a circa 12 milioni di anni luce ed \u00e8 associata alla pi\u00f9 grande e famosa M81. Si tratta di un ottimo esempio di galassia starburst.\nOsservazione.\nM82 \u00e8 una galassia relativamente brillante, grazie anche alla sua vicinanza, e se la notte \u00e8 particolarmente adatta all'osservazione astronomica pu\u00f2 essere individuata anche con un semplice binocolo; uno strumento come un telescopio rifrattore da 60\u201380\u00a0mm la mostra come una macchia chiara molto allungata, estesa per alcuni primi e allungata in direzione ENE-SWS. Con un telescopio pi\u00f9 potente, sui 140\u2013150\u00a0mm, si nota la struttura del nucleo e un gran numero di irregolarit\u00e0 specie in direzione sud, le quali diventano molto pi\u00f9 evidenti con strumenti da 250\u2013300\u00a0mm. Nelle foto a lunga posa o composite, il campo visivo di questa e della vicina M81 pu\u00f2 mostrarsi pervaso da una serie di intricati filamenti nebulosi; questo sistema di gas e polveri oscure fa parte dell'Integrated Flux Nebulae, una nube di alta latitudine galattica appartenente alla Via Lattea.\nLa sua declinazione \u00e8 molto settentrionale: infatti questa galassia si presenta circumpolare da gran parte dell'emisfero boreale, come tutta l'Europa e in Nordamerica, fin oltre il tropico del Cancro; dall'emisfero australe invece \u00e8 possibile osservarla solo in prossimit\u00e0 dell'equatore. Il periodo migliore per la sua osservazione nel cielo serale \u00e8 quello compreso fra gennaio e agosto.\nStoria delle osservazioni.\nCharles Messier descrisse questa galassia come un oggetto nebuloso e irrisolvibile in stelle, vicina a M81 e dalla forma molto allungata; fu osservata anche da Johann Elert Bode nel 1774 e da Pierre M\u00e9chain nel 1779. In seguito fu riosservata da John Herschel, che la descrisse come una sorta di \"raggio\" luminoso dalla composizione che per\u00f2 non poteva conoscere. Lord Rosse rimase colpito da quest'oggetto, descrivendolo in termini entusiastici come una nube percorsa da diverse bande oscure; verso la fine dell'Ottocento fu fotografato per la prima volta e fu descritto come un oggetto visto di taglio.\nCaratteristiche.\nStarburst.\nM82 subisce gli effetti gravitazionali della sua galassia vicina, la pi\u00f9 grande M81; queste forze mareali hanno deformato M82 fin da circa 100 milioni di anni fa. Queste interazioni hanno causato un forte aumento dei fenomeni di formazione stellare.\nQualche centinaia di milioni di anni fa questa galassia ha avuto un incontro ravvicinato con M81; come risultato di ci\u00f2, una gran quantit\u00e0 di gas si \u00e8 riversata su M82 e in particolare nelle sue regioni centrali. Il pi\u00f9 recente incontro fra queste due galassie si \u00e8 avuto circa 250 milioni di anni fa e ha causato un forte picco della formazione stellare in entrambe le galassie, come \u00e8 testimoniato dalla distribuzione e dall'et\u00e0 degli ammassi aperti delle due galassie. In seguito sono avvenuti altri due potenti fenomeni di starburst, l'ultimo dei quali circa 4-6 milioni di anni fa, causando la formazione di superammassi stellari. La distanza che separa le due galassie \u00e8 di circa anni luce.\nRegione di starburst.\nNelle regioni centrali di M82 l'area di starburst attiva si estende con un diametro di 500 parsec; otticamente, ci sono quattro regioni di elevata luminosit\u00e0 superficiale, catalogate come A, C, D ed E. Queste regioni corrispondono a ben note sorgenti di raggi X, infrarossi e onde radio; di conseguenza, si crede che siano degli ammassi di starburst oscurati sulla nostra linea di vista. \u00c8 presente un getto bipolare (o \"supervento\"), concentrato sulla regione A e C e rifornito dall'energia emessa da esplosioni di supernova, che avvengono mediamente una volta ogni dieci anni.\nL'Osservatorio a raggi X Chandra ha rilevato emissioni di raggi X dalla galassia, a circa 600 anni luce di distanza dal suo centro. Alcuni astronomi hanno ipotizzato che M82 contenga il primo buco nero di massa intermedia, circa 200-, invece dei buchi neri supermassicci comunemente ipotizzati al centro delle galassie, la cui massa si aggira sui 30 milioni di masse solari.\nStruttura.\nSi \u00e8 per lungo tempo creduto che M82 fosse una galassia di forma irregolare; tuttavia, nel corso del 2005 sono stati scoperti due bracci di spirale simmetrici, ben visibili nelle immagini all'infrarosso della galassia. Questi bracci si originano dalle estremit\u00e0 di una barra centrale, visibile sempre agli infrarossi; sebbene questi bracci siano visibili agli infrarossi, il loro colore naturale \u00e8 maggiormente blu rispetto al disco, a causa della presenza di molte stelle giovani. Assumendo che la parte settentrionale della galassia sia pi\u00f9 vicina a noi, come si spiega in letteratura, il senso di rotazione osservato implica la presenza di bracci trainanti. A causa dell'elevata luminosit\u00e0 superficiale del disco, posto quasi di taglio rispetto alla nostra linea di vista (circa 80\u00b0) e della presenza di una complessa rete di filamenti oscuri di polveri visibili nelle immagini ottiche, i bracci di spirale non sono stati mai osservati in precedenza.\nIl gruppo di M81.\nM82 \u00e8 la galassia pi\u00f9 grande del Gruppo di M81, un gruppo che conta 34 galassie situate nella costellazione dell'Orsa Maggiore; la distanza media di questo gruppo \u00e8 di circa 11,7 milioni di anni luce, pari a 3,6 milioni di parsec, rendendolo cos\u00ec uno dei gruppi di galassie pi\u00f9 vicini al nostro Gruppo Locale.\nM82 come gi\u00e0 visto \u00e8 in interazione con la vicina Galassia di Bode (M81) e NGC 3077; questa interazione ha strappato via alle tre galassie una discreta quantit\u00e0 di gas idrogeno, che ora forma delle strutture a filamenti che collegano le tre galassie. Inoltre, hanno anche causato la caduta di parte di questo gas sulla Galassia Sigaro e di NGC 3077, causando una grande attivit\u00e0 di formazione stellare nei centri di queste due galassie.\nSupernove.\nNella galassia sono state finora osservate quattro supernove: 1986D (dubbia),\n2004am, 2008iz, scoperta via radio e 2014J, la supernova osservata pi\u00f9 vicina a noi da 1993J e la supernova di tipo Ia pi\u00f9 vicina da 1972E."}
{"id": "85281", "revid": "86599", "url": "https://it.wikipedia.org/wiki?curid=85281", "title": "Galassia spirale barrata", "text": ""}
{"id": "85282", "revid": "46291", "url": "https://it.wikipedia.org/wiki?curid=85282", "title": "Specie di Acacia", "text": "Elenco delle Specie di \"Acacia\""}
{"id": "85283", "revid": "1494169", "url": "https://it.wikipedia.org/wiki?curid=85283", "title": "Myra Breckinridge", "text": ""}
{"id": "85288", "revid": "1318658", "url": "https://it.wikipedia.org/wiki?curid=85288", "title": "Specie di Pelargonium", "text": "Elenco delle specie di \"Pelargonium\":"}
{"id": "85290", "revid": "21880", "url": "https://it.wikipedia.org/wiki?curid=85290", "title": "Specie di Hydrangea", "text": "Il genere \"Hydrangea\" comprende le seguenti specie:"}
{"id": "85292", "revid": "110157", "url": "https://it.wikipedia.org/wiki?curid=85292", "title": "Lumbrein", "text": "Lumbrein (toponimo romancio e tedesco; ) \u00e8 una frazione di 361 abitanti del comune svizzero di Lumnezia, nella regione Surselva (Canton Grigioni).\nStoria.\nFino al 31 dicembre 2012 \u00e8 stato un comune autonomo che si estendeva per 37,86\u00a0km\u00b2; il 1\u00ba gennaio 2013 \u00e8 stato aggregato agli altri comuni soppressi di Cumbel, Degen, Morissen, Suraua, Vella, Vignogn e Vrin per formare il nuovo comune di Lumnezia."}
{"id": "85293", "revid": "119964075", "url": "https://it.wikipedia.org/wiki?curid=85293", "title": "Condizionamento (matematica)", "text": "Il condizionamento in matematica, in particolare nel calcolo numerico, riguarda il rapporto tra errore commesso sul risultato di un calcolo e incertezza sui dati in ingresso.\nUn problema \u00e8 \"ben condizionato\" quando la soluzione del problema con delle piccole variazioni, non differisce molto dalla soluzione del problema originale; al contrario, un problema mal condizionato \u00e8 un problema dove le soluzioni sono molto sensibili a piccole perturbazioni dei dati iniziali.\nEsempi.\nRadici di un polinomio.\nUn esempio di problema mal condizionato \u00e8 il calcolo delle radici di un polinomio a partire dalla sequenza dei suoi coefficienti. Questo problema fu scoperto dal matematico James H. Wilkinson, quando per testare un nuovo computer gli fece calcolare le radici del polinomio\nusando il metodo di Newton. \nLe radici di questo polinomio sono i numeri interi da 1 a 20, ma i risultati calcolati dal computer erano complessi. Questo risultato non era dovuto ad errori del computer, infatti si ottengono risultati complessi anche con l'attuale standard di numeri con virgola mobile.\nSistema di equazioni.\nSi consideri ad esempio il seguente sistema di equazioni lineari:\nche ha soluzione per formula_3 ed formula_4.\nSe si considera lo stesso sistema perturbato dell'1% sulla variabile x:\nsi ottiene come soluzione la coppia formula_6.\nIl condizionamento di un sistema di equazioni lineare formula_7 \u00e8 definito da:\nformula_8,\ndove formula_9 \u00e8 una norma di una matrice. Pi\u00f9 \u00e8 grande questo numero pi\u00f9 il problema \u00e8 mal condizionato. Nell'esempio del sistema di equazioni, il condizionamento \u00e8\nNumero di condizionamento.\nIl numero di condizionamento nel calcolo numerico rappresenta il grado di condizionamento di un problema. \nEsso dipende strettamente dalla norma indotta considerata. \u00c8 comune per\u00f2 l'uso del numero di condizionamento spettrale, relativo alla norma 2 e calcolato a partire dalla definizione in modo equivalente come:\ndove formula_12 \u00e8 il raggio spettrale e formula_13 \u00e8 il pi\u00f9 piccolo degli autovalori che risolvono il problema.\nSi distinguono due casi:\nformula_14 e formula_15, nel primo si dice che il problema \u00e8 \"ben condizionato\",\nnel secondo si dice che il problema \u00e8 \"mal condizionato\""}
{"id": "85296", "revid": "28057", "url": "https://it.wikipedia.org/wiki?curid=85296", "title": "Dante Bini", "text": "Bini \u00e8 uno specialista di sistemi automatizzati per la costruzione di edifici automatizzati e pu\u00f2 essere considerato un \"visionario\", in quanto ha ideato e sta cercando di progettare e realizzare una citt\u00e0 piramidale alta 2.004 metri, chiamata per questo \"Try 2004\" (\"La citt\u00e0 in aria\"), per la citt\u00e0 di Tokyo\n\u00c8 specializzato in strutture spaziali e sistemi di costruzione terrestri ed extra-terrestri (progetto di base lunare autoconfigurante, LunHab) automodellanti.\nBiografia.\nDante Bini si \u00e8 laureato in Architettura presso l'Universit\u00e0 di Firenze nel 1962. Nei primi anni di carriera, la sua attivit\u00e0 \u00e8 stata indirizzata alla progettazione e realizzazione su larga scala di tecnologie che spaziavano dagli imballaggi industriali a metodi automatizzati di costruzione. A questo scopo fonda, a met\u00e0 degli anni sessanta del Novecento, svariate attivit\u00e0 professionali e commerciali.\nAlla fine degli anni sessanta progetta e realizza una casa per Monica Vitti e Michelangelo Antonioni in Sardegna, utilizzando con successo la tecnica da lui denominata \"binishell\". In Sardegna in quegli anni vengono realizzate altre otto case con la stessa tecnica.\nAttualmente la casa di Antonioni e Vitti - nota come \"La Cupola\" per la sua forma - versa in stato di abbandono. Sulle vicende legate alla casa: Niklas Maak, \"Das Kuppelhaus -- Liebe in Beton an der Costa Paradiso\", Frankfurter Allgemeine, 24 giugno 2012. A gennaio 2020 l'associazione De Rebus Sardois ha lanciato una petizione per salvarla chiedendo l'intervento delle istituzioni. \nAlla fine del decennio successivo, comincia le sue collaborazioni accademiche e professionali a livello internazionale, che lo porteranno ad operare dagli USA all'URSS fino agli inizi degli anni 1980. Ma, nel frattempo, \u00e8 l'Australia il luogo dove la sua attivit\u00e0 trova i maggiori sviluppi e dove egli si stabilisce con la famiglia. Qui ha l'opportunit\u00e0 di sperimentare le tecniche di costruzioni di piramidi, intese in senso lato.\nAlcune delle sue costruzioni sono infatti a forma di cupola ma sfruttano le stesse tecniche costruttive che Bini utilizza anche per le piramidi, edifici estremamente solidi una volta terminati, ma estremamente fragili durante le fasi costruttive. Con queste tecniche, egli propone soluzioni allo storico problema architettonico della costruzione delle cupole.\nUn altro terreno di sviluppo e progettazione \u00e8 quello dei componenti costruttivi prefabbricati ed originali per le soluzioni che propongono, che nel corso degli anni sottopone a suoi brevetti, col nome di \"Bini-Systems\".\nDal 1981 si stabilisce negli USA. Tra il 1988 e il 1989 inventa il \"Pak-Home\", un sistema di costruzione di abitazioni a basso costo e prodotto in serie e a prova di terremoto e di alluvione. I componenti possono essere prodotti in fabbriche mobili, particolarmente adatte a paesi in via di sviluppo, dove \u00e8 utile avere una produzione \"a domicilio\", ma per brevi periodi.\nNel 1990 lavora al progetto per l'infrastruttura a costruzione semi-automatica per una citt\u00e0 di 600.000 abitanti, alta circa 1.600 metri (\"Tower City\"). I primi studi per \"Try 2004\" risalgono al 1991 e si riferiscono a una citt\u00e0 di un milione di abitanti, sviluppata su una struttura piramidale altamente automatizzata e a trasporto pubblico ad energia elettrica, basata su \"tapis roulants\" e non su mezzi di locomozione individuali. Per molti versi, le idee di Bini possono essere accostate al concetto di arcologia sviluppato da Paolo Soleri.\nNel 1993 \u00e8 stato incaricato da una \"corporate\" giapponese (Shimizu Corporation, Tokyo) di progettare tre soluzioni completamente nuove per altrettanti nuovi stadi di calcio per i Campionati mondiali del 2002.\nLa sua societ\u00e0 di consulenza di architettura, la Binistar, ha uffici negli USA e in Italia."}
{"id": "85297", "revid": "110157", "url": "https://it.wikipedia.org/wiki?curid=85297", "title": "Obersaxen", "text": "Obersaxen (toponimo tedesco; in romancio \"Sursaissa\") \u00e8 una frazione di 838 abitanti del comune svizzero di Obersaxen Mundaun, nella regione Surselva (Canton Grigioni), del quale \u00e8 capoluogo.\nStoria.\nFino al 31 dicembre 2015 \u00e8 stato un comune autonomo che si estendeva per 61,67\u00a0km\u00b2; il 1\u00ba gennaio 2016 \u00e8 stato aggregato all'altro comune soppresso di Mundaun per formare il nuovo comune di Obersaxen Mundaun.\nSport.\nStazione sciistica, ha ospitato tra l'altro i Campionati svizzeri di sci alpino 1998."}
{"id": "85298", "revid": "92723", "url": "https://it.wikipedia.org/wiki?curid=85298", "title": "Arcologia", "text": "Un'arcologia \u00e8 il concetto di un enorme edificio sufficiente a mantenere un'ecologia interna e una densit\u00e0 abitativa estremamente alta.\nIl termine, parola macedonia (\"neologismo composito\") formata dalle parole \"architettura\" ed \"ecologia\", \u00e8 stato coniato dall'architetto Paolo Soleri negli anni sessanta del Novecento.\nLo scopo dell'arcologia.\nLe arcologie, estremamente popolari nella fantascienza, poich\u00e9 esse ambiscono a essere la soluzione ai problemi di sovrappopolazione e degrado ambientale, poich\u00e9 puntano alla riduzione della superficie delle citt\u00e0, sviluppandosi verso l'alto.\nL'idea di fondo dell'arcologia \u00e8 originata dall'idea che l'urbanizzazione moderna richieda uno spazio eccessivo sulla Terra. Questa \u00e8 una nozione comune nel movimento ambientalista e tra i Verdi.\nBroadacre City di Frank Lloyd Wright.\nFrank Lloyd Wright pubblic\u00f2 negli anni trenta il volume \"An Organic Architecture\", in cui descriveva la propria idea di citt\u00e0 \"usoniana\", chiamata \"Broadacre City\" (trad. lett. \"citt\u00e0 acrovasto\"). La visione di Wright prevedeva l'equa suddivisione di tutto il territorio statunitense fra le famiglie locali, e descriveva l'organizzazione dei trasporti, dell'agricoltura e del sistema commerciale per supportare la sua teoria.\nLa soluzione di Wright non \u00e8 per\u00f2 esente da problemi. Infatti, non trova una soluzione per l'effettiva rapida crescita della popolazione che, di fatto, riduce la quantit\u00e0 di territorio disponibile. Inoltre, un assunto a priori \u00e8 una democrazia pi\u00f9 rigida rispetto a quella reale, ed \u00e8 perci\u00f2 ideale. Wright d\u00e0 anche per scontato un tipo di societ\u00e0 pi\u00f9 livellato dove tutti, indipendentemente dalla quantit\u00e0 di mezzi, avrebbero pi\u00f9 o meno lo stesso spazio abitativo o lavorativo rispetto agli altri.\nArcosanti di Paolo Soleri.\nUno degli esempi maggiormente concretizzati di arcologia \u00e8 quello proposto da Paolo Soleri, sviluppato praticamente presso la citt\u00e0 di Arcosanti. Nel volume \"Arcologia: la citt\u00e0 a immagine d'uomo\", Soleri descrive le soluzioni per comprimere e compattare le strutture urbane verso il tridimensionalismo e combattere l'espansione urbana bidimensionale.\nQuesti concetti hanno portato a molte interpretazioni fantascientifiche raffiguranti citt\u00e0 coperte da cupole. In realt\u00e0 le idee di Soleri non sono meri modelli di \"alveari umani\", includono, per esempio, anche grandi differenze di pensiero rispetto alle teorie di Wright e relative ai trasporti, all'agricoltura e al commercio. Soleri, infatti, ha approfondito le idee di Wright focalizzandosi sullo spreco e la duplicazione delle risorse, sul risanamento del territorio, sull'eliminazione della maggior parte del trasporto privato a vantaggio di quello pubblico e sul maggior uso di risorse sociali come biblioteche e luoghi ricreativi."}
{"id": "85299", "revid": "122707796", "url": "https://it.wikipedia.org/wiki?curid=85299", "title": "Trun (Svizzera)", "text": "Trun (toponimo romancio; in tedesco Truns, desueto, ufficiale fino al 1943, ) \u00e8 un comune svizzero di 1\u00a0202 abitanti del Canton Grigioni, nella regione Surselva. Il 1\u00ba gennaio 2012 ha inglobato il comune soppresso di Schlans.\nTrun \u00e8 la patria di Caspar Decurtins, uomo di stato, scrittore e raccoglitore dei testi in lingua romancia.\nInfrastrutture e trasporti.\nI servizi ferroviari sono assicurati dalla Stazione di Trun della Ferrovia retica "}
{"id": "85300", "revid": "1860703", "url": "https://it.wikipedia.org/wiki?curid=85300", "title": "Brigels", "text": "Brigels (ufficialmente Breil/Brigels, in cui \"Breil\" \u00e8 la denominazione in romancio e \"Brigels\" quella in tedesco, unica ufficiale fino al 1943) \u00e8 un comune svizzero di 1\u00a0258 abitanti del Canton Grigioni, nella regione Surselva.\nGeografia fisica.\nIl comune \u00e8 situato nella Surselva; sul fondovalle scorre il Reno Anteriore, e il passo del Kisten.\nStoria.\nNella frazione di Dardin-Capeder sono state ritrovate pietre cuppelliformi preistoriche; vi sono anche tracce di attivit\u00e0 umana in epoca romana. Sul territorio si trovano le rovine di una fortificazione e una chiesa dell'Alto Medioevo; a est di Brigels si trova la Torre di Marmola, distrutta da un incendio nel 1496, facente parte probabilmente di un'abbazia.\nGrazie al passo del Kisten in passato intratteneva scambi commerciali con il Canton Glarona. Tra il 1550 e il 1631 la peste ha mietuto nel villaggio 636 vittime. Dal 1945 \u00e8 sede di un poligono di tiro per la difesa contraerea dell'esercito svizzero.\nIl 1\u00ba gennaio 2019 ha inglobato i comuni soppressi di Andiast e Waltensburg.\nDal 2018 il borgo, grazie alla sua particolare bellezza architettonica, la sua storia e la posizione privilegiata in cui si trova \u00e8 entrato a far parte dell'associazione \"I borghi pi\u00f9 belli della Svizzera\".\nSociet\u00e0.\nLingue e dialetti.\nNel 1990 l'83% della popolazione parlava la lingua romancia.\nEconomia.\nL'economia locale trae impulso dalle centrali elettriche di Brigels e Tavanasa, oltre che dal turismo estivo e invernale."}
{"id": "85304", "revid": "110157", "url": "https://it.wikipedia.org/wiki?curid=85304", "title": "Schlans", "text": "Schlans (toponimo romancio e in tedesco) \u00e8 una frazione di 71 abitanti del comune svizzero di Trun, nella regione Surselva (Canton Grigioni).\nStoria.\nFino al 31 dicembre 2011 \u00e8 stato un comune autonomo che si estendeva per 8,83\u00a0km\u00b2; il 1\u00ba gennaio 2012 \u00e8 stato aggregato al comune di Trun."}
{"id": "85305", "revid": "1632387", "url": "https://it.wikipedia.org/wiki?curid=85305", "title": "Lega a memoria di forma", "text": "Una lega a memoria di forma (LMF, Shape Memory Alloys, SMA, memoria metallica) \u00e8 una lega metallica che \"mantiene la memoria\" della sua forma, riacquisendola quando viene surriscaldata. Questa caratteristica, unita all'effetto superelastico delle LMF, ne ha diffuso l'uso in ambito industriale.\nLa prima registrazione del fenomeno risale al 1932, quando Chang e Read, analizzando una lega di oro e cadmio, notarono che il materiale, facilmente deformabile fino a una certa temperatura, subiva oltre quella una modifica della struttura cristallina, con conseguente riacquisizione della forma originaria. Nel 1963 William Buehler osserv\u00f2 la stessa caratteristica nella lega nichel-titanio (poi ribattezzata Nitinol). I vantaggi delle leghe Ni-Ti sono: \n- maggiore deformazione recuperabile (8% contro il 4-5%) \n- stabilit\u00e0 termica \n- miglior resistenza alla corrosione \n- maggior duttilit\u00e0 (soprattutto in fase martensitica) \nSuccessivamente, la ricerca scientifica sulle LMF fu ampliata, estendendosi allo studio del rame e successivamente delle leghe di quest'ultimo materiale con alluminio e nichel e con alluminio e zinco, alle quali si \u00e8 aggiunta la lega ferro-manganese-silicio.\nI risultati pi\u00f9 promettenti e con propriet\u00e0 applicativamente interessanti sono tuttavia le leghe Cu-Zn-Al e Cu-Al-Ni.I loro vantaggi sono:\n- minor costo\n- fondibili ed estrudibili all'aria\n- maggiori possibilit\u00e0 di variazione delle temperature di trasformazione"}
{"id": "85306", "revid": "104265", "url": "https://it.wikipedia.org/wiki?curid=85306", "title": "Nufenen", "text": "Nufenen (toponimo tedesco; in romancio \"Nueinas\"; in italiano \"Novena\", desueto) \u00e8 una frazione del comune svizzero di Rheinwald, nel Canton Grigioni.\nGeografia fisica.\nNufenen \u00e8 situato nel Rheinwald, alla sinistra del Reno Posteriore; dista 57\u00a0km da Coira e 58\u00a0km da Bellinzona. Il punto pi\u00f9 elevato del comune \u00e8 la cima dell'Einshorn (2 944\u00a0m s.l.m.), sul confine con Mesocco.\nStoria.\nFino al XII secolo, la parte pi\u00f9 interna del Rheinwald serviva da alpeggio per gli allevatori dello Scham. Il villaggio di Nufenen, situato lungo la strada del San Bernardino, fu di propriet\u00e0 della famiglia De Sacco, signori di Mesocco, fino al 1277. Anche dopo essere stato ceduto ai Von Vaz la comunit\u00e0 rimase legata al Moesano in ambito religioso, poich\u00e9 la parrocchia di San Pietro di Hinterrhein, di cui Nufenen faceva parte, dipese ancora dal capitolo di San Vittore. Attorno al 1280 nel territorio di Nufenen si insediarono alcuni coloni Walser provenienti dalla Val Formazza, i quali si misero al servizio sia dei De Sacco sia dei Von Vaz. Al 1343 risale la pi\u00f9 antica menzione storica documentata del villaggio, allora indicato come \"Ovena\". \nAll'epoca della Repubblica delle Tre Leghe, l'economia di Nufenen (che apparteneva alla Lega Grigia in qualit\u00e0 di \"Nachbarschaft\" (lett. \"vicinato\") del tribunale del Rheinwald) si basava sull'agricoltura, sull'allevamento e sui traffici attraverso il passo del San Bernardino. A quell'epoca, Nufenen costituiva il villaggio pi\u00f9 grande della vallata.\nCon l'apertura della Ferrovia del Gottardo (1882) il settore dei trasporti venne duramente colpito, fatto che comport\u00f2 un progressivo spopolamento del villaggio: tra il 1850 e il 1990, il numero di abitanti si ridusse di circa due terzi.\nIl 1. gennaio 2019 il comune di Nufenen venne fuso con i comuni di Hinterrhein e Spl\u00fcgen, formando il nuovo comune di Rheinwald.\nDa un punto di vista ecclesiastico, dal 1874 Nufenen costituisce un'unica entit\u00e0 con Hinterrhein, situazione che nella storia si era gi\u00e0 verificata dal Trecento al 1696. \nInfrastrutture e trasporti.\nNufenen dista 33\u00a0km dalla stazione ferroviaria di Thusis. \u00c8 servito dall'uscita autostradale omonima, sulla A13/E43."}
{"id": "85307", "revid": "110157", "url": "https://it.wikipedia.org/wiki?curid=85307", "title": "Safien", "text": "Safien (toponimo tedesco; in romancio \"Stussavgia\", ) \u00e8 una frazione di 282 abitanti del comune svizzero di Safiental, nella regione Surselva (Canton Grigioni), del quale \u00e8 capoluogo.\nStoria.\nFino al 31 dicembre 2012 \u00e8 stato un comune autonomo che si estendeva per 100,58\u00a0km\u00b2; il 1\u00ba gennaio 2013 \u00e8 stato aggregato agli altri comuni soppressi di Tenna, Valendas e Versam per formare il nuovo comune di Safiental."}
{"id": "85311", "revid": "123053496", "url": "https://it.wikipedia.org/wiki?curid=85311", "title": "Giorgio Prosperi", "text": "Ha collaborato per oltre quarant'anni al quotidiano romano \"Il Tempo\" come critico teatrale.\nBiografia.\n\"Giorgio Prosperi \u00e8 nato a Roma il 1\u00ba gennaio del 1911. Ha esercitato la critica teatrale su diversi periodici a partire dagli anni Trenta fino alla sua morte, all'et\u00e0 di 86 anni. Come critico teatrale \u00e8 stato il testimone di oltre sessant'anni di vita intellettuale, osservata attraverso il prisma poliedrico del teatro.\nNel teatro, che era il suo professionale campo di osservazione, si ciment\u00f2 come drammaturgo e colse importanti riconoscimenti con \"La congiura\" (Premio Marzotto nel 1959), rappresentato nello stesso anno al Piccolo Teatro di Milano con la regia di Luigi Squarzina, con \"Il re\", scritto per le celebrazioni dell'Unit\u00e0 d'Italia nel 1961 e rappresentato a Torino con la regia di Giancarlo Sbragia, con \"Studio per una finestra\" (Premio Giovannini nel 1978), con \"Processo a Socrate\" (1983) messo in scena da Renzo Giovampietro, con \"Vendetta trasversale\" (Premio Fava nel 1993)\".\n\"L'approdo al teatro, avvenuto quasi casualmente nel '59 con \"La congiura\" (il dramma era stato originariamente concepito come sceneggiatura cinematografica) conferm\u00f2 sul piano artistico la vocazione di libert\u00e0 e di moralismo laico, gi\u00e0 perseguita da Prosperi nel suo lungo tirocinio di critico teatrale, le cui tappe successive saranno \"ll re\" e \"Processo a Socrate\", inaugura un percorso che si inserisce interamente \"in uno spazio i cui assi cartesiani sono la storia e la libert\u00e0. Una storia, s'intende, senza orpelli, e costumi e una libert\u00e0 senza ideologia\"(Geno Pampaloni). E a seguire l'iter drammaturgico di Prosperi ci si accorge che la fuga dalla realt\u00e0 contemporanea verso il passato non \u00e8 che l'atteggiamento di chi lucidamente convinto della mediocrit\u00e0 dei nostri tempi, si rifugia nella Storia: non sterilmente per\u00f2, ma per spremere da essa un alto e severo insegnamento morale, una sorta di \"vademecum\" spirituale, grazie al quale \u00e8 possibile orizzontarsi tra i sussulti della nostra calamitosa et\u00e0. E non \u00e8 certamente un caso che al teatro di Prosperi, che qualcuno ha definito civile, sia toccata la sorte di presagire (soprattutto con \"La Congiura\", ove \u00e8 posta in scena la cospirazione catiliniana, ma anche con \"Il re\", meditazione sul travaglio di Carlo Alberto alla vigilia della sua rinuncia al trono, e con \"Processo a Socrate\") alcuni dei nodi cruciali della storia degli ultimi decenni. Analogo \u00e8 il motivo dell'identit\u00e0-non identit\u00e0 con la coscienza affrontato da Prosperi nei numerosi atti unici, in cui si esprime \"una comicit\u00e0' (Renzo Tian) ragionata e spontanea insieme che si serve pressappoco degli stessi effetti che si ottengono mostrando delle figure riflesse in uno specchio deformante. Insistendo su certe pieghe, certi tic, certe rigidit\u00e0 e certi snaturamenti della nostra vita contemporanea, sene cavano effetti che non sono soltanto comici\". Con \"Vendetta trasversale\" vince il Premio Giuseppe Fava nel 1993\".\n\"Partecip\u00f2 alle sceneggiature di importanti film fra cui \"La voce del silenzio\" di Pabst, \"Il cappotto\" di Alberto Lattuada, \"Stazione Termini\" di Vittorio De Sica, \"Senso\" di Luchino Visconti, \"Estate violenta\" di Valerio Zurlini, e fu autore di sceneggiati tv di successo, tra cui \"La vita di Michelangelo\" con Gian Maria Volont\u00e9, \"La vita di Dante\" con Giorgio Albertazzi, \"La vita di Cavour\" con Renzo Palmer.\nHa collabrorato con alcune tra le principali strutture pubbliche come l\"'Accademia Nazionale d'Arte Drammatica,\" il \"Centro Sperimentale di Cinematrografia, il Teatro di Roma\". \u00c8 stato membro del Consiglio di Amministrazione della \"Societ\u00e0 Italiana degli Autori ed Editori (Siae)\"\".\nGiorgio Prosperi e la critica.\n\"Rigoroso nell'indagine critica, con tutte le risorse di un approfondimento serio e del testo altrui e della sua rappresentazione, liberava l'estro fantastico quando scriveva come autore o quando inventava da poeta, magari durante un incontro di amici... Era la ricerca ad affascinarlo. Lo trovai sovente impegnato in territori che non parevano essere i suoi, e che pure lui frequentava offrendo un apporto di intelligenza e ironia...\".\nMaricla Boggio\n\"Per Prosperi, pirandellianamente, la verit\u00e0 poetica era tutta nel testo scritto e la messinscena, tramite la regia, doveva \"svelare la verit\u00e0 nascosta delle ombre del testo\", che lui definiva \"scrittura verticale\".\nGiorgio Taffon\n\"L\u2019incontro con l'estetica crociana ha per lui l'effetto di una folgorazione. Perfino il percorso biografico di Croce e Prosperi ha molti punti in comune, a partire dalle concezioni politiche, che vedono entrambi impegnati nella polemica contro il fascismo e contro il socialismo snaturato, per poi impegnarsi in un progetto politico che fosse in grado di rinnovare lo spirito liberale del Risorgimento, unificatore e laico. Se per croce l'adesione al partito liberale subito dopo la caduta di Mussolini fu veicolo di tante speranze di rinascita idealistica ed umanistica, per Prosperi, che ripet\u00e9 la stessa esperienza molti anni dopo, fu invece motivo di grandi delusioni e spinta per una nuova stagione di denuncia degli innumerevoli abusi della classe politica italiana. Quanto alla riflessione estetica, Croce rimarr\u00e0 sempre un punto fermo nell'elaborazione di un metodo per il giudizio critico. La critica legittima e vera \u00e8, secondo Croce, sintesi di arte, gusto ed esegesi: conoscenza intima dell'arte e maestria nell'utilizzare i suoi strumenti; gusto nel senso di esperienza dell'arte attraverso lo spirito; esegesi per fornire allo spirito le conoscenze storiche necessarie alla comprensione totale dell'opera d'arte. Questi tre elementi sono alla base della teoria del giudizio di Croce, ma il loro uso sinergico ancora non sancisce l'autorit\u00e0 dell'operazione di giudizio, per questo il lavoro del critico consiste nell'assorbire l'opera d'arte e superarla attraverso una filosofia dell'arte che renda percepibile l'intuizione dell'artista al lettore o spettatore e chiarisca come il pensiero si sia fatto fantasia nella creazione artistica. Inoltre, la vera critica d'arte \u00e8, per Croce e per Prosperi, sia critica estetica, in quanto filosofia e concezione dell'arte, sia critica storica, dal momento che ogni opera d'arte \u00e8 un prodotto storico, avvalendosi di dati storici nella creazione e diventando storia non appena si offre all'umanit\u00e0\".\nGiulia Serafini\n\"Giorgio Prosperi intendeva la critica teatrale come un paziente e oculato lavoro di mediazione, un dialogo non soltanto col pubblico, ma anche con gli autori e i registi. Ma ha anche occupato la barricata opposta, il che pareva ad alcuni una stranezza, o peggio una sorta di \u201ccorruzione\u201d che un critico componesse drammi da rappresentare.Questa apparente confusione di ruoli \u00e8 stato il risultato di una profonda riflessione sul teatro che non poteva arrestarsi ad una dimensione o ad un'altra, perch\u00e9 non esistono reali barriere tra le forme, appartenendo tutte quante alla stessa creativit\u00e0. Quello della drammaturgia \u00e8 stato l\u2019ambito sicuramente pi\u00f9 trascurato rispetto ad altre espressioni artistiche del multiforme ingegno di Giorgio Prosperi, ma senza ombra di dubbio pu\u00f2 essere considerata una pratica determinante, che si \u00e8 riflessa nell\u2019esercizio della critica teatrale. La sua capacit\u00e0 di mettersi al servizio degli uomini di spettacolo deriva dal fatto che Prosperi, ancorch\u00e9 critico \u00e8 stato uomo di teatro a tutto campo. E in questo gioco di specchi \u00e8 stato altres\u00ec inevitabile che un frequentatore di cos\u00ec lunga data assiduo e penetrante del teatro altrui classico e moderno quale \u00e8 stato Prosperi abbia accolto e assimilato, nel suo pur originale operare, echi o riflessi di momenti importanti della storia dell\u2019arte drammatica. Nei testi di Giorgio Prosperi aleggiano, come fantasmatiche presenze, le ombre di Cechov, Pirandello, Eschilo, Brecht ed altri ancora. Ma sono piuttosto vibrazioni in sottofondo. Considerate tante inclusioni di pregio, accolte dall\u2019autore come stratificazioni necessarie. I titoli a sua firma, come autore sono numerosi e impostati su vari registri\".\nMaria Maddalena Angeloni"}
{"id": "85312", "revid": "767487", "url": "https://it.wikipedia.org/wiki?curid=85312", "title": "Sankt Martin (Vals)", "text": "Sankt Martin (toponimo tedesco; in romancio \"Sogn Martin\") \u00e8 una frazione di 35 abitanti del comune svizzero di Vals, nella regione Surselva (Canton Grigioni).\nStoria.\nFino al 31 dicembre 2014 \u00e8 stato un comune autonomo che si estendeva per 22,83\u00a0km\u00b2; il 1\u00ba gennaio 2015 \u00e8 stato aggregato al comune di Vals."}
{"id": "85313", "revid": "110157", "url": "https://it.wikipedia.org/wiki?curid=85313", "title": "Duvin", "text": "Duvin (toponimo tedesco; in romancio \"Duin\") \u00e8 una frazione di 83 abitanti del comune svizzero di Ilanz, nella regione Surselva (Canton Grigioni).\nStoria.\nFino al 31 dicembre 2013 \u00e8 stato un comune autonomo che si estendeva per 17,93\u00a0km\u00b2; il 1\u00ba gennaio 2014 \u00e8 stato aggregato al comune di Ilanz assieme agli altri comuni soppressi di Castrisch, Ladir, Luven, Pigniu, Pitasch, Riein, Rueun, Ruschein, Schnaus, Sevgein e Siat.\nMonumenti e luoghi d'interesse.\nLa tipiche case alpine con l'alzato in legno."}
{"id": "85315", "revid": "104485", "url": "https://it.wikipedia.org/wiki?curid=85315", "title": "Climax (retorica)", "text": "La climax (dal greco \"kl\u00edmax\", femminile, singolare, \u00abscala\u00bb, pronuncia: \"cl\u00ecmacs\"), detto anche \"gradazione ascendente\" (\"gradatio\" in latino), \u00e8 una figura retorica che consiste nel disporre pi\u00f9 elementi del discorso secondo un ordine basato sulla crescente intensit\u00e0 del loro significato (climax ascendente) per creare un effetto di progressione che potenzia l'espressivit\u00e0 del discorso. Se l'intensit\u00e0 \u00e8 decrescente si parla invece di anticlimax o di \"climax discendente\".\nNe sono esempi:\nSempre in Dante si ha una climax seguita da un'anticlimax:"}
{"id": "85316", "revid": "287204", "url": "https://it.wikipedia.org/wiki?curid=85316", "title": "Anticlimax", "text": "Lanticl\u00ecmax, o gradazione negativa, \u00e8 una figura retorica che consiste in un elenco di termini o locuzioni con susseguirsi intensit\u00e0 negativa.\nNel moderno umorismo l'anticlimax \u00e8 la forma di battuta ricavata dall'accostamento di un elemento alto, nobile e universale a uno basso, prosaico e particolare:\nForse il pi\u00f9 alto esempio di anticlimax nella letteratura occidentale \u00e8 dato dal verso del celeberrimo monologo dell'\"Amleto\", \"To die, to sleep, maybe to dream\" (Morire, dormire, forse sognare)."}
{"id": "85317", "revid": "2197202", "url": "https://it.wikipedia.org/wiki?curid=85317", "title": "Pleonasmo", "text": "Il pleonasmo (dal greco \u03c0\u03bb\u03b5\u03bf\u03bd\u03b1\u03c3\u03bc\u00f3\u03c2: \"pleonasm\u00f3s\", \"esagerazione\") \u00e8 un'espressione per cui si ha un'aggiunta di parole o elementi grammaticali non necessari, ma ritenuti erroneamente esplicativi di un'espressione gi\u00e0 compiuta dal punto di vista informativo e sintattico. A questo accorgimento, il cui effetto \u00e8 una ridondanza, si ricorre al fine di dare alla frase una maggiore intensit\u00e0, forza, chiarezza o efficacia."}
{"id": "85318", "revid": "110157", "url": "https://it.wikipedia.org/wiki?curid=85318", "title": "Suraua", "text": "Suraua \u00e8 stato un comune svizzero di 238 abitanti nel distretto di Surselva (Canton Grigioni). \nStoria.\nIl comune di Suraua stato istituito il 1\u00ba gennaio 2002 con la fusione dei comuni soppressi di Camuns, Surcasti, Tersnaus e Uors-Peiden (a sua volta istituito nel 1963 con la fusione dei comuni soppressi di Peiden e Uors). \u00c8 stato soppresso il 31 dicembre 2012: il 1\u00ba gennaio 2013 \u00e8 stato aggregato agli altri comuni soppressi di Cumbel, Degen, Lumbrein, Morissen, Vella, Vignogn e Vrin per formare il nuovo comune di Lumnezia, dal 2016 nella regione Surselva."}
{"id": "85321", "revid": "110157", "url": "https://it.wikipedia.org/wiki?curid=85321", "title": "Vignogn", "text": "Vignogn (toponimo romancio; in tedesco Vigens, desueto, ufficiale fino al 1983) \u00e8 una frazione di 154 abitanti del comune svizzero di Lumnezia, nella regione Surselva (Canton Grigioni).\nStoria.\nFino al 31 dicembre 2012 \u00e8 stato un comune autonomo che si estendeva per 7,90\u00a0km\u00b2; il 1\u00ba gennaio 2013 \u00e8 stato aggregato agli altri comuni soppressi di Cumbel, Degen, Lumbrein, Morissen, Suraua, Vella e Vrin per formare il nuovo comune di Lumnezia."}
{"id": "85324", "revid": "6923", "url": "https://it.wikipedia.org/wiki?curid=85324", "title": "Stallo (informatica)", "text": "In informatica, lo stallo o deadlock indica una situazione in cui due o pi\u00f9 processi o azioni si bloccano a vicenda, aspettando che uno esegua una certa azione (es. rilasciare il controllo su una risorsa come un file, una porta input/output ecc.) che serve all'altro e viceversa.\nUn esempio \u00e8 rappresentato da due persone che vogliono disegnare: hanno a disposizione solo una riga e una matita e hanno bisogno di entrambe. Potendo prendere un solo oggetto per volta, se uno prende la matita, l'altro prende la riga, e se entrambi aspettano che l'altro gli dia l'oggetto che ha in mano, i due generano uno stallo.\nQuesta situazione pu\u00f2 esser vista come un paradosso e non pu\u00f2 essere risolta, ma si pu\u00f2 prevenire. Applicazioni che sono tipicamente soggette agli stalli sono le basi di dati, nel caso in cui ci siano richieste circolari di accesso esclusivo da parte di diverse transazioni sulle stesse risorse, oppure i sistemi operativi che gestiscono l'accesso contemporaneo a file e a dispositivi di I/O di diversi processi.\nCondizioni necessarie.\nIn un \"deadlock\" si verificano sempre queste condizioni, dette anche di Havender:\nUna situazione di \"deadlock\" pu\u00f2 essere riconosciuta analizzando il grafo delle attese dei processi del sistema.\nI \"deadlock\" si possono verificare solo se sono presenti contemporaneamente le quattro condizioni di cui sopra (che sono quindi necessarie).\nLe condizioni diventano anche sufficienti nel caso di una sola istanza per ciascun tipo di risorsa.\nGestione.\nEvitare i \"deadlock\".\n\u00c8 una soluzione possibile solo se il sistema \u00e8 capace di mantenere delle informazioni sulle risorse disponibili nel sistema e sulle risorse che ogni processo pu\u00f2 potenzialmente richiedere.\nSi definisce stato sicuro di un sistema quando \u00e8 possibile eseguire i processi in una sequenza tale per cui, allocando ad ognuno di essi tutte le risorse che potenzialmente pu\u00f2 richiedere, gli si permetta di terminare la propria esecuzione e quindi evitare il \"deadlock\". Se il sistema si trova in uno stato sicuro il deadlock pu\u00f2 essere evitato, ma uno stato non sicuro non implica necessariamente un deadlock.\nIl sistema pu\u00f2 dunque evitare del tutto gli stalli se, ad ogni richiesta di una risorsa da parte di un processo, effettua una verifica dello stato in cui si troverebbe allocando la risorsa. Se lo stato \u00e8 sicuro la risorsa pu\u00f2 essere tranquillamente allocata. A tal fine si pu\u00f2 utilizzare l'algoritmo del banchiere.\nTuttavia, per la maggior parte dei sistemi \u00e8 impossibile conoscere in anticipo le risorse che richieder\u00e0 un processo, per cui \u00e8 spesso impossibile evitare del tutto i deadlock.\nPrevenire i \"deadlock\".\nIn questo caso si cerca di evitare i deadlock annullando una o pi\u00f9 delle condizioni di cui sopra: essendo esse collettivamente sufficienti basta infatti invalidarne una.\nPer esempio:\nRisolvere i \"deadlock\".\nQuando non \u00e8 possibile evitare o prevenire i deadlock si possono solo definire degli algoritmi per riconoscere e risolvere gli stati di deadlock.\nPer quanto riguarda la risoluzione, si pu\u00f2 procedere con la terminazione di tutti i processi in stallo o di un processo alla volta fino alla risoluzione del Deadlock, oppure con la prelazione sulla risorsa che causa il problema. Particolare cura deve essere riposta nella scelta della \"vittima\" della prelazione.\n\"Deadlock\" distribuiti.\nIn presenza di un sistema distribuito (come per esempio un database risiedente su diversi server), riconoscere una situazione di potenziale deadlock si rende ancora pi\u00f9 complessa. In genere la rivelazione del possibile stato insicuro pu\u00f2 essere effettuata solo ricostruendo il grafo delle attese globale a partire da quelli locali o con particolari algoritmi (vedi la variante distribuita del \"two-phase locking\").\nTuttavia, la possibilit\u00e0 che il grafo delle attese globale non rifletta sempre correttamente l'effettivo stato del sistema distribuito, pu\u00f2 rivelare dei \"deadlock\" inesistenti (\"phantom deadlocks\") che sono gi\u00e0 stati risolti perch\u00e9 uno dei processi ha terminato la sua esecuzione nel frattempo o che non sono mai esistiti realmente.\nIgnorare i \"deadlock\".\nL'approccio consiste nell'assumere che il \"deadlock\" non avverr\u00e0 mai. Se l'intervallo di tempo tra i \"deadlock\" \u00e8 sufficientemente grande e la perdita di dati tollerabile, si pu\u00f2 applicare l'algoritmo dello struzzo ignorando di fatto l'esistenza dei \"deadlock\". Questo pu\u00f2 essere fatto in modo sicuro se viene provato formalmente che i \"deadlock\" non si verificheranno mai. Il framework RTIC utilizza questo metodo.\nStato sicuro.\nSi definisce \"stato sicuro\" uno stato in cui \u00e8 possibile allocare tutte le risorse richieste da un processo senza che questo finisca in un \"deadlock\".\nIl fatto che il sistema si trovi in uno stato sicuro non implica che tutte le allocazioni avverranno con successo, ma solo che esiste almeno un modo per allocare tutte le risorse. Se il sistema si trova in uno stato sicuro il deadlock pu\u00f2 essere evitato, ma uno stato non sicuro non implica necessariamente un deadlock.\nIl sistema pu\u00f2 dunque evitare del tutto gli stalli se, ad ogni richiesta di una risorsa da parte di un processo, effettua una verifica dello stato in cui si troverebbe allocando la risorsa. Se lo stato \u00e8 sicuro la risorsa pu\u00f2 essere tranquillamente allocata. A tal fine si pu\u00f2 utilizzare l'algoritmo del banchiere.\nTuttavia, per la maggior parte dei sistemi \u00e8 impossibile conoscere in anticipo le risorse che richieder\u00e0 un processo, per cui \u00e8 spesso impossibile evitare del tutto i deadlock visto che non si pu\u00f2 determinare in anticipo se un futuro stato sar\u00e0 sicuro."}
{"id": "85325", "revid": "110157", "url": "https://it.wikipedia.org/wiki?curid=85325", "title": "Degen", "text": "Degen (toponimo romancio; in tedesco Igels, desueto, ufficiale fino al 1983) \u00e8 una frazione di 234 abitanti del comune svizzero di Lumnezia, nella regione Surselva (Canton Grigioni).\nStoria.\nFino al 31 dicembre 2012 \u00e8 stato un comune autonomo che si estendeva per 6,72\u00a0km\u00b2; il 1\u00ba gennaio 2013 \u00e8 stato aggregato agli altri comuni soppressi di Cumbel, Lumbrein, Morissen, Suraua, Vella, Vignogn e Vrin per formare il nuovo comune di Lumnezia."}
{"id": "85326", "revid": "1632387", "url": "https://it.wikipedia.org/wiki?curid=85326", "title": "Artemisia Gentileschi", "text": "Biografia.\nGiovinezza.\nPremesse: il padre Orazio e Roma.\nArtemisia Lomi Gentileschi nacque a Roma l'8 luglio 1593 da Orazio e Prudenzia di Ottaviano Montoni, primogenita di sei figli. Orazio Gentileschi era un pittore, nativo di Pisa, dagli iniziali stilemi tardo-manieristi che, stando al critico Roberto Longhi, prima di trasferirsi a Roma \u00ab[\u2026] non dipingeva, ma lavorava semplicemente di pratica, a fresco\u00bb (Longhi). Fu solo dopo l'approdo nell'Urbe che la sua pittura raggiunse il suo apice espressivo, risentendo grandiosamente delle innovazioni del contemporaneo Caravaggio, dal quale deriv\u00f2 l'abitudine di adottare modelli reali, senza idealizzarli o edulcorarli e, anzi, trasfigurandoli in una potente quanto realistica drammaticit\u00e0.\nRoma era in quel momento un grande centro artistico e la sua atmosfera satura di cultura e di arte costituiva un ambiente unico in Europa. La Riforma Cattolica, in effetti, costitu\u00ec per l'Urbe un'eccezionale spinta propulsiva e port\u00f2 al restauro di numerose chiese - e, dunque, a un sostanziale incremento di committenze che coinvolse tutte le maestranze impegnate in quei cantieri - e a svariati interventi urbanistici, i quali sovrapposero all'antica e angusta citt\u00e0 medievale una nuova maglia funzionale di strade scandite da immense piazze e delineate da sfarzose residenze gentilizie. \nRoma era molto fervente anche dal punto di vista sociale: nonostante l'alta densit\u00e0 di mendicanti, prostitute e ladri, in citt\u00e0 affluivano numerosissimi i pellegrini (con l'evidente intento di rafforzare la propria fede visitando i vari luoghi sacri) e di artisti, di cui molti fiorentini (durante il Cinquecento, infatti, ben due rampolli della famiglia dei Medici ascesero al soglio pontificio, sotto i nomi di Leone X e Clemente VII).\nFanciullezza.\nBattezzata dopo due giorni dalla sua nascita nella chiesa di San Lorenzo in Lucina, la piccola Artemisia divenne orfana di madre nel 1605. Fu probabilmente in questo periodo che si avvicin\u00f2 alla pittura: stimolata dal talento del padre, la bambina spesso lo guardava affascinata mentre si cimentava con i pennelli, sino a maturare un'ammirazione incondizionata e un lodevole desiderio di emulazione. La formazione della Gentileschi avvenne, nell'ambito artistico romano, proprio sotto la guida del padre, che fu perfettamente in grado di valorizzare al massimo il precoce talento della figlia.\nRipercorrendo l'iter didattico proprio degli aspiranti pittori del tardo Rinascimento, Orazio introdusse la figlia all'esercizio della pittura, innanzitutto insegnandole come preparare i materiali utilizzati per la realizzazione dei dipinti: la macinazione dei colori, l'estrazione e la purificazione degli oli, il confezionamento dei pennelli con setole e pelo animale, l'approntamento delle tele e la riduzione in polvere dei pigmenti furono tutte perizie che la piccola metabolizz\u00f2 nei primi anni. Acquisita una certa dimestichezza con gli strumenti del mestiere, Artemisia perfezion\u00f2 le proprie doti pittoriche soprattutto attraverso la copia delle xilografie e dei dipinti che il padre aveva sotto mano - non era raro, per gli \"atelier\" dell'epoca, possedere incisioni di personaggi come Marcantonio Raimondi e Albrecht D\u00fcrer - e, contestualmente, subentr\u00f2 alla madre ormai defunta nelle varie responsabilit\u00e0 della conduzione familiare, dalla gestione della casa e del vitto alla custodia dei suoi tre fratelli minori. \nFrattanto, Artemisia recep\u00ec stimoli cruciali anche dalla vibrante scena artistica capitolina: importante fu la conoscenza della pittura di Caravaggio, artista che aveva stupito il pubblico realizzando gli scandalosi dipinti nella cappella Contarelli in San Luigi dei Francesi, inaugurata nel 1600, quando Artemisia non aveva che sette anni. Alcuni critici del passato hanno persino avanzato l'ipotesi di una frequentazione diretta tra lei e Caravaggio, che spesso si recava nello studio di Orazio per procurarsi le travi da sostegno per le proprie opere. Molti, tuttavia, ritengono quest'eventualit\u00e0 poco probabile alla luce delle pressanti restrizioni paterne, a causa delle quali Artemisia impar\u00f2 la pittura confinata entro le mura domestiche, non potendo fruire degli stessi percorsi di apprendimento intrapresi dai colleghi maschi: la pittura, all'epoca, era infatti considerata una pratica quasi esclusivamente maschile, e non femminile. Ci\u00f2 malgrado, la Gentileschi sub\u00ec ugualmente il fascino della pittura caravaggesca, anche se filtrato attraverso le pitture del padre.\nNel 1608-1609 il rapporto tra Artemisia e il padre si trasform\u00f2 da un discepolato a una fattiva collaborazione: Artemisia Gentileschi, infatti, inizi\u00f2 a intervenire su alcune tele paterne, per poi produrre piccole opere d'arte autonomamente (anche se di attribuzione dubbia), dove mostr\u00f2 di aver assimilato e interiorizzato gli insegnamenti del maestro. Fu nel 1610 che produsse quella che secondo alcuni critici \u00e8 la tela che suggella ufficialmente l'ingresso della Gentileschi nel mondo dell'arte: si tratta di \"Susanna e i vecchioni\". Nonostante i diversi dibattici critici - molti, infatti, sospettano a ragione aiuti da parte del padre, determinato a far conoscere le precoci doti artistiche della figlia-allieva - l'opera si pu\u00f2 ben considerare il primo cimento artistico di rilievo della giovane Artemisia. La tela lascia inoltre intravedere come, sotto la guida paterna, Artemisia, oltre ad assimilare il realismo del Caravaggio, non sia stata indifferente al linguaggio della scuola bolognese, che aveva preso le mosse da Annibale Carracci.\nAnche se la scarsa documentazione pervenuta non offre informazioni particolarmente dettagliate sulla formazione pittorica di Artemisia, possiamo ben ipotizzare che abbia avuto inizio nel 1605 o nel 1606 e che sia culminata intorno al 1609. Questa datazione viene avallata da diverse fonti: innanzitutto, una celebre missiva che Orazio invi\u00f2 alla granduchessa di Toscana il 3 luglio 1612, nella quale egli affermava con vanto che la figlia in soli in tre anni di apprendistato aveva raggiunto una competenza equiparabile a quella di artisti maturi:\nDa questa lettera, dunque, si pu\u00f2 facilmente dedurre che Artemisia sia divenuta artisticamente matura tre anni prima del 1612: nel 1609, per l'appunto. A favore di questa tesi interviene un'altra fonte, ovvero la vasta documentazione che registra le varie committenze rivolte a Orazio Gentileschi successive al 1607: ci\u00f2 lascia supporre proprio che la figlia abbia iniziato a collaborare con lui a partire da questa data circa. Certo \u00e8 che la Gentileschi nel 1612 era ormai diventata un'esperta pittrice, a tal punto che dest\u00f2 persino l'ammirazione di Giovanni Baglione, uno dei suoi biografi pi\u00f9 noti, il quale scrisse che:\nLo stupro.\nArtemisia viene violentata.\nAbbiamo avuto modo di vedere come Gentileschi sia stata avviata assai precocemente all'attivit\u00e0 pittorica. Questo suo innato talento per le belle arti fu motivo d'orgoglio e di vanto per il padre Orazio, che nel 1611 decise di allocarla sotto la guida di Agostino Tassi, un virtuoso della prospettiva in \"trompe-l'\u0153il\" con cui collaborava alla realizzazione della loggetta della sala del Casino delle Muse, a palazzo Rospigliosi. Agostino, detto \u00ablo smargiasso\u00bb o \u00abl'avventuriero\u00bb, era s\u00ec un pittore talentuoso, ma aveva un carattere sanguigno e iroso e dei trascorsi pi\u00f9 che burrascosi: oltre a essere coinvolto in diverse disavventure giudiziarie, era un furfantesco scialacquatore e per di pi\u00f9 fu anche mandante di diversi omicidi. Ciononostante, Orazio Gentileschi aveva grande stima di Agostino, che frequentava assiduamente la sua dimora, e\u00a0\u2013 anzi\u00a0\u2013 fu felicissimo quando accett\u00f2 di iniziare Artemisia alla prospettiva.\nGli eventi, tuttavia, presero una piega tutt'altro che piacevole. Tassi, dopo diversi approcci, tutti rifiutati, approfittando dell'assenza di Orazio, violent\u00f2 Artemisia nel 1611. Questo tragico evento influenz\u00f2 in modo drammatico la vita e l\"'iter\" artistico della Gentileschi. Lo stupro si consum\u00f2 nell'abitazione dei Gentileschi in via della Croce, con la compiacenza di Cosimo Quorli, furiere della camera apostolica, e di una certa Tuzia, vicina di casa che, in assenza di Orazio, era solita accudire la ragazza. Artemisia descrisse l'avvenimento con parole tremende:\nIl processo.\nDopo aver violentato la ragazza, Tassi arriv\u00f2 persino a blandirla con la promessa di sposarla, cos\u00ec da rimediare al disonore arrecato. Bisogna ricordare che all'epoca vi era la possibilit\u00e0 di estinguere il reato di violenza carnale qualora fosse stato seguito dal cosiddetto \u00abmatrimonio riparatore\u00bb, contratto tra l'accusato e la persona offesa: d'altronde, all'epoca, si pensava che la violenza sessuale ledesse una generica moralit\u00e0, senza offendere principalmente la persona, nonostante questa venisse coartata nella sua libert\u00e0 di decidere della propria vita sessuale.\nArtemisia cedette dunque alle lusinghe del Tassi e si comport\u00f2 \"more uxorio\", continuando a intrattenere rapporti intimi con lui, nella speranza di un matrimonio che mai arriver\u00e0. Orazio, dal canto suo, tacque sulla vicenda, nonostante Artemisia l'avesse informato sin da subito. Fu solo nel marzo del 1612, quando la figliola scopr\u00ec che Tassi era gi\u00e0 coniugato, e quindi impossibilitato al matrimonio, che pap\u00e0 Gentileschi riboll\u00ec per l'indignazione e, nonostante i vincoli professionali che lo legavano al Tassi, indirizz\u00f2 un'infuocata querela a papa Paolo V per sporgere denuncia al suo perfido collega, accusandolo di aver deflorato la figlia contro la sua volont\u00e0. La petizione recitava cos\u00ec:\nFu cos\u00ec che ebbe inizio la vicenda processuale. La Gentileschi era ancora profondamente traumatizzata dall'abuso sessuale, che non solo la limitava sotto il profilo professionale, ma la mortificava come persona e, per di pi\u00f9, oltraggiava il buon nome della famiglia. Ella, tuttavia, affront\u00f2 il processo con una notevole dose di coraggio e forza di spirito: ci\u00f2 non fu cosa da poco, considerando che l'iter probatorio fu tortuoso, complicato e particolarmente aggressivo. Il corretto funzionamento dell'attivit\u00e0 giudiziaria, infatti, fu costantemente compromesso dall'impiego di falsi testimoni che, incuranti dell'eventualit\u00e0 di un'accusa per calunnia, arrivarono a mentire spudoratamente sulle circostanze conosciute pur di danneggiare la reputazione della famiglia Gentileschi.\nArtemisia, secondo la prassi, fu inoltre obbligata numerose volte a visite ginecologiche lunghe e umilianti, durante le quali il suo fisico fu esposto alla morbosa curiosit\u00e0 della plebe di Roma e agli attenti occhi di un notaio incaricato di redigerne il verbale; le sedute, in ogni caso, accertarono un'effettiva lacerazione dell'imene avvenuta quasi un anno addietro. Per verificare la veridicit\u00e0 delle dichiarazioni rese, le autorit\u00e0 giudiziarie disposero persino che la Gentileschi venisse sottoposta ad un interrogatorio sotto tortura, cos\u00ec da sveltire - secondo la mentalit\u00e0 giurisdizionale imperante all'epoca - l'accertamento della verit\u00e0. Il supplizio scelto per l'occasione era quello cosiddetto \u00abdella sibilla\u00bb e consisteva nel legare i pollici con delle cordicelle che, con l'azione di un randello, si stringevano sempre di pi\u00f9 sino a stritolare le falangi. Con questa drammatica tortura Artemisia avrebbe rischiato di perdere le dita per sempre, danno incalcolabile per una pittrice della sua levatura. Tuttavia lei voleva vedere riconosciuti i propri diritti e, nonostante i dolori che fu costretta a patire, non ritratt\u00f2 la sua deposizione. Atroci furono le parole che rivolse ad Agostino Tassi quando le guardie le stavano avvolgendo le dita con le cordicelle: \u00abQuesto \u00e8 l'anello che mi dai, e queste sono le promesse!\u00bb.\nFu cos\u00ec che il 27 novembre 1612 le autorit\u00e0 giudiziarie condannarono Agostino Tassi per \u00absverginamento\u00bb e, oltre a infliggergli una sanzione pecuniaria, lo condannarono a cinque anni di reclusione o, in alternativa, all'esilio perpetuo da Roma, a sua completa discrezione. Com'\u00e8 prevedibile, \"lo smargiasso\" opt\u00f2 per l'allontanamento, anche se non scont\u00f2 mai la pena: egli, infatti, non si spost\u00f2 mai da Roma, siccome i suoi potenti committenti romani esigevano la sua presenza fisica in citt\u00e0. Ne consegu\u00ec che la Gentileschi vinse il processo solo \"de iure\" e, anzi, la sua onorabilit\u00e0 a Roma era completamente minata: erano molti i romani a credere ai testimoni prezzolati del Tassi e a ritenere la Gentileschi una \u00abputtana bugiarda che va a letto con tutti\u00bb. Impressionante fu anche la quantit\u00e0 di sonetti licenziosi che videro la pittrice protagonista.\nA Firenze.\nIl 29 novembre 1612, giusto il giorno successivo allo sconfortante epilogo del processo, Artemisia Gentileschi convol\u00f2 a nozze con Pierantonio Stiattesi, un pittore di modesta levatura che \u00ab[\u2026] ha la fama d\u2019uno che vive d\u2019espedienti pi\u00f9 che del suo lavoro d\u2019artista\u00bb; le nozze, celebrate nella chiesa di Santo Spirito in Sassia, furono completamente predisposte da Orazio, il quale volle organizzare un matrimonio riparatore, in pieno ossequio con la morale dell'epoca, in modo da restituire ad Artemisia, violentata, ingannata e denigrata dal Tassi, uno status di sufficiente onorabilit\u00e0. Dopo aver firmato il 10 dicembre dello stesso anno una procura al fratello notaio Giambattista, cui deleg\u00f2 la gestione dei propri affari economici romani, Artemisia segu\u00ec immediatamente lo sposo a Firenze, cos\u00ec da lasciarsi definitivamente alle spalle un padre troppo opprimente e un passato da dimenticare.\nLasciare Roma fu una scelta inizialmente angosciosa, ma immensamente liberatoria per la Gentileschi, che nella citt\u00e0 medicea conobbe un lusinghiero successo. Firenze in quel periodo stava attraversando un periodo di vivace fermento artistico, soprattutto grazie alla politica illuminata di Cosimo II, abile governante che si interessava con grande sensibilit\u00e0 anche di musica, poesia, scienza e pittura, rivelando un gusto contagioso in particolare per il naturalismo caravaggesco. La Gentileschi venne introdotta nella corte di Cosimo II dallo zio Aurelio Lomi, fratello di Orazio e, una volta approdata nell'ambiente mediceo, impegn\u00f2 le sue migliori energie per raccogliere attorno a s\u00e9 gli ingegni culturalmente pi\u00f9 vivi, le intelligenze pi\u00f9 aperte, intessendo una fitta rete di relazioni e di scambi. Fra i suoi amici fiorentini vi erano le pi\u00f9 eminenti personalit\u00e0 del tempo, fra cui Galileo Galilei, con il quale intraprese una fitta corrispondenza epistolare, e Michelangelo Buonarroti il giovane, nipote del celebre artista. Proprio quest'ultimo fu una figura di primaria importanza per la maturazione pittorica di Artemisia: gentiluomo di corte profondamente immerso nelle vicende artistiche del suo tempo, il Buonarroti introdusse la Gentileschi nella \"cr\u00e8me\" del bel mondo fiorentino, le procur\u00f2 numerosissime commissioni e la mise in contatto con altri potenziali clienti. Di questo fecondo sodalizio artistico e umano - basti pensare che Artemisia definiva Michelangelo \u00abcompare\u00bb e se ne riteneva una legittima \u00abfigliola\u00bb - ci rimane la luminosa Allegoria dell'Inclinazione, opera commissionata dal Buonarroti alla giovane pittrice, cui destin\u00f2 la bella cifra di trentaquattro fiorini. Il trionfale riconoscimento dei meriti pittorici della Gentileschi culmin\u00f2 il 19 luglio 1616, quando venne ammessa alla prestigiosa Accademia delle arti del disegno di Firenze, istituzione presso la quale sarebbe rimasta iscritta fino al 1620: fu la prima donna a godere di tale privilegio. Notevole era anche il legame della pittrice con l'attivit\u00e0 mecenatistica di Cosimo II de' Medici, il quale, in una missiva del marzo 1615 indirizzata al Segretario di Stato Andrea Cioli, riconobbe apertamente che si trattava di \u00abun'artista ormai molto conosciuta a Firenze\u00bb.\nIl soggiorno in Toscana, insomma, fu molto fecondo e prolifico per la Gentileschi, che in questo modo ebbe finalmente modo di affermare per la prima volta la sua personalit\u00e0 pittorica: basti pensare che il cognome adottato durante gli anni fiorentini fu \u00abLomi\u00bb, in riferimento a una chiara volont\u00e0 di emanciparsi dalla figura del padre-padrone. Lo stesso non si pu\u00f2 dire per la sua vita privata, che al contrario fu molto avara di soddisfazioni. Lo Stiattesi, infatti, era molto algido dal punto di vista affettivo, e apparve presto lampante come il loro matrimonio fosse regolato da rapporti di pura convenienza piuttosto che dall'amore. Egli, d'altronde, si rivel\u00f2 un fallimentare gestore del patrimonio finanziario familiare e arriv\u00f2 ad accumulare ingenti debiti. Artemisia, nel tentativo di ripristinare una situazione economica decorosa, si ritrov\u00f2 costretta persino ad appellare la benevolenza di Cosimo II de' Medici per ripianare una sanzione di mancato pagamento. Il matrimonio con lo Stiattesi, in ogni caso, fu coronato dalla nascita del primogenito Giovanni Battista, seguito da Cristofano (8 novembre 1615) e dalle figlie Prudenzia (spesso nominata come Palmira, nata il 1\u00ba agosto 1617) e Lisabella (13 ottobre 1618-9 giugno 1619).\nDi nuovo a Roma e poi a Venezia.\nBen presto, tuttavia, la Gentileschi matur\u00f2 il proposito di lasciare la Toscana e raggiungere nuovamente la natia Roma. Questo desiderio di fuga non fu dettato solo dal progressivo deterioramento dei rapporti con Cosimo II, ma anche dalle quattro gravidanze e dall'impressionante situazione debitoria derivata dallo stile di vita lussuoso del marito, che aveva contratto passivit\u00e0 finanziarie con carpentieri, bottegai, farmacisti. A coronare degnamente questa serie di avvenimenti vi fu lo scandalo che scoppi\u00f2 quando si seppe che Artemisia aveva intrecciato una relazione clandestina con Francesco Maria Maringhi.\nFurono tutti questi sintomi di un disagio, che Artemisia percepiva come risolvibile solo mediante il rimpatrio a Roma; sarebbe comunque rimasta intimamente legata alla citt\u00e0 toscana, come emerge dalle varie missive inviate ad Andrea Cioli, cui chiese invano di ottenere un invito a Firenze sotto la protezione dei Medici. Ci\u00f2, tuttavia, non bast\u00f2 a dissuaderla dal ritornare stabilmente a Roma. Dopo aver chiesto nel 1620 l'autorizzazione del granduca per recarsi nell'Urbe, cos\u00ec da rimettersi da \u00abmolte mie indisposizioni passate alle quali sono giunti anche non pochi travagli dalla mia casa e famiglia\u00bb, l'artista ritorn\u00f2 nella Citt\u00e0 Eterna nello stesso anno e nel 1621 segu\u00ec il padre Orazio a Genova (si conservano committenze private di Artemisia nella collezione Cattaneo Adorno). A Genova conobbe van Dyck e Rubens; poi nel 1622 si insedi\u00f2 in un comodo appartamento a via del Corso con la figlia Palmira, il marito e alcune domestiche: l'avvenuto rimpatrio ci \u00e8 confermato da una tela del 1622 denominata Ritratto di gonfaloniere, dipinto noto tra l'altro per essere una delle sue poche opere datate. Ormai la Gentileschi non era pi\u00f9 considerata una giovane pittrice inesperta e impaurita, cos\u00ec come era apparsa agli occhi dei romani dopo la ratifica del processo contro il Tassi: anzi, al suo ritorno nella Citt\u00e0 Eterna molti protettori, appassionati d'arte e pittori, sia italiani sia stranieri, ammiravano con sincero entusiasmo il suo talento artistico. Non pi\u00f9 condizionata dall'opprimente figura del padre, inoltre, Artemisia in questi anni pot\u00e9 finalmente frequentare assiduamente l\"'\u00e9lite\" artistica dell'epoca, nel segno di un'interazione pi\u00f9 libera con il pubblico e i colleghi, ed ebbe agio anche di scoprire per la prima volta l'immenso patrimonio artistico romano, sia quello classico e protocristiano sia quello dell'arte a lei contemporanea (ricordiamo che Orazio la recludeva in casa per via del suo essere donna). A Roma, infatti, la Gentileschi ebbe modo di stringere relazioni amicali con eminenti personalit\u00e0 dell'arte e sfrutt\u00f2 al massimo le possibilit\u00e0 offerte dal \"milieu\" pittorico romano per ampliare i propri orizzonti figurativi: ebbe intensi contatti soprattutto con Simon Vouet e, probabilmente, anche con Massimo Stanzione, Ribera, Manfredi, Spadarino, Grammatica, Cavarozzi e Tournier. Siamo ben lungi, tuttavia, dal poter ricostruire agevolmente i vari sodalizi artistici intrecciati durante questo secondo soggiorno romano dalla Gentileschi:\nI fecondi esiti di questo soggiorno romano sono cristallizzati nella \"Giuditta con la sua ancella\", tela oggi custodita a Detroit e omonima di un'altra sua opera del precedente periodo fiorentino. Nonostante la solida reputazione artistica raggiunta, la forte personalit\u00e0 e la rete di buone relazioni, il soggiorno di Artemisia a Roma non fu tuttavia cos\u00ec ricco di commesse come avrebbe desiderato. L'apprezzamento della sua pittura era forse circoscritto alla sua capacit\u00e0 di ritrattista e alla sua abilit\u00e0 di mettere in scena le eroine bibliche: erano a lei precluse le ricche commesse dei cicli affrescati e delle grandi pale di altare. Altrettanto difficile, per l'assenza di fonti documentali, \u00e8 seguire tutti gli spostamenti di Artemisia in questo periodo. \u00c8 certo che tra il 1627 e il 1630 si stabil\u00ec, forse alla ricerca di migliori commesse, a Venezia: lo documentano gli omaggi che ricevette da letterati della citt\u00e0 lagunare che ne celebrarono entusiasticamente le qualit\u00e0 di pittrice.\nVale la pena, infine, fare qualche cenno in merito al presunto viaggio a Genova che la Gentileschi avrebbe condotto in questo periodo al seguito del padre Orazio. Si \u00e8 ipotizzato, su basi congetturali, che Artemisia abbia seguito il padre nella capitale ligure (anche per spiegare il perdurare di una affinit\u00e0 di stile che, ancor oggi, rende problematica l'attribuzione di taluni quadri all'uno o all'altra); non vi sono mai state, tuttavia, sufficienti prove al riguardo e, nonostante vari critici in passato siano stati affascinati dall'ipotesi di un viaggio di Artemisia nella Superba, oggi quest'eventualit\u00e0 \u00e8 definitivamente sfumata, anche alla luce di diversi ritrovamenti documentari e pittorici. Genova, d'altronde, non viene menzionata neanche quando la Gentileschi, rivolgendosi a don Antonio Ruffo in una lettera datata 30 gennaio 1639, enumera le varie citt\u00e0 nelle quali ha soggiornato durante la sua vita: \u00abQualunque parte io sono stata mi \u00e8 stato pagato cento scudi l'una la figura tanto a Fiorenza, quanto a Venetia e quanto a Roma e a Napoli\u00bb.\nNapoli e la parentesi inglese.\nNell'estate del 1630 Artemisia si rec\u00f2 a Napoli, valutando che vi potessero essere, in quella citt\u00e0 fiorente di cantieri e di appassionati di belle arti, nuove e pi\u00f9 ricche possibilit\u00e0 di lavoro. La Napoli del tempo, oltre a essere la capitale del vicereame spagnolo e la seconda metropoli europea per popolazione dopo Parigi, era costituita da un eminente ambiente culturale, che aveva visto nel secolo precedente l'affermarsi di figure come Giordano Bruno, Tommaso Campanella e Giovan Battista Marino. Serbava, inoltre, tracce di un grandissimo fervore artistico che vi aveva accentrato artisti di grande nome, primi fra tutti Caravaggio, Annibale Carracci, Simon Vouet; vi lavoravano in quegli anni Jos\u00e9 de Ribera e Massimo Stanzione (da l\u00ec a poco vi sarebbero approdati anche il Domenichino, Giovanni Lanfranco e altri ancora).\nPoco pi\u00f9 tardi il trasferimento nella metropoli partenopea fu definitivo e l\u00ec l'artista sarebbe rimasta - salvo la parentesi inglese e trasferimenti temporanei - per il resto della sua vita. Napoli (pur con qualche costante rimpianto per Roma) fu dunque per Artemisia una sorta di seconda patria nella quale cur\u00f2 la propria famiglia (a Napoli marit\u00f2 infatti, con appropriata dote, le sue due figlie), ricevette attestati di grande stima, fu in buoni rapporti con il vicer\u00e9 Duca d'Alcal\u00e1, ebbe rapporti di scambio alla pari con i maggiori artisti che vi erano presenti (a cominciare da Massimo Stanzione, per il quale si deve parlare di un'intensa collaborazione artistica, fondata su una viva amicizia e su evidenti consonanze stilistiche).\nA Napoli, per la prima volta, Artemisia si trov\u00f2 a dipingere tre tele per una chiesa, la cattedrale di Pozzuoli al Rione Terra: \"San Gennaro nell'anfiteatro di Pozzuoli\", l\"'Adorazione dei Magi\" e i \"Santi Procolo e Nicea\". Sono del primo periodo napoletano anche opere quali la \"Nascita di San Giovanni Battista\" al Prado e \"Corisca e il satiro\" in collezione privata. In queste opere Artemisia dimostra, ancora una volta, di sapersi aggiornare sui gusti artistici del tempo e di sapersi cimentare con altri soggetti rispetto alle varie \"Giuditte\", \"Susanne\", \"Betsabee\", \"Maddalene penitenti\".\nNel 1638 Artemisia si rec\u00f2 a Londra, presso la corte di Carlo I. Quello inglese fu un soggiorno che fece interrogare a lungo i critici, perplessi dalla fugacit\u00e0 del viaggio, peraltro scarsamente documentato. Artemisia, infatti, era ormai saldamente installata nel tessuto sociale e artistico di Napoli, dove spesso riceveva committenze prestigiose da mecenati illustri, come Filippo IV di Spagna. La necessit\u00e0 di preparare la dote per la figlia Prudenzia, prossima a maritarsi nell'inverno del 1637, la spinse probabilmente a cercare un modo per accrescere il proprio gettito finanziario. Fu per questo motivo che, dopo aver sondato invano la possibilit\u00e0 di installarsi presso varie corti italiane, decise di recarsi a Londra, senza tuttavia troppo entusiasmo: la prospettiva di un soggiorno inglese, evidentemente, non le appariva per nulla attraente.\nA Londra la pittrice raggiunse il padre Orazio, che nel frattempo era diventato pittore di corte e aveva ricevuto l'incarico della decorazione di un soffitto (allegoria del \"Trionfo della Pace e delle Arti\") nella \"Casa delle Delizie\" della regina Enrichetta Maria, a Greenwich. Dopo tanto tempo padre e figlia si ritrovarono legati da un rapporto di collaborazione artistica, ma nulla lascia pensare che il motivo del viaggio londinese fosse solo quello di venire in soccorso all'anziano genitore. Certo \u00e8 che Carlo I la reclamava alla sua corte e un rifiuto non era possibile. Carlo I era un collezionista fanatico, disposto a compromettere le finanze pubbliche pur di soddisfare i suoi desideri artistici. La fama di Artemisia doveva averlo incuriosito e non \u00e8 un caso che nella sua collezione fosse presente una tela di Artemisia di grande suggestione, l\"'Autoritratto in veste di Pittura\". Artemisia ebbe dunque a Londra una sua attivit\u00e0 autonoma, che continu\u00f2 per un po' di tempo anche dopo la morte del padre nel 1639, anche se non sono note opere attribuibili con certezza a questo periodo.\nGli ultimi anni.\nSappiamo che nel 1642, alle prime avvisaglie della guerra civile, Artemisia aveva gi\u00e0 lasciato l'Inghilterra, dove d'altronde non aveva pi\u00f9 senso restare una volta morto il padre. Poco o nulla si sa degli spostamenti successivi. \u00c8 un fatto che nel 1649 fosse nuovamente a Napoli, in corrispondenza con il collezionista don Antonio Ruffo di Sicilia, che fu suo mentore e buon committente in questo secondo periodo napoletano. Esempi di opere ascrivibili a questo periodo sono una \"Susanna e i vecchioni\", oggi a Brno, e una \"Madonna e Bambino con rosario\", conservata all'Escorial. L'ultima lettera al suo mentore che noi conosciamo \u00e8 del 1650 e testimonia come l'artista fosse ancora in piena attivit\u00e0.\nFino al 2005 si credeva che Artemisia fosse morta tra il 1652 e il 1653, ma recenti testimonianze mostrano che accett\u00f2 ancora delle commissioni nel 1654, sebbene allora dipendesse molto dall'aiuto del suo assistente Onofrio Palumbo. Si presume oggi che sia morta durante la devastante peste che colp\u00ec Napoli nel 1656, spazzando via un'intera generazione di grandi artisti. Fu seppellita presso la chiesa di San Giovanni Battista dei Fiorentini di Napoli, sotto una lapide che recitava due semplici parole: \u00abHeic Artemisia\u00bb. Attualmente questa lapide, cos\u00ec come il sepolcro dell'artista, risulta perduta in seguito alla ricollocazione dell'edificio. Sinceramente pianta dalle due figlie superstiti e da pochi intimi amici, i detrattori non persero invece occasione per colpirla con lo scherno. Tristemente noto \u00e8 il sonetto steso da Giovan Francesco Loredano e Pietro Michiele, che recita cos\u00ec:\nFortuna critica.\nMolti critici hanno fornito una lettura dell'opera della Gentileschi in chiave \u00abfemminista\u00bb. Il percorso biografico della pittrice si \u00e8 dipanato infatti in una societ\u00e0 dove la donna spesso rivestiva un ruolo subalterno, e quindi miseramente perdente: nel Seicento, dopotutto, la pittura era considerata una pratica esclusivamente maschile, e la stessa Artemisia, in virt\u00f9 del suo sesso, dovette fronteggiare un numero impressionante di ostacoli e impedimenti. Basti pensare che, essendo una donna, la Gentileschi era impossibilitata dal padre a interrogare il ricchissimo patrimonio artistico romano e fu costretta a rimanere tra le mura domestiche e, anzi, le veniva spesso rimproverato di non dedicarsi alle attivit\u00e0 domestiche, attese dalla quasi totalit\u00e0 delle ragazze del tempo. Nonostante ci\u00f2, la Gentileschi diede brillantemente prova della sua indole fiera e risoluta e seppe far fruttare il proprio versatile talento, riscuotendo in breve tempo un successo immediato e di altissimo prestigio. Questi \u00absuccessi e riconoscimenti\u00bb osservano, infine, i critici Giorgio Cricco e Francesco Di Teodoro \u00abproprio in quanto donna, le costarono molta pi\u00f9 fatica di quanta ne sarebbe stata necessaria a un pittore maschio\u00bb.\nL'iniziale fortuna critica della Gentileschi fu fortemente allacciata anche alle vicende umane della pittrice, vittima - com'\u00e8 tristemente noto - di un efferato stupro perpetrato da Agostino Tassi nel 1611. Questo fu indubbiamente un evento che lasci\u00f2 un'impronta profonda nella vita e nell'arte della Gentileschi, la quale - animata da vergognosi rimorsi e da una profonda quanto ossessiva inquietudine creativa - arriv\u00f2 a trasporre sulla tela le conseguenze psicologiche della violenza subita. Molto spesso, infatti, la pittrice si rivolse all'edificante tema delle eroine bibliche, quali Giuditta, Giaele, Betsabea o Ester, che - incuranti del pericolo e animate da un desiderio turbato e vendicativo - trionfano sul crudele nemico e, in un certo senso, affermano il proprio diritto all'interno della societ\u00e0. In questo modo Artemisia \u00e8 divenuta gi\u00e0 poco dopo la morte una sorta di femminista \"ante litteram\", perennemente in guerra con l'altro sesso e capace di incarnare sublimemente il desiderio delle donne di affermarsi nella societ\u00e0.\nQuesta lettura \u00aba senso unico\u00bb della pittrice, tuttavia, \u00e8 stata foriera di pericolose ambiguit\u00e0. Molti critici e biografi, intrigati dall'episodio dello stupro, hanno infatti anteposto le vicende umane della Gentileschi ai suoi effettivi meriti professionali, interpretando dunque la sua intera produzione pittorica esclusivamente in relazione al \u00abfattore causale\u00bb del trauma subito in occasione della violenza sessuale. Gli stessi storici contemporanei della pittrice misero disonorevolmente in ombra la sua carriera artistica e preferirono interessarsi piuttosto alle implicazioni biografiche che ne segnarono tragicamente l'esistenza. Il nome della Gentileschi, ad esempio, non compare nelle opere di Mancini, Scannelli, Bellori, Passeri e di altri illustri biografi del XVII secolo. Analogamente, nelle \"Vite\" del Baglioni, nella \"Teutsche Academie\" di Joachim von Sandrart e nelle \"Vite de' pittori, scultori ed architetti napoletani\" di Bernardo De Dominici se ne fanno solo alcuni fugaci cenni, rispettivamente in calce alla vita del padre Orazio, in un brevissimo paragrafo e in calce alla biografia dedicata a Massimo Stanzione. Se, tuttavia, il Baglioni e il Sandrart non mostrarono n\u00e9 interessamento n\u00e9 simpatia per la Gentileschi, De Dominici ne parl\u00f2 molto entusiasticamente, e Filippo Baldinucci arriv\u00f2 persino a dedicare numerose pagine ad Artemisia \u00abvalente pittrice quanto mai altra femina\u00bb, cui rivolse addirittura pi\u00f9 attenzione rispetto al padre Orazio, anche se la sua indagine copr\u00ec esclusivamente il periodo fiorentino. Un simile distacco si avverte anche nella storiografia settecentesca: i trattati di Horace Walpole (1762) e del De Morrone (1812) sono molto avari di notizie, e si limitano a riproporre abbastanza sterilmente le notizie riportate dal Baldinucci.\nPer secoli, dunque, la \"pittora\" \u00e8 stata poco conosciuta e, anzi, sembrava quasi condannata all'oblio, tanto da non essere menzionata neppure nei libri di storia dell'arte. Il culto di Artemisia Gentileschi si ravviv\u00f2 solo nel 1916, anno in cui fu pubblicato il pionieristico articolo di Roberto Longhi denominato \"Gentileschi padre e figlia\". La volont\u00e0 del Longhi era quella di emancipare la pittrice dai pregiudizi sessisti che la opprimevano e di riportare all'attenzione della critica la sua statura artistica nell'ambito dei caravaggeschi della prima met\u00e0 del XVII secolo. Longhi diede in tal senso un contributo fondamentale perch\u00e9, spazzando via la nebbia dei preconcetti sorti attorno alla figura della pittrice, fu il primo a non esaminare la Gentileschi in quanto donna, bens\u00ec come artista, considerandola al pari di diversi suoi colleghi uomini, primo fra tutti il padre Orazio. Il giudizio del Longhi \u00e8 molto perentorio e lusinghiero, e ribadisce senza mezzi termini l'eccezionalit\u00e0 artistica della Gentileschi:\nL'analisi del dipinto sottolinea cosa significhi saperne \u00abdi pittura, e di colore e di impasto\u00bb: sono evocati i colori squillanti della tavolozza di Artemisia, le luminescenze seriche delle vesti (con quel suo giallo inconfondibile), l'attenzione perfezionistica per la realt\u00e0 dei gioielli e delle armi. La lettura data dal Longhi costitu\u00ec una significativa battuta d'arresto per la lettura in chiave \u00abfemminista\u00bb della figura di Artemisia. La Gentileschi, infatti, continu\u00f2 a essere ritenuta un \u00abparadigma della sofferenza, dell'affermazione e dell'indipendenza della donna\u00bb (Agnati) e, ormai divenuta una vera e propria icona di culto, nel corso del Novecento, prest\u00f2 il suo nome ad associazioni, cooperazioni (celebre il caso dell'albergo berlinese che accettava soltanto clientela femminile) e persino a un asteroide e a un cratere venusiano.\nFurono molti, tuttavia, i critici novecenteschi che smisero di \u00abusare anacronisticamente [il suo nome] per avanzare rivendicazioni infarcite di retorica femminista\u00bb e a valorizzarne gli effettivi meriti professionali e pittorici, senza necessariamente ritenerla semplicisticamente la reduce di una violenza che ne ha ispirato il lavoro. La grande rivalutazione artistica della Gentileschi, se ha preso le mosse dal saggio del Longhi, \u00e8 stata infatti cementata con le varie ricerche svolte da studiosi come Richard Ward Bissell, Riccardo Lattuada e Gianni Papi, i quali hanno smesso di sottoporre la \"pittora\" continuamente alla replica dello stupro e le hanno ampiamente riconosciuti i meriti pittorici. Speciale menzione merita il contributo di Mary D. Garrard, autrice del saggio \"Artemisia Gentileschi: The Image of the Female Hero in Italian Baroque Art\", in cui il peso delle vicende biografiche della Gentileschi \u00e8 sapientemente calibrato da un'attenta disamina della sua produzione artistica. Eloquenti sono state anche le parole di Judith Walker Mann, studiosa che pure ha contribuito a spostare l'attenzione dall'esperienza biografica della Gentileschi a quella pi\u00f9 strettamente artistica:\nSignificative sono state anche le esposizioni che la hanno vista protagonista, come quelle di Firenze degli anni 1970 e del 1991 e quella al County Museum di Los Angeles del 1976 (\"Women Artists 1550-1950\") e, pi\u00f9 recentemente, \"Artemisia Gentileschi e il suo tempo\" nel 2017 a palazzo Braschi, a Roma. Per dirla con le parole di Almansi, \u00abun pittore di talento come la Gentileschi non pu\u00f2 limitarsi a un messaggio ideologico\u00bb, come spesso imprudentemente accade in quanti la ritengono esclusivamente \u00abla grande pittrice della guerra tra i sessi\u00bb (le parole precedenti sono di Germaine Greer, una delle pi\u00f9 autorevoli voci del femminismo internazionale del XX secolo). La critica pi\u00f9 recente, a partire dalla ricostruzione dell'intero catalogo di Artemisia Gentileschi, concorda nel ritenere che il suo vissuto esistenziale, se da una parte \u00e8 necessario per averne corretta fruizione dell'opera, dall'altra non consente assolutamente di averne una visione esaustiva. Ha altres\u00ec inteso dare una lettura meno riduttiva della carriera di Artemisia, collocandola nel contesto dei diversi ambienti artistici che la pittrice frequent\u00f2, e restituendo la figura di un'artista che lott\u00f2 con determinazione, utilizzando le armi della propria personalit\u00e0 e delle proprie qualit\u00e0 artistiche contro i pregiudizi che si esprimevano nei confronti delle donne pittrici; riuscendo a inserirsi produttivamente nella cerchia dei pittori pi\u00f9 reputati del suo tempo, affrontando una gamma di generi pittorici che dovette esser assai pi\u00f9 ampia e variegata di quanto ci dicano oggi le tele a lei attribuite.\nElenco dei dipinti.\nIl catalogo delle opere di Artemisia Gentileschi presenta alcuni problemi attributivi (soprattutto in rapporto alla produzione del padre, Orazio Gentileschi); numerose questioni sono inoltre connesse alla datazione delle opere. L'elenco qui riportato si basa soprattutto sull'apparato critico contenuto nel volume curato da Judith Walker Mann."}
{"id": "85327", "revid": "110157", "url": "https://it.wikipedia.org/wiki?curid=85327", "title": "Vella (Lumnezia)", "text": "Vella (toponimo romancio; in tedesco Villa, desueto, ufficiale fino al 1987) \u00e8 una frazione di 445 abitanti del comune svizzero di Lumnezia, nella regione Surselva (Canton Grigioni), del quale \u00e8 capoluogo.\nStoria.\nFino al 31 dicembre 2012 \u00e8 stato un comune autonomo che si estendeva per 7,42\u00a0km\u00b2; il 1\u00ba gennaio 2013 \u00e8 stato aggregato agli altri comuni soppressi di Cumbel, Degen, Lumbrein, Morissen, Suraua, Vignogn e Vrin per formare il nuovo comune di Lumnezia."}
{"id": "85328", "revid": "110157", "url": "https://it.wikipedia.org/wiki?curid=85328", "title": "Cumbel", "text": "Cumbel (toponimo romancio; in tedesco Cumbels, desueto, ufficiale fino al 1983) \u00e8 una frazione di 238 abitanti del comune svizzero di Lumnezia, nella regione Surselva (Canton Grigioni).\nStoria.\nFino al 31 dicembre 2012 \u00e8 stato un comune autonomo che si estendeva per 4,46\u00a0km\u00b2; il 1\u00ba gennaio 2013 \u00e8 stato aggregato agli altri comuni soppressi di Degen, Lumbrein, Morissen, Suraua, Vella, Vignogn e Vrin per formare il nuovo comune di Lumnezia."}
{"id": "85330", "revid": "110157", "url": "https://it.wikipedia.org/wiki?curid=85330", "title": "Morissen", "text": "Morissen (toponimo tedesco; in romancio \"Murissen\") \u00e8 una frazione di 227 abitanti del comune svizzero di Lumnezia, nella regione Surselva (Canton Grigioni).\nStoria.\nFino al 31 dicembre 2012 \u00e8 stato un comune autonomo che si estendeva per 5,67\u00a0km\u00b2; il 1\u00ba gennaio 2013 \u00e8 stato aggregato agli altri comuni soppressi di Cumbel, Degen, Lumbrein, Suraua, Vella, Vignogn e Vrin per formare il nuovo comune di Lumnezia."}
{"id": "85331", "revid": "110157", "url": "https://it.wikipedia.org/wiki?curid=85331", "title": "Surcuolm", "text": "Surcuolm (toponimo romancio; in tedesco Neukirch , desueto, ufficiale fino al 1943) \u00e8 una frazione di 109 abitanti del comune svizzero di Obersaxen Mundaun, nella regione Surselva (Canton Grigioni).\nStoria.\nFino al 31 dicembre 2008 \u00e8 stato un comune autonomo che si estendeva per 6,47\u00a0km\u00b2; il 1\u00ba gennaio 2009 \u00e8 stato aggregato all'altro comune soppresso di Flond per formare il nuovo comune di Mundaun. A sua volta Mundaun il 1\u00ba gennaio 2016 \u00e8 stato aggregato all'altro comune soppresso di Obersaxen per formare il nuovo comune di Obersaxen Mundaun."}
{"id": "85332", "revid": "287204", "url": "https://it.wikipedia.org/wiki?curid=85332", "title": "Condizionamento", "text": "Il termine condizionamento viene utilizzato in diversi ambiti:"}
{"id": "85334", "revid": "287204", "url": "https://it.wikipedia.org/wiki?curid=85334", "title": "Mosport Park", "text": "Il Mosport International Raceway, meglio noto come \"Mosport Park\", \u00e8 un circuito situato a Bowmanville, nella provincia canadese dell'Ontario. Ha ospitato otto edizioni del Gran Premio del Canada di Formula 1 (nel 1967, nel 1969, dal 1971 al 1974 e dal 1976 al 1977), il Gran Premio del Canada del Motomondiale nel 1967 e tre del Gran Premio di superbike di Mosport (dal 1989 al 1991).\nStoria.\nL'idea di realizzare un autodromo nell'Ontario si deve al British Empire Motor Club (BEMC), che nel 1958 individu\u00f2 un'area collinosa nord di Bowmanville dove realizzarlo e cre\u00f2 una societ\u00e0 apposita, la \"Mosport Limited\", per raggiungere lo scopo\n. Il progetto fu affidato a Alan Bunting, che disegn\u00f2 un tracciato molto veloce con forti dislivelli e curve molto impegnative per i piloti, che prevedeva un tornantino (denominato \"Turn 5\") all'estremit\u00e0 opposta della pista rispetto al traguardo: il progettista accolse per\u00f2 il suggerimento del pilota inglese Stirling Moss, che durante una visita al cantiere propose di trasformare quella curva in una doppia curva ravvicinata, in modo da aggiungere pi\u00f9 difficolt\u00e0 e interesse per i piloti, ma i lavori di realizzazione del circuito andarono a rilento, anche a causa del forte maltempo e della carenza di forza lavoro, portando a un raddoppio dei costi di realizzazione.\nL'autodromo, il cui tracciato \u00e8 composto da 10 curve e ha una lunghezza di poco inferiore ai 4\u00a0km, \u00e8 stato completato nel maggio 1961 ed inaugurato con una gara internazionale di vetture sport il 25 giugno 1961, organizzata dall'Oakville Trafalgar Light Car Club; l'ordine d'arrivo della gara vide ai primi tre posti Stirling Moss (su una Lotus 19), Jo Bonnier e Olivier Gendebien, tutti piloti che corsero anche in Formula 1. Oltre alla Formula 1 e al Motomondiale, il circuito ha ospitato anche altre competizioni iridate, come il mondiale endurance e il campionato mondiale di Superbike; nel 1991 la gara di quest'ultima serie vide ai nastri di partenza solo 19 piloti di nazionalit\u00e0 canadese e statunitense, tutti iscritti come wild card, in quanto tutti i piloti partecipanti al campionato protestarono contro il tracciato ritenuto troppo pericoloso; tale accadimento spinse gli organizzatori ad eliminare la trasferta in Canada dal calendario nel campionato 1992. Dal 1998 la propriet\u00e0 fa capo al gruppo Panoz e tra le gare ospitate in tempi recenti vi sono una tappa dell'American Le Mans Series e una della serie NASCAR canadese. Nel 2001 la pista fu completamente riasfaltata per adeguarsi agli standard della FIA e il nastro d'asfalto fu portato a una larghezza di 12,8 metri. Per non snaturare il tracciato furono coinvolti alcuni piloti nel progetto e per riuscire nell'intento le modifiche furono applicate in modo da non intaccare la vecchia \"traiettoria ideale\", che \u00e8 rimasta pressoch\u00e9 inalterata.\nTracciati secondari.\nOltre al tracciato principale, conosciuto come \"Grand Prix circuit\", l'autodromo \u00e8 dotato di un circuito secondario separato, il \"Driver Development Area\". Dal 1989 al 2013 \u00e8 stato attivo anche un piccolo circuito ovale, il \"Mosport Speedway\".\nDriver Development Centre.\nNell'estate del 2000 fu aperto il \"Driver Development Centre\" un tracciato lungo 1,7\u00a0km e con 12 curve, destinato ai corsi di guida della Bridgestone Racing Academy, i cui programmi didattici richiedevano una pista che avesse meno curve cieche e meno muretti a ridosso del nastro d'asfalto\nIn seguito alla crescente richiesta di impiego agonistico del circuito Grand Prix, nell'autunno del 2013 il piccolo tracciato addestrativo fu allungato e ricostruito per poter accogliere anch'esso le competizioni: ora ha due configurazioni, una da 2,2\u00a0km e una da 2,9\u00a0km, una vera pit lane, uno skid pad e un centro polifunzionale con aule e altre attrezzature\nMosport Speedway.\nIl Mosport Speedway era un tracciato ovale situato nella zona nordovest dell'area dove sorge l'autodromo. Esso aveva due rettilinei di circa 250 metri, curve sopraelevate di 6\u00b0 e due tribune con una capienza totale di 8500 posti a sedere. Nato come pista per gare su sterrato col nome di Mosport's Ascot North (nome ispirato dal circuito di Ascot Park di Gardena, in California), ospit\u00f2 la prima competizione nel luglio del 1989 con un evento riservato alle Midget e Sprint Cars, ma le gare furono annullate dopo che nelle prime batterie disputate il fondo si era rovinato irrimediabilemte.\nQuella stessa estate il tracciato fu asfaltato e ridenominato \"Mosport International Speedway\" e per 24 anni ha ospitato regolarmente gare per stock car tutti i sabato sera da maggio a settembre, oltre a ospitare gare locali e nazionali per molte altre categorie. Nel luglio 2013 fu annunciata la chiusura dello speedway per dar spazio all'ampliamento del Driver Development Centre.."}
{"id": "85336", "revid": "461628", "url": "https://it.wikipedia.org/wiki?curid=85336", "title": "Pittura a olio", "text": "La pittura a olio \u00e8 una tecnica pittorica che utilizza pigmenti in polvere mescolati con oli siccativi. \nStoria.\nLe origini della pittura a olio affondano le radici nell'antichit\u00e0; ne davano notizia gi\u00e0 Marco Vitruvio Pollione, Plinio il Vecchio e Galeno. Teofilo (monaco) la riporta nel \"De diversis artibus\", un celebre ricettario della prima met\u00e0 del XII secolo e, alla fine del Trecento, la cita Cennino Cennini nel \"Libro dell'Arte\". Non \u00e8 pertanto da prendere alla lettera la leggenda, riportata anche dal Vasari nelle sue \"Vite\", secondo cui Jan van Eyck fu l'inventore dei colori a olio; \u00e8 certo, invece, che i pittori fiamminghi del XV secolo perfezionarono questa \u00abnuova e prodigiosa maniera di colorire\u00bb, ovviando ad alcuni inconvenienti.\nFu comunque dalla met\u00e0 del XV secolo che l'olio conobbe una straordinaria diffusione, prima nelle Fiandre e poi, dagli anni sessanta e settanta del XV secolo, in Italia. Gli italiani utilizzavano gi\u00e0 questa tecnica, soprattutto in combinazione con altre, come la pittura a tempera (ad esempio, fu usata per la realizzazione di alcune parti della \"Pala Colonna\" di Masaccio), ma le prime opere eseguite interamente ed esclusivamente a olio comparvero soprattutto nelle citt\u00e0 che per prime accolsero la cultura fiamminga, come Urbino, Ferrara, Napoli, Roma e, in seguito, Venezia. L'introduzione della tecnica a olio in Italia \u00e8 tradizionalmente attribuita ad Antonello da Messina, che nella sua citt\u00e0 natale e a Napoli pot\u00e9 entrare in contatto diretto con artisti catalani e fiamminghi, tra cui Petrus Christus. Il suo esempio sarebbe poi stato seguito da Piero della Francesca, Giovanni Bellini e altri.\nLa pittura a olio, inizialmente stesa su supporto ligneo, dal XVI secolo si afferm\u00f2 anche su tela, dando origine a una modalit\u00e0 quasi esclusiva (la locuzione 'olio su tela' esprime la quasi totalit\u00e0 della produzione figurativa a olio sino al XIX secolo) che nella tecnica pittorica mut\u00f2 solo con la comparsa dei colori acrilici. \nVantaggi della pittura a olio.\nL'olio \u00e8 un ottimo legante che indurisce nel tempo per contatto con l'ossigeno presente nell'aria formando una pellicola insolubile e resistente (polimerizzazione). La possibilit\u00e0 di creare finissime velature trasparenti e di lavorare il colore che si mantiene a lungo fresco, permette di ottenere effetti di luce e di profondit\u00e0 difficilmente raggiungibili con altre tecniche pittoriche. Consente inoltre di ampliare la gamma cromatica, ammorbidire le sfumature e potenziare il modellato. Una volta asciutti, i colori impastati con l'olio garantiscono una lunga durata, soprattutto rispetto alla tempera, mantenendo pressoch\u00e9 inalterati i valori cromatici. Grazie a queste caratteristiche, la pittura a olio si \u00e8 diffusa in tutta Europa, favorita anche dai commerci dei mercanti che trovavano pi\u00f9 pratico trasportare i dipinti su tele arrotolate, molto pi\u00f9 leggere e maneggevoli delle rigide tavole di legno.\nPer la sua duttilit\u00e0, la tecnica a olio sopravvisse nel corso dei secoli, piegandosi ai pi\u00f9 disparati utilizzi. A seconda della modalit\u00e0 di stesura del colore, ad esempio, gli artisti crearono superfici perfettamente levigate o, al contrario, ruvide e increspate, stese con pennello o spatola, generando una consistenza materica dalla particolare valenza espressiva.\nLeonardo da Vinci \u00e8 forse oggi tra i pittori pi\u00f9 noti per l'uso dello sfumato. Nelle sue opere, le velature piatte (realizzate usando talvolta anche le dita) celano i segni delle pennellate, mentre le trasparenze creano una luminosit\u00e0 diffusa che modella con morbidezza le forme. Tiziano invece us\u00f2, soprattutto nelle opere tarde, un segno pittorico rapido e sciolto, con il colore steso in pennellate corpose e a rilievo, in cui le forme emergono con vigore; Vincent van Gogh infine arrivava spesso a spremere direttamente il colore dal tubetto, in modo che la materia pittorica non fusa divenisse essa stessa segno, quasi senza la mediazione dell'autore.\nLo svantaggio nel complesso limitato del colore a olio risiede nei lunghi tempi di asciugatura e nella difficolt\u00e0 di esecuzione di talune tecniche. L'aggiunta di sostanze essiccanti inoltre provoca spesso effetti irreversibili di scurimento dei dipinti.\nOli.\nCome si \u00e8 visto, la differenza nella tecnica \u00e8 costituita dal legante che invece di essere uovo, caseina o gomme naturali (tempera), \u00e8 un olio. Si utilizzano sia oli naturalmente essiccanti (olio di lino, olio di noce, olio di papavero), che essenze o oli essenziali (essenza di trementina, essenza di rosmarino). Queste ultime sostanze, pi\u00f9 costose perch\u00e9 ottenute per distillazione, vengono utilizzate come diluente, garantendo una materia pi\u00f9 fluida e trasparente, adatta alle velature e meno soggetta all'ingiallimento. \nIl legante oleoso pi\u00f9 utilizzato \u00e8 l'olio di lino. Questo viene utilizzato crudo nella preparazione e nella miscelazione dei colori, talvolta con additivi o siccativi. L'olio di lino cotto, che asciuga pi\u00f9 rapidamente dell'olio di lino crudo e di altri oli permettendo cos\u00ec tempi rapidi di esecuzione, \u00e8 caratterizzato dal colore pi\u00f9 intenso e dallo svantaggio di ingiallire sensibilmente.\nSupporti.\nLa pittura a olio pu\u00f2 essere eseguita su supporti vari: sin dal Trecento, come riferisce il Cennini, si usano tavole di legno, fino alla comparsa, nel secolo successivo, delle tele. La tela, come \u00e8 noto, aveva il pregio della leggerezza e della relativa semplicit\u00e0 di preparazione, affermandosi nel corso del XVI secolo come supporto privilegiato per la pittura. \nAltri supporti, pi\u00f9 rari, sono il cuoio, diffuso nella Venezia del XVI secolo, il rame e la carta, di solito adeguatamente preparati per permettere ai colori di fissarsi saldamente alla superficie; oggi si trovano in commercio cartoni telati o carte speciali, a grana grossa e con scarsa permeabilit\u00e0.\nInfine, sono usati anche altri materiali, soprattutto per fini decorativi: metalli (oro, argento, platino), dipinti in modo tale da non coprire del tutto lo sfondo, per sfruttarne la brillantezza in giochi di trasparenza o alternanza luminosa; pietra (marmi, ardesia ecc.); seta; vetro; legni, preziosi per l'effetto decorativo delle loro venature.\nImprimitura.\nSolitamente, si preferisce dipingere su uno strato di imprimitura che renda uniforme il supporto e che limiti l'assorbimento dell'olio, per lavorare con facilit\u00e0 il colore. L'imprimitura pi\u00f9 usata, fin dai secoli passati, \u00e8 composta da gesso mescolato con colla di caseina o di coniglio, talvolta anche con l'aggiunta d'una piccola parte d'olio di lino cotto: la miscela deve essere densa per formare spessore, ma allo stesso tempo abbastanza fluida da poter essere stesa. Questa imprimitura pu\u00f2 essere utilizzata sia sulle tele che sulle tavole. L'imprimitura viene data a pi\u00f9 strati, applicati in maniera ortogonale tra l'uno e l'altro (incrociati). Talvolta su questa preparazione bianca o chiara si usa stendere uno strato colorato o un velo d'olio. Questo accorgimento facilita la realizzazione successiva di un disegno preparatorio a chiaroscuro, in cui alla tonalit\u00e0 media di base occorre poi aggiungere i chiari e gli scuri per creare effetti di plasticit\u00e0 e volume o particolari effetti di luce.\nLa carta o il cartone possono essere preparati con una stesura di olio di lino cotto, colla, vernice, oppure con residui di colori a olio presenti sulla tavolozza ben impastati. Oggi si trovano in commercio imprimiture acriliche chiamate impropriamente \"gesso\", poich\u00e9 sono composte da medium acrilico e bianco di titanio.\nStesura.\nLa tecnica della pittura a olio \u00e8 particolarmente complessa; l'esecuzione della pittura, secondo i canoni classici, avviene per sovrapposizione di strati di colore. Diversi procedimenti determinano un differente esito nell'opera finita; in particolare sono importanti la diluizione, la mescolanza, cio\u00e8 il rapporto olio-pigmento, e la modalit\u00e0 di stesura dei colori sul supporto.\nLa stesura degli strati di colore avviene sovrapponendo all'\"abbozzo\", o \"preparazione\", strati successivi, stesi con colore pi\u00f9 o meno corposo. Questo modo di procedere non \u00e8 impiegato nelle esecuzioni dette \"alla prima\". A seconda del metodo scelto, il procedimento \u00e8 definito con diversi termini: velatura, mezzocorpo, grattage, frottage, glacis, ecc. Cos\u00ec operando, il pittore osserva sempre la regola detta del \"grasso su magro\", ovvero: gli strati dovranno essere sempre pi\u00f9 ricchi d'olio quanto pi\u00f9 ci si avvicina a quelli finali. Questa tecnica richiede tempi pi\u00f9 o meno lunghi a seconda del numero dei passaggi, poich\u00e9 per la stesura di un nuovo strato occorre che quello inferiore sia asciutto. Altre tecniche prevedono viceversa la stesura su strati ancora non completamente asciutti. La diluizione del colore \u00e8 effettuata principalmente con trementine naturali (distillate ad esempio da gemme di pino o fiori di lavanda), in maniera maggiore per gli strati pi\u00f9 magri, con pi\u00f9 olio per quelli pi\u00f9 grassi. Non va per\u00f2 dimenticato che nell'antichit\u00e0 spesso l'artista utilizzava un proprio legante (o 'medium'), nella cui composizione oltre l'olio entravano resine quali il mastice, l'ambra, oppure altre sostanze come cera o litargirio. Oggi vengono utilizzati per la diluizione anche solventi quali acquaragia. Di norma la stesura avviene ancora oggi come in passato con pennelli in setola animale (cinghiale, tasso, cammello, ecc.).\nEssendo questa la tecnica dominante della pittura classica, sono stati elaborati nel tempo innumerevoli stili, dal punteggiato allo sfumato, che rispecchiano le differenti tendenze espressive dell'artista e del suo tempo.\nLa tecnica a olio permette di ottenere notevole brillantezza del colore; per omogeneizzare la lucentezza dei dipinti, talvolta vengono verniciati con sostanze opacizzanti. La verniciatura finale \u00e8 per\u00f2 data principalmente per proteggere i quadri.\nColori.\nAnticamente il pittore realizzava da se stesso i colori, lavorando la materia prima che doveva essere ridotta finemente in polvere, lavata (purificata) ed infine macinata con l'olio. Per compiere il procedimento era necessario avere esperienza e scegliere fra i vari pigmenti quelli che potevano essere mescolati senza creare reazioni di incompatibilit\u00e0, per non pregiudicare irrimediabilmente il dipinto nel tempo, come avvenne nei secoli passati a causa di esperimenti mal riusciti.\nI colori a olio contengono pigmenti polverizzati in prevalenza di origine minerale, ma non mancano colori ottenuti da terre, da sostanze vegetali (delicati e rapidamente deperibili; perci\u00f2, sebbene alcuni abbiano un notevole potere pigmentante, sono assai di rado utilizzati) o di origine animale. Alcuni di essi sono:\nI colori sono soggetti a ossidazione atmosferica, ci\u00f2 significa che essi tendono naturalmente a scurire nel tempo. Tale tendenza pu\u00f2 essere rallentata o anche arrestata ponendo l'opera in una camera protettiva dotata di atmosfera controllata o inerte (assenza di ossidanti gassosi quali l'ossigeno e sostituzione con l'azoto). I colori a olio risentono anche di ampie e repentine escursioni termiche e, ovviamente, degli inquinanti ambientali.\nOggi si trovano colori a olio in tubetto, gi\u00e0 pronti per essere utilizzati."}
{"id": "85338", "revid": "767487", "url": "https://it.wikipedia.org/wiki?curid=85338", "title": "10cc", "text": "I 10cc sono un gruppo musicale britannico nato a Manchester e che ebbe successo negli anni settanta. La loro musica si basa sull'uso sicuramente anticonvenzionale degli strumenti, specialmente delle chitarre.\nI componenti della band sono Eric Stewart (nato il 20 gennaio 1945 a Droylsden, Manchester), Lawrence \"Lol\" Creme (nato il 19 settembre 1947 a Prestwich, Manchester), Kevin Godley (nato il 7 ottobre 1945 a Prestwich, Manchester) e Graham Gouldman (nato il 10 maggio 1946 a Broughton Park, Manchester), tutti per lo pi\u00f9 polistrumentisti e soprattutto dotati di ottime qualit\u00e0 vocali.\nStoria.\nStewart era il chitarrista di Wayne Fontana and the Mindbenders, gruppo che negli anni sessanta era riuscito a portare qualche brano nelle classifiche discografiche del Regno Unito. Gouldman, Godley e Creme provengono dalla comunit\u00e0 ebraica di Manchester, si conoscono fin da bambini e negli anni sessanta militano in diverse formazioni \"beat\" della cittadina inglese, ed \u00e8 proprio in questo composito ambiente musicale che incontrano Stewart, decidendo a quel punto di unire le forze.\nIl gruppo si presenta ad inizio anni settanta col nome di Hotlegs, sorprendentemente in cima alle classifiche nell'estate del 1970 con \"Neanderthal Man\", un brano fatto di poche, banali righe di testo ma dalla ritmica ossessiva, accentuata da un particolare mixaggio che mette in primissimo piano la batteria a scapito delle voci e degli altri strumenti.\nIl gruppo cambia poi nome, adottando la sigla 10cc che secondo alcuni deriva dalla quantit\u00e0 di sperma prodotta dall'uomo nell'eiaculazione (anche se gli stessi membri del gruppo hanno smentito la fantasiosa ipotesi, affermando che il nome fu suggerito in sogno a Jonathan King) e pubblica il primo album nel 1972, proponendosi come uno dei complessi pi\u00f9 interessanti del panorama rock britannico. Lo stile della band sfrutta intelligentemente le qualit\u00e0 vocali dei quattro componenti, nonch\u00e9 il loro eclettismo musicale. Echi dei Beatles, dei Beach Boys, ma anche del miglior Frank Zappa e del glam-rock imperante nei primi anni settanta, il tutto condito da testi spesso ironici e densi di humour.\nIl grande successo arriva nel 1975 con il brano \"I'm Not in Love\", originalissimo lento proposto diventato un \"evergreen\" sia in discoteca che in radio. Altri celebri brani sono \"The Wall Street Shuffle\", \"Rubber Bullets\", \"I'm Mandy Fly Me\", \"Life is a Minestrone\". Nel 1976 Godley e Creme lasciano la band per perseguire una proficua carriera solista, specialmente come registi di famosi video musicali (tra i pi\u00f9 famosi \"Every Breath You Take\" dei Police, \"A View to a Kill\" dei Duran Duran, \"The Power of Love\" dei Frankie Goes to Hollywood), nonch\u00e9 sperimentatori nel campo dell'innovazione sonora (\u00e8 loro l'invenzione del \"gizmo\").\nI rimanenti 10cc (Stewart e Gouldman) riassemblano la band e continuano a riscuotere un notevole successo fino alla fine degli anni settanta, con canzoni pi\u00f9 \"accessibili\" come \"The Things We Do for Love\", \"Good Morning Judge\" e la celeberrima \"Dreadlock Holiday\", dall'andatura decisamente \"reggae\". A partire dal decennio successivo, invece le quotazioni della band scendono vertiginosamente, precipitando fino all'inevitabile scioglimento del 1983.\nNel frattempo, Stewart collabora proficuamente con Paul McCartney per buona parte degli anni ottanta, mentre Gouldman forma il duo degli Wax col cantautore statunitense Andrew Gold. Ci sono stati tentativi di ricomporre il nucleo originario negli anni novanta, ma questi si sono rivelati tentativi occasionali e mai andati a buon fine. Nel 2006 Gouldman e Godley danno vita al progetto GG06, dichiarando di voler comporre musica per il gusto di farlo; sul sito del duo \u00e8 possibile scaricare i 6 brani sinora registrati.\nI rapporti tra Stewart e Gouldman sembrano non esistere al momento. Alla domanda \"\"Parli ancora con Eric?\", posta a Gouldman in una recente intervista, la risposta \u00e8 stata un secco \"No\"\".\nAnche Godley e Creme sembrano non essere pi\u00f9 in contatto al momento."}
{"id": "85339", "revid": "125977197", "url": "https://it.wikipedia.org/wiki?curid=85339", "title": "The Walt Disney Company", "text": "The Walt Disney Company, comunemente conosciuta come Disney, \u00e8 una multinazionale statunitense fondata nel 1923 da Walt Disney e suo fratello Roy con il nome di Disney Brothers Cartoon Studio\",\" rinominata successivamente The Walt Disney Studio nel 1926, Walt Disney Productions nel 1929 e infine chiamata col nome odierno nel 1986. Ha la sede principale a Burbank, in California.\nL'azienda era in origine uno studio di animazione che ottenne un significativo successo con una serie animata lanciata nel 1928, \"Mickey Mouse\". Negli anni trenta e quaranta, in contemporanea all'affermazione dei propri cortometraggi di animazione, inizi\u00f2 a produrre lungometraggi animati. Negli anni successivi, per differenziare il business e crescere ulteriormente, entr\u00f2 nel settore del turismo, con parchi a tema, tra cui Disneyland (inaugurato nel 1955) e Walt Disney World Resort (nel 1971), dell'intrattenimento e del merchandising.\nLo studio ha in seguito prodotto dei film con veri attori e programmi televisivi. Dopo la morte di Walt nel 1966 e di suo fratello Roy nel 1971, la societ\u00e0 affront\u00f2 una crisi, soprattutto nel settore dell'animazione, che port\u00f2, nei primi anni ottanta, ad un tentativo di OPA ostile. L'elezione ad amministratore delegato di Michael Eisner consent\u00ec all'azienda, a partire dalla met\u00e0 del decennio, di ritornare redditizia, capitalizzando le proprie produzioni come Disney Channel e i Disney Store e ampliando o creando nuovi parchi a tema.\nL'azienda, entrata in borsa negli anni cinquanta, \u00e8 dal 6 maggio 1991 un componente dell'indice azionario Dow Jones.\nLe produzioni cinematografiche dello studio vengono diversificate anche grazie alla creazione o l'acquisto di altri studi (Miramax, Touchstone, Hollywood). A met\u00e0 degli anni novanta, l'azienda si espande nuovamente sfruttando le nuove tecnologie legate a Internet (Walt Disney Internet Group) e ai videogiochi (Disney Interactive) e diventa un importante gruppo media, con l'acquisto di ABC e ESPN (che lavorano nel settore radio-televisivo). I primi anni duemila sono stati caratterizzati da vari problemi finanziari con la conseguente vendita di alcune aziende controllate, ma, parallelamente, la societ\u00e0 ha acquistato altre imprese in vari settori. Questo ha portato la Disney a diventare proprietaria dei diritti, tra gli altri, dei cataloghi Baby Einstein, Muppets, Jetix, Pixar (acquistata nel 2006), Marvel (acquisita a fine 2009) e Lucasfilm (acquistata nel mese di ottobre 2012).\nNel dicembre 2017, l'azienda annuncia l'intenzione di acquistare l'impero di Rupert Murdoch, la 21st Century Fox, per 52,4 miliardi di dollari (66 miliardi incluso il debito). L'accordo \u00e8 stato approvato dalla Divisione Antitrust del Dipartimento di Giustizia degli Stati Uniti e il 27 luglio 2018 l'acquisizione diventa ufficiale grazie al voto degli azionisti di entrambe le societ\u00e0 e si \u00e8 conclusa il 20 marzo 2019.\nNel maggio 2019 viene annunciato il controllo di Hulu, piattaforma di streaming e video on demand, attiva principalmente sul mercato statunitense, per una valutazione complessiva di circa 30 miliardi di dollari. Con tale mossa il gruppo si pone in diretta concorrenza con Netflix e Prime Video nella produzione e distribuzione di contenuti. Tale annuncio precede il lancio della piattaforma Disney+ nel novembre 2019 negli USA e nel marzo 2020 nel resto del mondo.\nStoria.\n1923-1966: Periodo Walt Disney.\n1923-1927: i primi cortometraggi.\nNell'estate del 1923, dopo il fallimento della sua precedente societ\u00e0, i Laugh-O-Gram Studios, Walt Disney raggiunse suo fratello Roy in California e insieme fondarono una nuova azienda con il nome Disney Brothers Cartoon Studio e si stabilirono al 4649 Kingswell Avenue a Hollywood. Il 16 ottobre 1923 firmarono il contratto con la M.J. Winkler Productions per la distribuzione delle \"Alice Commedies\", una serie di corti che vedevano una giovane attrice bambina interagire con dei cartoni animati.\nCon il successo di questa serie, il &lt;time&gt;6 luglio 1925&lt;/time&gt; Walt pag\u00f2 un deposito di 400$ per acquistare un terreno al 2719 Hyperion Avenue, per accogliere tutti gli animatori. Nel 1926\",\" Disney Brothers Cartoon Studio fu rinominata Walt Disney Studio\".\" Nel 1927, Charles B. Mintz chiese alla Disney di lanciare e produrre una nuova serie per seguire il successo di \"Felix il gatto\", cos\u00ec Disney, con l'aiuto di Ub Iwerks, cre\u00f2 un cartone con protagonista un coniglio: \"Oswald il coniglio fortunato\"\".\" La Universal Pictures deteneva i diritti, quindi i ricavi per lo studio dei fratelli furono bassi.\n1928-1937: la creazione di Topolino e il successo.\nNel 1928, l'azienda ebbe alcuni problemi, tra cui la defezione di alcuni disegnatori che, rispettato il contratto per \"Oswald\", si unirono alla Universal\".\" Walt, deluso per aver perso i diritti di Oswald, decise di creare, ancora con l'aiuto di Ub Iwerks, un nuovo personaggio di cui avrebbe questa volta detenuto ogni diritto: Topolino. Il personaggio di Topolino nacque ufficialmente il 18 novembre 1928 nel suo primo corto con l'audio sincronizzato, \"Steamboat Willie,\" distribuito dalla Pat Powers. Questo in realt\u00e0 era il terzo ad avere come protagonista Mickey Mouse, dopo \"L'aereo impazzito\" e \"Topolino gaucho\". Nello stesso giorno debutt\u00f2 Il personaggio di Minnie, mentre Pietro Gambadilegno era gi\u00e0 apparso alcuni anni prima in \"Alice Comedies\" come un orso. I corti con protagonista Topolino furono un grande successo in tutto il mondo e cos\u00ec i problemi economici si risolsero in fretta, ma non abbastanza da rendere la casa di produzione indipendente dalle altre societ\u00e0 di Hollywood.\nNel 1929, grazie ai guadagni ottenuti, la societ\u00e0 pot\u00e9 intraprendere un nuovo progetto e Walt Disney scelse le \"Sinfonie allegre\", distribuite dalla Columbia Pictures, che gli permisero di differenziarsi dagli altri e di avere nuove e pi\u00f9 varie sceneggiature. Nello stesso anno l'azienda venne rinominata e il 16 dicembre Walt Disney la riorganizz\u00f2 in quattro societ\u00e0: Walt Disney Productions, Walt Disney Enterprises, Walt Disney Film Recording Co e Liled Realty and Investment Co.\nNel 1930, la Disney abbandon\u00f2 il suo distributore Pat Powers, ricomprandosi per 100.000 dollari i diritti dei film, e firm\u00f2 un nuovo contratto di distribuzione con la Columbia Pictures. Lo stesso anno, Walt ingaggi\u00f2 Charlotte Clark, una giovane donna di Burbank, che realizz\u00f2 un pupazzo di Topolino che piacque talmente tanto che Walt lo fece realizzare in serie, diventando il primo derivato commerciale della Disney. Topolino fu anche esportato all'estero, soprattutto in Italia e in Giappone, dove ebbe molto successo.\nA partire dal 1932, lo studio si imbarc\u00f2 in un nuovo progetto: l'uso del colore. Su consiglio del distributore United Artists la Disney accett\u00f2 di distribuire \"Le Sinfonie allegre\" in formato colore. La Disney abbandon\u00f2 la Columbia Pictures. Walt ottenne un'esclusiva di tre anni sul processo Technicolor, creando \"Fiori e alberi\", il primo cortometraggio ad usare questa tecnologia. In parallelo, la prima rivista \"Topolino\" fu lanciata in Italia.\nNel 1934, Walt inizi\u00f2 a produrre il suo primo lungometraggio d'animazione: \"Biancaneve e i sette nani\". Lo stesso anno venne realizzato il corto \"La gallinella saggia\", che segn\u00f2 la prima apparizione del personaggio Paperino.\nNel 1935 Walt Disney fu avvicinato da Kay Kamen, che gli offr\u00ec un contratto con cui garantiva alla Disney almeno 50.000 dollari all'anno di reddito senza spendere nulla, con la sola condizione che la met\u00e0 dei guadagni sarebbe stata di Kamen. Egli divent\u00f2 cos\u00ec l'agente delegato ai prodotti derivati della Disney, ripagandola rapidamente con guadagni per due milioni e mezzo di dollari l'anno, guadagnando a sua volta altrettanto.\n1937-1954: i primi lungometraggi e la crisi della Seconda guerra mondiale.\nIl &lt;time&gt;21 dicembre 1937 ebbe luogo&lt;/time&gt; la prima di \"Biancaneve e i sette nani,\" il primo lungometraggio d'animazione della \"Disney\". La sua uscita nelle sale degli Stati Uniti e del Canada gener\u00f2 entro la fine del 1938 un incasso di oltre $; grazie alle varie riproposizioni al cinema negli anni, il film ha incassato oltre 418 milioni di dollari in tutto il mondo.\nL'8 maggio 1938, la Disney cre\u00f2 una societ\u00e0 di gestione dei diritti a livello internazionale con la controllata The Walt Disney Company Italia S.p.A., creata principalmente per gestire i diritti della rivista \"Topolino\". Il 31 agosto, Walt e Roy Disney depositarono un assegno di 10.000 dollari per comprare 51 acri (20.64 ettari) per la futura sede degli studi. Il 29 settembre Walt Disney Productions assorb\u00ec le altre tre imprese create nel 1929.\nNel 1939, la Disney Company si imbarc\u00f2 in un nuovo progetto ideato da Walt: Fantasound, il precursore del Dolby, al fine di avere un'ottimizzazione dell'audio per il film \"Fantasia\". Per questo, gli studios acquistarono otto LFO modello 200B dalla giovane azienda Hewlett-Packard, a 71,50 dollari ciascuno, per sincronizzare gli effetti sonori del film. Disney fu quindi il primo cliente dell'azienda d'elettronica. Il 24 dicembre 1939 la costruzione degli Walt Disney Studios a Burbank ebbe inizio.\nIl 2 aprile 1940, l'azienda lanci\u00f2 la sua prima emissione di azioni sulla Borsa di New York, con 155.000 azioni. Questa emissione era motivata da un debito di di dollari causato dai costi di produzione dei lungometraggi. Walt decise di creare uno studio in Gran Bretagna, la Walt Disney British Films Ltd. Il 6 maggio 1940, i dipendenti degli studi e degli uffici della societ\u00e0 completarono il loro trasferimento a Burbank, nei Walt Disney Studios.\nLa Seconda Guerra Mondiale modific\u00f2 il business, privando l'azienda delle risorse per le sue attivit\u00e0 all'estero, che dal 1930 costituivano una parte significativa dei ricavi. \"Fantasia\" debutt\u00f2 in un numero limitato di sale degli Stati Uniti a partire dal 13 novembre 1940 e ricevette reazioni critiche contrastanti, e non fu in grado di realizzare un profitto a causa della guerra in Europa, che tagliava fuori il redditizio mercato europeo, ma anche agli elevati costi di produzione del film, alle spese di affitto dei cinema e all'installazione delle attrezzature Fantasound per le proiezioni limitate.\nI Walt Disney Studios furono inoltre requisiti dall'esercito che li trasform\u00f2 in una base militare. Una parte dei disegnatori dovette realizzare cartoni di propaganda e educazione militare; l'altra, incluso Walt, part\u00ec per un tour del Sud America. In questo periodo lo studio produsse diversi corti a basso budget, come \"I tre Caballeros\" (1944), che gli permisero di sopravvivere al periodo.\nDopo la guerra, nel settembre 1947, poco prima dell'uscita del film \"Bongo e i tre avventurieri\", la societ\u00e0 pubblic\u00f2 i risultati finanziari annuali che indicavano che il suo debito era sceso da dollari a , un valore che offriva migliori prospettive. Walt Disney chiese a Armand Bigle di prendere la direzione del settore europeo della distribuzione. Alla fine del 1948, i fondi della societ\u00e0 bloccati in alcuni paesi stranieri, tra cui il Regno Unito, superavano gli dollari. Nel 1949, dopo la morte di Kay Kamen, fu creata una societ\u00e0 controllata per la gestione dei derivati, la Walt Disney Enterprises. Il 1\u00ba ottobre nacque la Walt Disney Music Company con a capo Fred Raffaello che venne rapidamente sostituito da Jimmy Johnson. Il reddito lordo della societ\u00e0 Disney per l'anno fiscale 1949 era poco al di sotto di 6 milioni di USD.\nNel marzo 1950, Walt Disney propose a suo fratello di produrre dei propri programmi televisivi, una semplice distribuzione di corti d'animazione. Dal Natale dello stesso anno, su richiesta della NBC, Disney produsse uno speciale televisivo chiamato \"One Hour in Wonderland,\" che riutilizzava i protagonisti di \"Topolino e il fagiolo magico\", parte di \"Bongo e i tre avventurieri\", presentato da Edgar Bergen con il suo burattino Mortimer Snerd e Charlie McCarthy. Sempre nel 1950, Roy Disney decise di creare una filiale, indipendente dalla Walt Disney Enterprises, per gestire i prodotti non cinematografici, Walt Disney Publications. La Disney utilizz\u00f2 una parte del capitale bloccato in Inghilterra per produrre i suoi primi film completamente dal vivo di cui il primo fu \"L'isola del tesoro\" (1950). Intanto la fama dell'azienda andava aumentando e la Disney, nel 1951, cre\u00f2 un'altra filiale musicale, la controllata Wonderland Music Company, con gli uffici a Parigi.\nIl 16 dicembre 1952 Walt Disney, usando i suoi fondi privati, fond\u00f2 una nuova societ\u00e0, la WED Enterprises (oggi chiamata Walt Disney Imagineering), dedicata alla progettazione del parco a tema Disneyland. Nel 1953, la societ\u00e0 aument\u00f2 nuovamente la sua indipendenza, infatti il 6 aprile fu fondata la Retlaw Enterprises con lo scopo di avere il controllo commerciale del nome \"Walt Disney\" (\"Retlaw\" \u00e8 il nome \"Walter\" scritto al contrario). Il 10 novembre fu fondata Buena Vista Distribution, una filiale di distribuzione per i prodotti. Il 27 ottobre 1954, per finanziare il progetto di \"Disneyland\", lo studio lanci\u00f2 varie serie televisive e programmi per l'ABC tra cui \"Il club di Topolino\", programma TV andato in onda nel 1955, e \"Zorro\", una serie TV uscita nel 1957.\n1955-1966: Disneyland e morte di Walt Disney.\nIl 17 luglio 1955 il parco Disneyland apr\u00ec i battenti ad Anaheim in California. Questo era di propriet\u00e0 della Disney Productions per il 34,5%, che equivale a mezzo milione di dollari. I vantaggi economici forniti dal parco a tema e dalle produzioni consentirono alla Walt Disney Productions di riscattare, in data 9 giugno 1957, il 31% di Disneyland Inc., la societ\u00e0 che gestiva il parco. Il 12 novembre dello stesso anno, delle nuove azioni della Disney vennero immesse sulla Borsa di New York.\nNel 1959, Walt Disney acquist\u00f2 per 300.000 dollari il terreno su cui sarebbe sorto il Disney's Golden Oak Ranch nella periferia di Los Angeles, mentre il 6 luglio 1960 la Disney compr\u00f2 i rimanenti titoli di Disneyland Inc.\",\" pari al 34,5%, dall'ABC per 7,5 milioni di dollari. La relazione annuale del 1960 evidenzi\u00f2 una perdita di 1,342 milioni, di cui 6 milioni erano esclusivamente tasse sui guadagni: Disneyland forniva 46 milioni, dai film si ricavavano 7 milioni e 4,6 milioni di proventi venivano dalla televisione. Dal punto di vista contabile, l'evoluzione della societ\u00e0 era visibile: i guadagni maggiori non erano pi\u00f9 dovuti all'animazione. Nel 1961 la Buena Vista International fu aperta per gestire i diritti delle licenze, tra cui quella di \"Winnie the Pooh\".\nIn questo periodo Disney pens\u00f2 ad un secondo parco a tema che sarebbe stato affiancato da una futuristica citt\u00e0 all'avanguardia, EPCOT, Experimental Prototype Community of Tomorrow (Prototipo sperimentale di comunit\u00e0 del domani), cos\u00ec tra il 1961 e l'estate 1964, tramite dei prestanome e delle societ\u00e0 di facciata, acquist\u00f2 11.000 ettari di terreno in Florida, per un costo stimato di 5 milioni di dollari. Nel 1962, il reddito lordo della societ\u00e0 era pari a 75,621 milioni di dollari con un utile netto di 5,264 milioni, pari quasi al reddito lordo del 1949. Nel 1964, il film \"Mary Poppins\" fu un grande successo sia artistico che commerciale che seguiva la scia di successi come \"Cenerentola\" (1950), \"Le avventure di Peter Pan\" (1953), \"Lilli e il vagabondo\" (1955) e \"La carica dei cento e uno\" (1961). Il 3 febbraio 1965, Walt Disney Productions acquis\u00ec la WED Enterprises da Walt Disney per quattro milioni di dollari.\nIl 15 dicembre 1966, Walt Disney mor\u00ec di cancro ai polmoni; il fratello maggiore Roy O. Disney decise di continuarne l'opera sostenuto da quella che ormai era una societ\u00e0 con un grande capitale finanziario.\n1966-1983: l'era di Roy Disney e Card Walker.\n1966-1971: l'apertura di Walt Disney World Resort.\nIl 12 novembre 1967, nuove azioni Disney diventarono pubbliche alla Borsa di New York. Vennero inoltre rilasciati gli ultimi due film supervisionati direttamente da Walt: il film d'animazione \"Il libro della giungla\" e il musical \"Il pi\u00f9 felice dei miliardari\". Inizi\u00f2 poi un periodo di transizione dove non ci fu alcun importante progetto per qualche anno.\nNel 1969 usc\u00ec \"Un maggiolino tutto matto\", destinato a divenire uno dei film pi\u00f9 importanti di quell'anno e il primo di una serie di film e l'inizio di una serie televisiva ad esso collegati. Il 25 giugno 1969 fu creata la controllata Walt Disney Educational Productions, per la produzione di \"film e materiali didattici\". In data 22 giugno 1970 furono aperti i Walt Disney Archives sotto la direzione di Dave Smith, presso gli studi a Burbank per valorizzare il patrimonio storico della societ\u00e0.\nIl 1\u00ba ottobre 1971, \"Walt Disney World Resort\" apr\u00ec a Orlando in Florida, inaugurato da Roy Disney. Dave Smith nel 1998 rivel\u00f2 che il costo del progetto ammontava a 400 milioni di dollari, ma grazie alle manovre economiche di Roy, l'azienda non accumul\u00f2 debiti significativi.\n1971-1983: morte di Roy Disney, passaggio a Card Walker e la creazione di Tokyo Disneyland.\nRoy Disney mor\u00ec nel dicembre del 1971. Card Walker pass\u00f2 cos\u00ec al comando della societ\u00e0, anche se solo nel 1976 venne realmente nominato CEO (Chief Executive Officer), e poi PDG nel 1980, incarico che avrebbe mantenuto fino al suo ritiro nel febbraio 1983, anche se rimase in carica fino al primo maggio per controllare i lavori e l'apertura di Tokyo Disneyland. Nel giugno del 1979, due mesi dopo la firma di un contratto per l'acquisizione di un parco a Tokyo, la Disney fond\u00f2 una filiale in Giappone. Walt Disney Pictures e il resto della societ\u00e0 continuarono i progetti promossi da Walt Disney, ma la spinta lasciata dal creatore si stava esaurendo e la produzione di film ne risent\u00ec. Dal 1980 l'azienda trova nuovo respiro: nel 1981 uno studio interno determin\u00f2 che gli studios disponevano di 250 lungometraggi, 456 cortometraggi d'animazione e 27 anni di programmi televisivi, di cui la maggior parte mai ritrasmessi. Jim Jimirro, direttore della divisione che si occupava dei mercati secondari dell'azienda, propose alla dirigenza Disney di creare un canale televisivo. Il progetto ci metter\u00e0 due anni a dare frutti. Lo stesso anno, Feld Entertainment ottenne i diritti internazionali per gli spettacoli di pattinaggio su ghiaccio con i personaggi Disney: il primo \"Disney on Ice\" venne presentato l'anno stesso. L'8 luglio 1981 Walt Disney Productions acquist\u00f2 la Retlaw Enterprise, i diritti per il nome di \"Disney\" per 46,2 milioni di dollari, e la monorotaia e il treno di Disneyland rimasti propriet\u00e0 della vedova e dei due figli di Disney.\nLa divisione del cinema rilasci\u00f2 nel 1982 il film \"Tron\", che fu il primo film nella storia a usare immagini generate da un software informatico, ma che non ebbe il successo sperato.\nLa divisione aziendale che si occupava dei parchi a tema inaugur\u00f2 il primo ottobre 1982 un secondo parco presso il Walt Disney World Resort, Epcot, ispirato solo vagamente alla iniziale visione futuristica di Walt Disney, e nel 1983 il parco Tokyo Disneyland in Giappone.\nNel 1983, l'azienda riorganizz\u00f2 le proprie attivit\u00e0 con la creazione di filiali specializzate in tutti i tipi di produzioni. Il primo aprile 1983 la Walt Disney Productions cre\u00f2 sulle basi del dipartimento per la creazione di film d'animazione \"(Pictures),\" la Walt Disney Pictures, controllata al 100%, mentre Walt Disney Television, che garantiva la produzione di serie televisive ininterrottamente dal 1955, si occup\u00f2 anche di \"Disney Channel\", lanciato negli Stati Uniti il 18 aprile 1983.\n1984-2005: l'era di Michael Eisner.\n1984-1989: la riconquista del gigante.\nA partire da maggio 1984, la societ\u00e0 Walt Disney Productions (Walt Disney Pictures dal 1985 ad oggi) fu il bersaglio di un tentativo di acquisizione da parte di gruppi finanziari a capo dei quali c'era Saul Steinberg. Per contrastare questo tentativo, la societ\u00e0, dopo aver concluso l'acquisto di Arvida Corporation per 200 milioni di dollari(portando i Bass Brothers al 6,1% della Disney) compr\u00f2 la Gibson Greetings Inc. per 337,5 milioni di dollari (equivalenti al 5% della societ\u00e0) per diluire le proprie azioni. La MM Acquisition Corporation\",\" di propriet\u00e0 del gruppo Reliance Holdings di Steinberg\",\" l'8 giugno 1984 lanci\u00f2 un'offerta di 67,50 USD ad azione. L'11 giugno la Disney ricompr\u00f2 4,2 milioni di azioni (11,1% del proprio capitale) dalla Reliance Holding per 328 milioni di dollari. In estate dovette ritirarsi dall'accordo con la Gibson Greetings Inc. per far cadere la causa di Irwin L. Jacobs, contrario a questo acquisto; ci\u00f2 port\u00f2 l'azienda a pagare una penale milionaria. Per migliorare la situazione finanziaria della societ\u00e0, il cui debito era salito enormemente a causa del conflitto con Steinberg, la dirigenza decise di \"chiedere aiuto\" a Michael Eisner, ex-presidente della Paramount Pictures, e Frank Wells, i quali, il 23 settembre dello stesso anno, verranno nominati rispettivamente amministratore delegato e amministratore delegato finanziario.\nNel mese di settembre del 1984, fu creata una societ\u00e0 di sviluppo al fine di progettare, gestire e sviluppare le propriet\u00e0 immobiliari non gi\u00e0 strumentalizzate dall'attivit\u00e0 dei parchi a tema Disney, mansioni che derivavano dalle attivit\u00e0 di Arvida.\nNella primavera dello stesso anno fu creata la consociata Touchstone Pictures, per la creazione di film per un pubblico pi\u00f9 adulto, il cui primo prodotto fu \"Splash - Una sirena a Manhattan\" che si rivel\u00f2 un successo al botteghino. La Walt Disney World acquis\u00ec, su iniziativa di Michael Eisner, la collezione di arte africana di Paolo Tishman, rinominata \"Walt Disney Tishamn\". Nel 1985, la divisione video della Disney lanci\u00f2 una serie televisiva con la Touchstone chiamata \"Cuori senza et\u00e0\". Inoltre Eisner incoraggi\u00f2 lo studio, che realizz\u00f2 una serie di successi come \"Good Morning, Vietnam\" (1987), \"L'attimo fuggente\" (1989) e \"Pretty Woman\" (1990).\nIl 6 febbraio 1986, la societ\u00e0 cambi\u00f2 il suo nome mentre, dopo il cambio di direzione nel 1984, la WED Enterprises divent\u00f2 Walt Disney Imagineering.\nNel 1987, la Disney firm\u00f2 un accordo con il governo francese per la creazione di un nuovo complesso turistico ai margini di Parigi che si sarebbe chiamato Euro Disney Resort. La societ\u00e0 Arvida Corporation vendette l'azienda JMB Realty Corporation per 404 milioni di dollari. Il primo Disney Store apr\u00ec il 28 marzo 1987 presso il \"Glendale Galleria\" a Glendale in California, non lontano dal quartier generale Disney.\nIl 21 gennaio 1988, la Disney firm\u00f2 la liquidazione della Wrather Corp. per 161 milioni di dollari con 89 milioni di debiti. Il Disneyland Hotel e il complesso della \"Queen Mary\" passarono nel portafoglio della Disney. Il 20 aprile 1988 la Disney acquist\u00f2 la societ\u00e0 elettronica Childcraft Education Corporation dalla Grolier Inc. per 52 milioni di dollari, fusa alla Disney Catalog. Nel maggio 1988, la filiale italiana venne rinominata Walt Disney Company Italia, mentre l'etichetta musicale Disneyland Records venne rinominata Walt Disney Records. Lo studio inoltre ritorn\u00f2 ad avere successo con i suoi film d'animazione \"Chi ha incastrato Roger Rabbit\" (1988) e \"La sirenetta\" (1989). Il 6 novembre 1989 il 51% dei 170 milioni di azioni di Euro Disney SCA vengono emesse sul mercato azionario francese al prezzo iniziale di 72 FF, il restante 49% rimane alla Disney.\n1990-1999: nuova et\u00e0 dell'oro.\nL'inizio degli anni '90 fu un periodo di fasti per l'azienda: il 18 luglio 1990 venne creato un nuovo studio, l'Hollywood Pictures; il primo negozio Disney al di fuori degli USA venne aperto a Londra il 1\u00ba novembre 1990 a Regent Street; nel 1991 nacque la casa editrice Hyperion e fu acquistata la rivista scientifica \"Discover\" dalla Family Media Group, che in seguito cess\u00f2 le sue attivit\u00e0; le azioni Disney debuttarono al Dow Jones nel 6 maggio 1991, scalzando quelle dell\"'U.S. Steel\". Nella maggior parte delle aree d'attivit\u00e0 si ottennero successi, in quella che fu definita l'era del \"rinascimento Disney\": in campo cinematografico con \"La bella e la bestia\" (1991), \"Aladdin\" (1992) e \"Il re leone\" (1994), e in campo televisivo con serie come \"I Gummi, DuckTales - Avventure di paperi, Cip &amp; Ciop agenti speciali, Darkwing Duck e Gargoyles - Il risveglio degli eroi\". Nonostante questi successi ed espansioni, Walt Disney Imagineering dovette licenziare 400 persone.\nIl 12 aprile 1992, Disney apr\u00ec il primo parco Disney Europeo, Euro Disneyland. Il 30 settembre 1992, il Disney's Filmed Entrertainment Group, i futuri The Walt Disney Studios\",\" divent\u00f2 il primo studio d'animazione ad avere 500 milioni di dollari di fatturato annuo. Il 30 settembre 1992 la Disney vendette la propriet\u00e0 di Long Beach dell'ex-Wrather Company. Nello stesso anno la Disney fond\u00f2 la squadra di hockey Mighty Ducks of Anaheim, chiamata cos\u00ec dall'omonimo film.\nIl 30 giugno 1993, la Miramax Films venne acquistata per 80 milioni: i fratelli Weinstein ne diventarono amministratori. Il successo dell'azienda deriv\u00f2 dalla libert\u00e0 d'azione lasciata ai fratelli, che operarono indipendentemente dalla divisione film della Disney. Per aiutare ulteriori acquisizioni e progetti finanziari, la Disney emise il 21 luglio 1993 obbligazioni per 300 milioni di dollari.Tuttavia, nel 1994, dopo la morte di Frank Wells in un incidente di elicottero, il 3 aprile Jeffrey Katzenberg si dimise, poich\u00e9 non gli venne dato il titolo di Wells, e fond\u00f2 la DreamWorks SKG. Questi fatti segnarono l'inizio di diverse battute d'arresto del gruppo: i dipartimenti europei non riuscirono a raggiungere gli obiettivi; l'incremento del debito incominci\u00f2 a gravare sul gruppo. Il 4 novembre 1994, la prima galleria Disney apr\u00ec nel centro commerciale \"Mainplace Santa Ana\" in California. Nel dicembre 1994 nacque Disney Interactive, specializzata nel mercato dei videogiochi.\nNel 1995, la Disney invest\u00ec in Germania lanciando Super RTL, in compropriet\u00e0 con RTL Group. Il 31 luglio 1995 la societ\u00e0 annunci\u00f2 l'intenzione di acquisire Capital Cities per un costo di 19 miliardi di dollari. Capital Cities comprendeva: una parte della rete televisiva ABC (in parte gi\u00e0 del gruppo), l'80% di ESPN, quattro quotidiani, Fairchild Fashion Media e diverse altre partecipazioni. L'assemblea degli azionisti approv\u00f2 il 4 gennaio, durante una conferenza speciale a New York, l'acquisto che si sarebbe concluso il 9 febbraio 1996. Il 18 maggio 1995 la Disney prese il controllo del 25% dei California Angels, squadra di baseball che rinomin\u00f2 Anaheim Angels e, nel mese di maggio del 1996, ne complet\u00f2 l'acquisizione. I film d'animazione, come \"Pocahontas\" (1995), non ebbero il successo sperato.\nNel febbraio 1996, con il successo del parco in Florida e l'acquisto totale di Gorda Cay, isola privata delle Bahamas ad accesso esclusivo delle crociere Disney, ora nota come Castaway Cay, venne fondata la societ\u00e0 per la gestione delle crociere, la Disney Cruise Line, le cui prime navi, \"Disney Magic\" e \"Disney Wonder\", sarebbero entrate in servizio due anni pi\u00f9 tardi. Nel corso del 1996, la Disney inglob\u00f2 lo studio Jumbo Pictures e il Dream Quest Images; fuse Disney Development Company con Walt Disney Imagineering al fine di unire i servizi nel campo della creazione, progettazione, pianificazione immobiliare e di gestione dei vari progetti sotto un unico nome, Rummell ne divent\u00f2 il CEO. Walt Disney Company e McDonald's il 23 maggio firmarono un contratto in esclusiva per offrire giocattoli Disney con gli Happy Meals. Il 1\u00ba luglio 1996, un ESPN Club apr\u00ec al Walt Disney World Resort, poi rinominato ESPN Zone.\nDopo il successo di \"Toy Story\" (1995), distribuito dalla Disney, il 24 febbraio 1997, la Disney firm\u00f2 un accordo con la Pixar per co-produrre cinque film d'animazione completamente in grafica computerizzata e per l'acquisto da parte della Disney del 5% del capitale di Pixar. Il 3 aprile 1997, la Disney entr\u00f2 grazie alla Bolla delle dot-com nel capitale della Starwave Corporation, una societ\u00e0 specializzata in software multimediali. Il 4 aprile vendette i quattro giornali acquistati con la Capital Cities alla Knight Ridder per 1,65 miliardi di dollari. Contemporaneamente rescisse il contratto con Cinergi Pictures e compr\u00f2 la maggior parte dei film nel loro catalogo. Il 21 luglio Disney acquist\u00f2 l'etichetta musicale indipendente Mammoth Records. Nel mese di settembre Disney acquist\u00f2 la catena Classic Sports Network che sarebbe diventata ESPN Classic e dovette pagare alla Marsu B. V., detentrice dei diritti di \"Marsupilami\", una penale per inadempienza del contratto. Il 2 dicembre 1997 Disney pubblic\u00f2 il suo primo DVD.\nIn questo stesso anno fin\u00ec la causa tra Katzenberg e la Disney che riguardava il pagamento del 2% dei profitti generati dai film e dalle produzioni televisive la cui produzione era iniziata quando era ancora a capo del Disney Studios. I termini del patteggiamento non furono divulgati a causa di un accordo di riservatezza.\nNel 1998 l'azienda, finora divisa in tre parti chiamate Broadcasting, Creative Content e Parks and Resorts, venne riorganizzata in cinque divisioni: Disney Media Networks, Walt Disney Studios Entertainment, Walt Disney Parks and Resorts, Disney Consumer Products e Walt Disney Internet Group (WDIG). Nel frattempo, il 19 giugno 1998 le quote sono frazionate al ritmo di tre per una (triplicando le quote di partecipazione). L'8 gennaio, il primo McDonald apr\u00ec a Downtown Disney Marketplace(la zona commerciale del Walt Disney World Resort). Il 18 giugno 1998, la Disney annunci\u00f2 l'intenzione di acquistare il 43% di Infoseek. Il 12 luglio, una ESPN Zone apr\u00ec a Baltimora. L'acquisto di Infoseek si concluse il 18 novembre 1998 in cambio dell'acquisto di Starwave da parte della Infoseek. Il 20 dicembre si tenne la prima del \"The Lion King: il musical\" in Giappone e ci\u00f2 segn\u00f2 la nascita di Walt Disney Theatrical Productions.\nIl 25 febbraio 1999, il presidente dell ABC Robert Iger divent\u00f2 anche capo della nuova filiale della Walt Disney International. Il 10 maggio, la Disney riorganizz\u00f2 la sua divisione editoriale: Buena Vista Publishing Group divent\u00f2 Disney Publishing Worldwide, parte della Disney Consumer Products, mentre la Hyperion Books divenne una filiale di ABC. Nell'agosto del 1999 la WDIG acquist\u00f2 il 60% del sito Soccernet (oggi chiamato ESPNsoccernet) dal Daily Mail e vendette Fairchild Publications, l'ultima parte rimasta non strategicamente importante di Capital Cities, alla Advance Publications.\n2000-2005: l'entrata nel XXI secolo.\nL'entrata nel nuovo millennio vedeva una societ\u00e0 meno solida del previsto; alcuni sostengono a causa dello stile manageriale di Eisner, altri invece ritengono valida la teoria della \"compressione dell'et\u00e0\": i giovani di quel periodo tendevano ad emulare gli adulti e quindi a volersi divertire come gli adulti. Il settore televisivo stava calando e anche quello cinematografico non aveva ottenuto i risultati sperati, soprattutto al di fuori degli Stati Uniti. Il nuovo Tomorrowland a Disneyland (1998) e il parco Disney California Adventure (2001), il primo voluto come nuova area in un parco Disney gi\u00e0 esistente e il secondo come nuovo parco, non soddisfecero le aspettative dei visitatori. Ulteriori parchi aprirono in Giappone, il Tokyo DisneySea nel settembre del 2001, e in Francia, il Parc Walt Disney Studios nel marzo 2002.\nI Disney Store diventarono meno redditizi a causa dell'inizio della vendita dei prodotti Disney nelle grandi catene commerciali (tranne che in Europa). La fine della bolla di Internet forz\u00f2 la Disney a rivedere e riorganizzare le attivit\u00e0 legate a questo supporto: il WDIG venne integrato nella divisione Disney Media Networks.\nNel 2000, la Disney sciolse i Jumbo Pictures, ma continu\u00f2 ad acquistare e distribuire in serie i prodotti attraverso \"Cartoon Pizza\". A giugno vendette Ultraseek Corporation per 153 milioni di dollari a Inktomi. Il 3 agosto, venne acquistato il restante 40% di Soccernet e in ottobre la societ\u00e0 lanci\u00f2, in collaborazione con il sito eBay, le \"Disney Auctions\". Nel mese di settembre, la Disney fond\u00f2 la Steamboat Ventures. Nella primavera del 2001, la societ\u00e0 cedette la partecipazione in Eurosport per 93 milioni di dollari. In questo stesso anno Bob Iger divenne presidente e direttore operativo della compagnia.Gli attacchi terroristi dell'11 settembre 2001 rallentarono il settore turistico in tutto il globo e quindi la divisione Parks &amp; Resort ne risent\u00ec. Sempre in questo periodo, per risolvere il problema della ABC, Disney cerc\u00f2 di espandere il network: il 24 ottobre si concretizz\u00f2 l'acquisto della Fox Family Worldwide, rinominata ABC Family, (ottenendo anche il controllo di Jetix, assorbita nel 2008) per 5,3 miliardi di USD dopo una lunga trattativa con Haim Saban e la News Corporation. In concomitanza inizi\u00f2 una campagna di ristrutturazione delle attivit\u00e0 di distribuzione televisiva: il numero di canali Disney e delle partecipate ebbe un'improvvisa impennata. ABC, Disney Channel e ESPN passarono da un canale nazionale a molteplici e distribuiti in vari paesi. A novembre la Disney acquist\u00f2 la Baby Einstein Company e, successivamente, il catalogo di Saban Entertainment.\nIl 1\u00ba aprile 2002 Disney vendette tutti i Disney Store giapponesi all'OLC, che controllava Tokyo Disneyland, per 51 milioni di dollari. Il 12 giugno, firm\u00f2 una partnership per 1 miliardo di dollari con OMD, una controllata di Omnicom, per la distribuzione della pubblicit\u00e0.\nIl 24 marzo 2003, Disney e Bank One collaborarono per creare negli Stati Uniti una carta di credito Visa, con la quale era possibile raccogliere punti da spendere nel merchandising e in biglietti per i parchi Disney. In maggio veniva annunciato che il numero di visitatori dei Disney Store era stato superato da quello delle persone nei suoi parchi a tema e che, quindi, varie opzioni erano allo studio, compresa la vendita delle boutique del Nord America e quelle europee. Il 21 maggio, la Disney vendette i Los Angeles Angels of Anaheim per 180 milioni di dollari ad Arte Moreno, un finanziere di Phoenix. Alla fine di settembre del 2003, la Disney lanci\u00f2 un canale on-demand chiamato \"MovieBeam\", che utilizzava un decoder dedicato.\nNel 2004 la Pixar, cessato il contratto di distribuzione con la Disney, inizi\u00f2 a cercare un altro partner commerciale in quanto insoddisfatta dalla gestione economica degli accordi. Nel febbraio 2004, la Disney sub\u00ec un tentativo di acquisizione da parte di Comcast per 54 miliardi di USD, ma Michael Eisner rifiut\u00f2 senza consultare il comitato esecutivo, perch\u00e9 ci\u00f2 avrebbe fatto precipitare le sue quote di partecipazione. La posizione di Eisner si complic\u00f2 ulteriormente: gi\u00e0 sul finire dell'anno precedente il CEO aveva chiesto di non riconfermare Roy E. Disney, figlio di Roy O. Disney, insieme ad altri membri che avevano superato i 72 anni. Al fianco dell'ultimo Disney nel consiglio si schier\u00f2 Stanley Gold, che si dimise insieme a questi. La crisi vide, da un lato, la maggior parte del board schierato con il CEO e, dall'altro, gli azionisti scontenti per le performance societarie. L'anno successivo venne annunciato che il nuovo CEO della societ\u00e0 sarebbe stato Bob Iger.\nIl 17 febbraio la Disney acquist\u00f2, per 68 milioni di USD, i diritti del catalogo di \"Bear nella grande casa blu\" e dei \"Muppets\". Questi ultimi verranno comprati in maggio alla Jim Henson Productions, portando alla creazione di una nuova filiale: la Muppets Holding Company, propriet\u00e0 della Disney Consumer Products. Nel novembre 2004, la Disney compr\u00f2 le azioni della societ\u00e0 CrossGen Comics specializzata in fumetti fantasy. La vendita dei Disney Store del Nord America a The Children's Place frutt\u00f2 alla Disney 100 milioni di dollari, mentre si blocc\u00f2 la vendita dei negozi europei.\nIl 25 febbraio 2005, la Disney annunci\u00f2 la vendita dei \"Mighty Ducks of Anaheim\" a Henry Samueli, per 26 milioni di dollari. Il mese successivo cedette il controllo di Dimension Films ai fratelli Weinstein, mantenendo tuttavia il marchio Miramax e i cataloghi Miramax e Dimension Films. I due fratelli, poco dopo, crearono The Weinstein Company, mentre Miramax divent\u00f2 una delle etichette Buena Vista Entertainment.\nIl 28 giugno tre podcast (ABC News, Disney Online e ESPN.com) furono lanciati su iTunes a seguito di un contratto tra Disney e l'Apple. Inoltre verso la fine dell'anno sarebbero stati rilasciati sulla piattaforma gli episodi delle serie della ABC e di Disney Channel. Il 6 luglio venne annunciata la creazione di due servizi di telefonia mobile: Disney Mobile e Mobile ESPN.com. Ad agosto vennero create le linee Little Einsteins, una gamma di prodotti per bambini dai 3 agli 8 anni, e Disney Fairies, con l'uscita del libro \"Fairy Dust and the Quest for the Egg\". In settembre vennero lanciati sul mercato una linea di bevande ispirate ai personaggi Disney, grazie a un contratto di licenza con la societ\u00e0 britannica Calypso Soft Drinks, e una serie di mobili Indesign, in esclusiva per Home Depot.\nIl 6 settembre il Gruppo Buena Vista Music Group stipul\u00f2 un accordo con EMI per la distribuzione delle produzioni in Europa, Africa e Medio Oriente. In settembre Walt Disney Parks and Resorts celebr\u00f2 i cinquant'anni di Disneyland, apr\u00ec il suo primo parco in Cina, Hong Kong Disneyland, e annunci\u00f2 che nel successivo lustro avrebbe triplicato il numero di Disney Store nella nazione. Venne resa nota inoltre una perdita di circa 70 milioni di dollari dovuta all'attuazione dell'amministrazione controllata di Delta Air Lines. Il 21 settembre 2005, Disney-ABC Cable Network Group sigl\u00f2 un accordo con Verizon per estendere alla fibra ottica la trasmissione di 12 canali, tra cui i canali Disney, 7 canali ESPN, ABC Family e ABC News Now.\nIl 30 settembre 2005 vide l'addio di Michael Eisner dal ruolo di amministratore delegato. Il giorno successivo subentr\u00f2 Robert Iger.\n2005-2021: l'era di Robert Iger.\n2005-2009: l'acquisto di Pixar e la riorganizzazione nei media.\nIl 7 ottobre 2005, Disney vendette il magazine \"Discover\" per 13 milioni di USD. Il 19 ottobre 2005, WDIG acquista Living Mobile, un editore tedesco di videogiochi con sede a Monaco di Baviera e Praga. Il 1\u00ba novembre la stampa annunci\u00f2 che la Disney era intenzionata ad acquistare la Pixar invece di rinnovarne il contratto in esclusiva. Nella stessa data Disney cedette la propria partecipazione in un canale via cavo spagnolo per 57 milioni di USD. L'8 dicembre 2005, la Disney e la divisione per la distribuzione, Walt Disney Studios Home Entertainment, annunciarono che avrebbero sostenuto il formato Blu-ray invece del concorrente HD-DVD\nIl 24 gennaio 2006, Disney annunci\u00f2 un'operazione per acquistare la Pixar per circa 7,4 miliardi di dollari, la met\u00e0 dei quali in azioni. Il tasso di scambio tra i valori delle azioni Disney e quelle Pixar \u00e8 di 2,3 a favore della Disney. A quel tempo Steve Jobs (fondatore di Apple) era CEO di Pixar e azionista del 50,6% del capitale della societ\u00e0. Nel mese di maggio la societ\u00e0 pass\u00f2 sotto il controllo Disney con a capo Edwin Catmull e John Lasseter.\nIl 6 febbraio 2006, durante la pubblicazione dei risultati trimestrali, si annunci\u00f2 la fusione delle stazioni radio ABC e Citadel Broadcasting in Citadel Communications, realt\u00e0 guidata da Citadel, ma posseduta per il 52% da Disney. L'importo della transazione fu pari a 2,7 miliardi di dollari.\nIntanto ESPN Mobile faticava a trovare un pubblico a cui interessasse, anche a causa delle tariffe considerate elevate e quindi da operatore, nel 2007, si trasform\u00f2 in un servizio di notizie sportive su rete Verizon. Anche Disney Mobile venne cambiato, rendendolo un operatore virtuale, ma cesser\u00e0 nel 2008. Il 13 febbraio 2006 la Walt Disney Company dichiar\u00f2 di aver negoziato il recupero dei diritti di \"Oswald il coniglio fortunato\". Il 9 marzo Walt Disney International annunciava la creazione della The Walt Disney Company CIS, per gestire gli interessi della Disney in Russia, con filiale a Mosca.\nIl 1\u00ba giugno 2006 la Disney lanci\u00f2 Disney Jeans in India per poi diffonderla nei mercati dell'Asia e dell'Europa. Il 9 giugno, firm\u00f2 diversi accordi per vendere frutta a marchio Disney in alcune catene di supermercati europee: in Inghilterra con Tesco per vendere mandarini, mele e banane; in Francia con Carrefour offriva mini pomodori; in Germania con Metro AG vendeva mini banane. Nel mentre George Mitchell confermava di essere occupato con i funzionari della citt\u00e0 di Shanghai per aprire un secondo parco in Cina che, secondo lui, non avrebbe avuto alcuna influenza sull'affluenza al parco di Hong Kong. Il 28 luglio 2006, la Disney annunci\u00f2 l'acquisizione dell'indiana Hungama TV per 30 milioni di dollari e l'acquisto del 14,9% di UTV Software Communications per 15 milioni, entrambe specializzate in programmi televisivi, film d'animazione e film Bollywoodiani.\nIl 22 novembre 2006, la Disney firm\u00f2 un accordo con Comcast che prevedeva da un lato l'acquisizione da parte di Comcast del 40% di E! Entertainment Television per 1,23 miliardi di dollari, dall'altra la licenza di trasmettere nel servizio video on-demand di Comcast i prodotti Disney, tra i quali quelli della Walt Disney Pictures, della Touchstone Pictures e Miramax Films. Lo stesso giorno, la Disney annunciava l'estensione a tutti i continenti del contratto (precedentemente presente solo in Nord America) con l'azienda di scarpe Crocs per la vendita di scarpe sportive Crocs Disney. Il 6 febbraio 2007, la Disney fuse tutte le sue societ\u00e0 nel campo della pubblicit\u00e0 per bambini e le famiglie di tutti i settori (televisione, Internet, radio e stampa) in un unico gruppo, chiamato \"Disney Media Advertising Sales and Marketing Group\". Due giorni dopo Buena Vista Games divent\u00f2 Disney Interactive Studios. Il 19 marzo il Walt Disney Internet Group acquis\u00ec un secondo fornitore di contenuti telefonici portatili in Cina la Enorbus per 20 milioni. Il 25 aprile 2007, la stampa annunci\u00f2 la possibile soppressione a partire da maggio del marchio Buena Vista a favore di quello Disney a causa di una politica sulla semplificazione dei marchi della Walt Disney Company promossa da Robert Iger. L'8 maggio 2007, Walt Disney Records, Disney Elettronica e Walt Disney Internet Group si associarono per offrire la possibilit\u00e0 di scaricare da Disneymixcentral.com un catalogo per un lettore MP3.\nIl 1\u00ba agosto Disney acquist\u00f2 il sito per bambini \"Club Penguin\" per 350 milioni di USD. Tra agosto e ottobre furono annunciate novit\u00e0 per i parchi: i Disney-MGM Studios sarebbero divenuti Disney's Hollywood Studios; un nuovo Disney Vacation Club, chiamato Ko Olina Resort, sarebbe sorto su un'area di 8.5 ettari, con 800 camere nel 2011 alle Hawaii, sull'Isola Oahu. Il 13 ottobre 2007 fu lanciato il marchio Disney Garden, che offriva snack, frutta e verdura \"selezionati per aiutare le famiglie a far crescere i loro figli con cibi buoni per la salute\".\nIl 12 novembre 2007 la Disney annunci\u00f2, nonostante l'insuccesso di Disney Mobile, che si stava preparando a lanciare un'offerta in Giappone in collaborazione con SoftBank. Il 4 dicembre 2007, WDIG compr\u00f2 l'azienda iParenting Media, fornitore di contenuti per la famiglia.\nIl 14 gennaio 2008 Disney e ESPN confermarono di aver investito nella sussidiaria cinese della NBA, nota come NBA China, avendone acquistato l'11% delle azioni. Il 12 febbraio Disney acquist\u00f2 il 20% della spagnola Net TV di propriet\u00e0 di Vocento. In febbraio la Disney annunci\u00f2 l'intenzione di aumentare la propria quota di azioni di UTV fino al 30%. In maggio raggiunse il 32,1% del capitale di UTV, per 203 milioni, e il 15% di UTV Global Broadcasting, per 30 milioni. Il 2 maggio Disney riprese il controllo dei Disney Store americani da The Children's Place, chiudendo, tuttavia, 98 negozi. Il 5 giugno Disney Interactive Studios e Walt Disney Internet Group si fusero in Disney Interactive Media Studio. Il 23 giugno fu venduto Movies.com a Fandango, sussidiaria di Comcast. Il 16 dicembre Walt Disney Company CIS, tramite Catalpa Investement Ltd, e Media-One fecero una joint venture, la MO-TV Holding Ltd, posseduta al 49% dalla prima, per gestire un network da 30 canali in Russia. Tuttavia, due mesi pi\u00f9 tardi, Il 20 febbraio l'antitrust russo ne sospese le attivit\u00e0.\nL'8 febbraio 2009 Steven Spielberg sigl\u00f2 un accordo per far distribuire alla Disney 30 film della DreamWorks SKG nell'arco di cinque anni tramite la Touchstone. Da questo accordo sarebbero rimasti fuori i lungometraggi animati, distribuiti dalla Paramount Pictures.\nIl 27 febbraio Jetix Europe annunci\u00f2 il ritiro del proprio titolo dal listino Euronext, dopo aver riacquistato le proprie azioni. Il 30 aprile fu reso noto che Disney, attraverso ABC Inc., si sarebbe unita a Hulu, sito di video on demand, joint venture tra NBC Universal, News Corporation e Providence Equity Partners, ottenendo tre posti nel board della societ\u00e0 e il 27% dell'azienda. In seguito a dei problemi economici, il gruppo irlandese Setanta Sports si separ\u00f2 dai diritti di trasmissione di alcune partite della Premier League, ricomprati da ESPN. Inoltre questa apr\u00ec una serie di siti di notizie sportive locali a New York, Los Angeles e Dallas.\n2009-2017: le grandi acquisizioni: Marvel e LucasFilm Ltd.\nIl 31 agosto 2009 Disney raggiunse un accordo per rilevare Marvel Entertainment per 4 miliardi di dollari (2,8 miliardi di euro), previa autorizzazione dell'anti-trust. L'acquisto sarebbe stato pagato con dollari e azioni Disney: per ogni azione Marvel, l'azionista avrebbe avuto 30$ pi\u00f9 0,745 di un'azione Disney. Alla fine dell'anno l'accordo venne ratificato dagli azionisti Marvel e l'esborso totale fu di poco superiore ai 4,3 miliardi di dollari.\nIl 30 settembre un giudice di Los Angeles stabil\u00ec che la Disney non aveva violato il contratto sulle royalty di \"Winnie the Pooh\" nella causa portata avanti dal 1991 dalla famiglia di Stephen Slesinger. Il 3 novembre Disney annunci\u00f2 di aver donato 7 milioni di dollari ad alcune associazioni no profit che si battevano per la salvaguardia delle foreste: circa 4 milioni vennero dati alla \"Tayna and Kisimba-Ikobo Community Reserves\" nella Repubblica Democratica del Congo e all\"'Alto Mayo Conservation Project\" in Per\u00f9. Il 13 novembre Tom Staggs (CFO) divenne CEO della Divisione Walt Disney Parks and Resorts al posto di Jay Rasulo. Il 23 dicembre, Sheryl Sandberg COO di Facebook, venne inserita nel \"board of directors\" della Disney.\nDopo l'arrivo di Iger, Roy E. Disney era ritornato nel CdA come amministratore emerito non votante, rappresentando la famiglia Disney nell'azienda, di cui possedeva l'1%. Il 19 dicembre 2009 mor\u00ec a causa di un tumore allo stomaco.\nAi vertici dei Walt Disney Studios alla fine del 2009 ci fu un cambio che vide Rich Ross diventare presidente del consiglio di amministrazione. Il 1\u00ba gennaio 2010, in seguito all'acquisizione di Marvel Entertainment, Disney espanse la propria partnership con POW! Entertainment, lo studio di Stan Lee, investendo 2,5 milioni. Il 25 gennaio UTV Software Communications complet\u00f2 l'acquisizione della sua controllata UTV Motion Pictures con un aumento di capitale, riducendo la partecipazione di Disney al 50,45% del proprio capitale.\nIl 28 gennaio Disney annunciava la chiusura dello studio Miramax Films, con il licenziamento di ottanta persone e il ridimensionamento della Touchstone. Poco dopo il New York Times menzion\u00f2 la possibilit\u00e0 che Disney stesse vendendo il catalogo di 700 film e il nome Miramax per 700 milioni di dollari. Tra i possibili compratori c'erano anche i fratelli Weinstein, ma, il 21 maggio, il Wall Street Journal annunci\u00f2 che i negoziati non avevano avuto successo, ma non per il prezzo. Il 29 luglio, Disney annunci\u00f2 la vendita del marchio, del catalogo e dei progetti, per 663 milioni di dollari al gruppo Filmyard Holdings di cui facevano parte Tutor Perini, Thomas J. Barrack, Jr. e Colony Capital.\nIl 4 febbraio 2010, il Consiglio di amministrazione di OLC approv\u00f2 il trasferimento dell'attivit\u00e0 di Disney Store giapponese alla filiale giapponese di Disney, con un riacquisto di azioni il 31 marzo. Il 10 marzo, durante la riunione degli azionisti Disney, Robert Iger prese in considerazione diverse soluzioni per risolvere i problemi di alcune filiali di ABC Inc., tra cui ABC News, con la creazione di uno spin-off. Il 12 maggio, Haim Saban annunciava l'acquisto da Disney dei \"Power Rangers\" per produrre una nuova serie dal 2011. Il 27 luglio Playdom, uno studio di giochi per social networks, fu comprato per 563,2 milioni di dollari.\nIl 23 febbraio 2011 Disney acquist\u00f2 il sito di social networking di Togetherville per bambini di et\u00e0 inferiore a 10 anni. In marzo Disney divise il suo contratto con agenzie pubblicitarie in due: Carat per parchi a tema e Publicis per film, televisione e videogiochi. Il 30 giugno, Walt Disney Studios Distribution apr\u00ec una filiale in Sudafrica per distribuire i suoi film. Il 26 luglio, UTV annunci\u00f2 di aver accettato un'offerta da Disney per acquistare il restante 49,6% del capitale che non deteneva per $ 454,62 milioni e ritirare il titolo dai listini. Dopo il via libera del governo indiano, l'azienda venne rinominata \"The Walt Disney Company India\" sussidiaria di Walt Disney International, con presidente Rohinton Screwvala. Il 9 settembre, Disney annunci\u00f2 la nomina di Robert Chapek, ex presidente di Walt Disney Studios Distribution come presidente di Disney Consumer Products. Il 7 ottobre 2011, Disney acquist\u00f2 per un prezzo compreso tra 80 e 100 milioni di dollari il 42% di Indiagames di propriet\u00e0 di Vishal Gondal, fondatore della societ\u00e0, e investitori stranieri come Cisco Systems e Adobe. L'8 ottobre fu annunciato che Iger avrebbe ceduto il posto ad un successore nel marzo 2015, senza tuttavia specificarne il nome.\nIl 29 novembre, la Disney ha annunciato di aver emesso 1,6 miliardi di obbligazioni in due lotti: 1 miliardo in obbligazioni a 3 anni e il resto in 30 anni. Il 20 aprile 2012, Rich Ross ha annunciato le sue dimissioni dalla carica di Presidente di Walt Disney Studios Entertainment dopo il fallimento di \"John Carter\". Il 27 aprile, Disney e News Corp annunciarono di voler acquistare la partecipazione di Providence Equity in Hulu per circa $ 200 milioni. Il 5 giugno, la Disney decise di vietare annunci pubblicitari per bambini che sponsorizzavano cibo spazzatura sui suoi canali TV e siti web. Il 13 agosto, la stampa evoc\u00f2 la possibilit\u00e0 di acquisizione di Scripps Networks Interactive da parte della Disney per 10 miliardi. Il 24 agosto, Time Magazine rivel\u00f2 che Euro Disney SCA stava venendo comprata da parte di The Walt Disney Company per ridurre le difficolt\u00e0 finanziarie dell'operatore dei parchi francesi. Poco dopo la societ\u00e0 francese annunci\u00f2 che la Walt Disney Company aveva concesso un prestito 1,332 miliardi di euro per rifinanziare il proprio debito. Il 30 ottobre, Disney rese pubblico l'acquisto di Lucasfilm e di tutte le sue sussidiarie (Industrial Light &amp; Magic, LucasArts e Skywalker Sound) per $ 4,05 miliardi, annunciando l'arrivo del settimo episodio della saga nel 2015. L'acquisizione venne completata nel dicembre di quell'anno e il pagamento avvenne tramite azioni (37 milioni) e denaro. Il 27 dicembre 2012, Disney ha sottoscritto un prestito in obbligazioni per $ 3 miliardi, per ripagare debiti e coprire le spese delle acquisizioni.\nIl 15 gennaio 2013, Disney annuncia il lancio a giugno 2013 di Disney Infinity per contrastare Skylanders di Activision Blizzard, consentendo una connessione tra Disney Toys e Disney Interactive Studios. Il 1\u00ba luglio 2013, il Comitato esecutivo della Disney estese il contratto di Robert Iger come amministratore delegato e presidente fino al 30 giugno 2016. Il 12 luglio 2013, Disney, NBCUniversal e Fox interruppero il processo di vendita di Hulu e annunciarono un investimento di 750 milioni di dollari nella piattaforma. Il 13 settembre, Disney annunciava l'intenzione di riacquistare le proprie azioni a partire dal 2014 per un valore tra i 6 e gli 8 miliardi di dollari. Il 9 ottobre, Disney interruppe l'emissione di certificati cartacei per le proprie azioni a beneficio della versione digitale, ma offr\u00ec ai collezionisti la possibilit\u00e0 di ricevere dei certificati di acquisizione senza alcun valore legale. Il 24 ottobre 2013, Disney EMEA ha annunciato una riorganizzazione dei contratti europei con agenzie pubblicitarie, contratti dal 2010 tenuti da Carat per il cinema e dal 2008 da ZenithOptimedia per Disneyland Paris. Il 28 ottobre, Disney decise di eliminare le slot machine con personaggi della Marvel Comics o di Star Wars non rinnovando pi\u00f9 i contratti di licenza. Questo fu fatto in contrasto alla nuova legislazione della Florida sui casin\u00f2, che secondo la societ\u00e0 andavano ad intaccare la reputazione di destinazione \"family friendly\" dello stato. Il 12 novembre, Walt Disney Studios annunci\u00f2 di aver superato il suo record del 2010 superando $ 3,771 miliardi di incassi al botteghino con le etichette Marvel, Disney e Pixar. Il 20 novembre, la filiale OMD Worldwide di Omnicom Group rilev\u00f2 il contratto pubblicitario della divisione cinematografica della Disney stimata a 800 milioni di dollari. Il 23 dicembre, Jack Dorsey, fondatore di Twitter, entr\u00f2 a far parte del consiglio di amministrazione della Disney al posto di Judy Estrin. Il 24 marzo 2014, Disney acquis\u00ec Maker Studios, specializzato nella gestione di contenuti su YouTube e simili, per $ 500 milioni.\nIl 6 ottobre 2014, The Walt Disney Company ha annunciato una ricapitalizzazione e il rafforzamento della sua partecipazione in Euro Disney per un importo di circa \u20ac 1 miliardo, di cui $ 420 milioni in liquidit\u00e0 e $ 600 milioni in debito scambio.\nIl 5 febbraio 2015, Thomas O. Staggs, direttore di Walt Disney Parks and Resorts ed ex CFO, fu promosso a COO della compagnia, posizione che secondo alcuni lo proiettava ad \"erede\" di Bob Iger. Il 3 aprile 2015, la stampa rifer\u00ec che Disney, attraverso ESPN, avrebbe negoziato un contratto da $ 250 milioni con il sito di scommesse sportive virtuali di DraftKings, il quale avrebbe ricambiato comprando spazi pubblicitari su ESPN. Disney Interactive e Disney Consumer Products vennero fuse nella divisione Disney Consumer Products and Interactive Media. Il 30 giugno Christine McCarthy divenne Chief Financial Officer della compagnia. Il 22 settembre 2015, Disney investe in Jaunt, una start-up della Silicon Valley specializzata in realt\u00e0 virtuale. L'8 luglio 2015 Nominet, l'ente che gestisce i domini anglosassoni, costrinse una compagnia di costumi britannica a restituire 6 domini a \"tema\" Star Wars a Disney.\nAd agosto, Iger annunci\u00f2 che il fenomeno dei \"cord cutter\", cio\u00e8 coloro che disdicevano l'abbonamento alla pay-tv per farne uno con i servizi di video on demand, stava crescendo, andando ad intaccare il mercato delle media company. In seguito alle sue dichiarazioni sia le azioni Disney che quella delle altre company scesero. In settembre il calo delle azioni, legato soprattutto ai timori sul business model di ESPN, basato sulle pay tv, spinse la Disney a confermare il progetto di buy-back. Ad ottobre, fu inoltre annunciato un servizio di noleggio di contenuti digitali on-demand nel Regno Unito chiamato DisneyLife, che comprendeva film, programmi TV, musica e libri legati ai propri marchi. La creazione di un servizio \"over the top\", port\u00f2 nell'agosto del 2016 all'acquisto di una quota di BAMTech, un servizio di streaming sportivo, nonch\u00e9 distributore di tecnologie legate ai servizi on-line. In questo modo Disney si procur\u00f2 le conoscenze necessarie per lanciare, tramite ESPN, un servizio on-demand legato ad eventi sportivi.\nNonostante fosse ritenuto il naturale erede di Iger, il 4 aprile 2016 Thomas Staggs improvvisamente annunci\u00f2 la sua partenza da Disney.\n2017-2019: streaming e 21st Century Fox.\nIl 1\u00ba febbraio 2017, Disney accett\u00f2 di pagare 100 milioni di dollari per chiudere una class action mossa contro gli studios californiani. L'accusa era quella di aver siglato un accordo nel quali gli studi si impegnavano a cercare di non assumere gli artisti dei concorrenti e di fare cartello sui salari. Gli studi della Disney coinvolti erano Disney Animation e Pixar. Il 23 marzo, il contratto di Robert Iger come CEO fu prorogato fino a luglio 2019. Il 13 giugno, la Walt Disney Company concluse l'OPA per Euro Disney, raggiungendo il 97,08% del capitale, e annunci\u00f2 il ritiro del titolo dalla borsa. In maggio venne aperta la Disney Digital Network, che doveva coordinare le pubblicazioni sui siti gestiti dalla Disney e su tutti i social network. Sotto il suo controllo passarono non solo i siti dedicati ai propri personaggi, come \"StarWars.com\", ma anche le altre societ\u00e0 controllate che gestivano network, come Maker Studios. Il tutto per rendere le pubblicazioni e gli influencer pi\u00f9 \"disneiani possibili\".\nIn agosto, con un investimento di 1,5 miliardi di dollari, la Disney si assicur\u00f2 il 75% di BAMTech, la quale avrebbe dovuto garantire il know how necessario allo sviluppo di un servizio on demand non solo di ESPN, ma anche di Disney. Il primo, rispetto all'idea precedente, avrebbe compreso pi\u00f9 sport, tuttavia escludendo sempre i maggiori (NFL e NBA), mentre il secondo si sarebbe posto come un diretto concorrente di Netflix, a partire dal 2019. A partire da quell'anno, Iger annunci\u00f2 che molti film Pixar e delle altre controllate Disney sarebbero stati trasmessi in esclusiva sui propri servizi.\nIl 6 novembre fu riportato dalla CNBC che Disney e 21st Century Fox stavano concordando una possibile fusione. La stampa parlava della possibilit\u00e0 della cessione di tutte le attivit\u00e0 legate all'intrattenimento, mentre quelle legate all'informazione e allo sport sarebbero rimaste alla Fox. Voci successive suggerirono la possibilit\u00e0 che anche i network dedicati agli sport locali sarebbero passati sotto il controllo della Disney.\nIl 14 dicembre 2017 fu annunciato l'accordo che prevedeva non solo l'acquisto per 52,4 miliardi di dollari di molte divisione della Fox, ma anche l'assunzione del debito da 13 miliardi circa. A Disney sarebbero passati gli studi cinematografici (20th Century Fox, Fox Searchlight Pictures e Fox 2000) e televisivi (20th Century Fox Television, FX Productions e Fox21), Fx Networks, National Geographic Partners, Fox Sports Regional Networks, Fox Networks Group International, dell'indiana Star TV come anche le quote di Fox in Endemol Shine Group, Hulu, Sky e Tata Sky. Tuttavia, prima di finalizzare l'accordo, la 21st Century Fox avrebbe dovuto creare un'altra azienda in cui sarebbero confluite Fox Broadcasting Network, Fox News Channel, Fox Business Network, FS1, FS2 e Big Ten Network. Fu inoltre deciso che Iger sarebbe stato al comando fino al 2021, per supervisionare la fusione. Tuttavia l'antitrust americano deve ancora approvare la transazione, la quale ridurrebbe gli studios delle major da sei a cinque, ma porterebbe anche maggior competitivit\u00e0 nello streaming online secondo la dirigenza Disney.\nNel dicembre del 2017 a seguito del movimento hastag metoo John Lasseter, presidente degli studi d'animazione Walt Disney Animation Studios e Pixar Animation Studios \u00e8 costretto a dare le dimissioni dopo essere stato accusato di molestie sessuali da alcuni animatrici dei rispettivi studios. Al suo posto subentreranno Pete Docter alla guida della Pixar e Jennifer Lee alla guida della Disney.\nIl 23 gennaio 2018 la societ\u00e0 annunci\u00f2 che, grazie alla riforma fiscale, avrebbe dato un bonus di dollari a dipendenti americani e che avrebbe finanziato corsi di formazione per i propri dipendenti per 50 milioni di dollari. Il mese successivo, l'amministratore delegato dell'azienda, insieme al Presidente della Repubblica francese Emmanuel Macron, annunci\u00f2 un piano di espansione da 2 miliardi di dollari per Disneyland Paris; il progetto, che sarebbe partito nel 2021, avrebbe portato tre nuove aree basate sui franchise di Star Wars, Marvel e Frozen, con un lago a collegarle e l'aggiunta di nuovi spettacoli.\nIl 14 marzo fu annunciata una riorganizzazione aziendale, attiva da subito, intorno a quattro segmenti principali: \"Studio Entertainment\" e \"Media Networks,\" gi\u00e0 esistenti, avrebbero perso le competenze circa la promozione e la pubblicit\u00e0; \"Direct-to-Consumer and International,\" nella quale fu assorbita BAMTECH, si sarebbe occupata della distribuzione e promozione dei prodotti creati dalle prime due divisioni, controllando anche i servizi on demand di propriet\u00e0, ESPN+ e il nuovo servizio di streaming, sia di Hulu, e gestendo Disney Channel al di fuori degli Stati Uniti, mentre la gestione interna sarebbe rimasta alla \"Media Network\"; \"Parks, Experiences and Consumer Products\" avrebbe avuto le stesse competenze delle divisioni da cui derivava, le precedenti Parks and Resorts e Consumer Products.\nIl 12 aprile l'antitrust inglese annunci\u00f2 che, se l'accordo di acquisizione tra la Disney e la Fox fosse stato approvato prima dell'acquisizione di Sky plc da parte della seconda, la societ\u00e0 di Topolino avrebbe dovuto presentare la stessa offerta fatta dalla societ\u00e0 di Murdoch. Per velocizzare l'approvazione dell'ente britannico la Disney, all'inizio di aprile, present\u00f2 un'offerta per l'acquisto di Sky News, con la precisazione che non avrebbe interferito con la linea editoriale della societ\u00e0, che alcuni parlamentari non volevano diventasse parte della Fox, poich\u00e9 ritenevano che la concorrenza in questo campo sarebbe venuta a mancare, in quanto la famiglia Murdoch possedeva gi\u00e0 alcuni periodici inglesi. Questa mossa era volta anche ad evitare che l'offerta presentata da Comcast in febbraio venisse presa in considerazione, in quanto era di molto superiore all'offerta presentata dalla Fox nel 2016.\nIl 13 aprile la societ\u00e0 annuncia che il film Marvel \"Black Panther\" ha guadagnato pi\u00f9 di 1,3 miliardi di dollari, diventando il decimo maggior incasso della storia del cinema, superando \"Frozen - Il regno di ghiaccio\".\nIl 12 giugno 2018 un giudice federale respinse il ricorso del Dipartimento di Giustizia americano contro la fusione tra AT&amp;T e Time Warner, dando quindi il via libera all'operazione. Secondo alcuni giornali ci\u00f2 ha spinto Comcast a fare una nuova offerta per 21st Century Fox, tutta in contanti, del valore di 65 miliardi di dollari. Una settimana dopo la compagnia di Topolino ha portato la propria offerta a circa 71 miliardi di dollari in azioni e contanti. La Fox, dopo la nuova proposta, ha detto che l'offerta di Comcast non sarebbe stata presa in considerazione. L'acquisizione \u00e8 diventata ufficiale il 27 luglio con il voto favorevole degli azionisti di entrambe le societ\u00e0.\nA luglio 2018 la Disney licenzia il regista James Gunn a causa di alcuni vecchi tweet diffusi su Twitter che secondo la Casa di Topolino potevano danneggiare la loro immagine. La decisione venne molto critica da molte star di Hollywood. Mesi dopo \u00e8 stato riassunto da Disney stessa dopo le dure critiche ricevute, ritorner\u00e0 a dirigere Guardiani della Galassia Vol.3.\nIn settembre 2018 la Disney festeggia un nuovo record al box office, grazie alle performance di \"Black Panther, , Gli Incredibili 2\" e \"Ant-Man and the Wasp\" grazie ai quali riesce a replicare i risultati del 2017.\nSempre a settembre 2018 la Disney rinuncia all'acquisizione di Sky che viene ceduta alla compagnia di telecomunicazioni Comcast, societ\u00e0 che controlla gi\u00e0 NBC Universal e la Dreamworks.\nA novembre 2018 la fusione Disney-Fox riceve l'approvazione dell'antitrust dell'Unione Europea e della Cina. Tuttavia, il primo ente ha dato il via libera all'operazione imponendo la dismissione in Europa di tutti i canali che trasmettono documentari, come History, Crime &amp; Investigation e Lifetime. Nello stesso mese la societ\u00e0 annuncia che il nuovo servizio di streaming si chiamer\u00e0 Disney+ e debutter\u00e0 in America alla fine del 2019. \u00c8 stato inoltre annunciato l\u2019arrivo di Hulu in altri mercati sempre nel corso del 2019.\nA dicembre 2018 la Disney annunci\u00f2 di aver superato i 7,7 miliardi di dollari al box office americano grazie al successo commerciale di: \"Black Panther\", \"\", \"Gli Incredibili 2\" e \"Ralph spacca Internet\".\nA febbraio 2019, la Disney ottenne l'ok per la fusione con la 20th Century Fox da paesi quali Messico e Brasile con la sola condizione di vendere Fox Sport nei rispettivi paesi. Il 20 marzo 2019, dopo 15 mesi di trattative, la Disney completa l'acquisizione della 21st Century Fox, portando inoltre la quota di Hulu in suo possesso al 60%. Questo accordo potrebbe portare al licenziamento di oltre 4000 dipendenti Fox. Per rispettare i vincoli imposti dall'antitrust americano, ad ottobre 2019 la societ\u00e0 concluse la vendita dei canali sportivi regionali, per un totale di circa 13 miliardi di dollari.\nNel 2019 grazie ai successi di: \"Captain Marvel\", \"Aladdin\", ', ', \"Toy Story 4\", \"Il re leone\", \"Frozen II - Il segreto di Arendelle\" e \"\" la Disney supera ufficialmente il traguardo dei 11 miliardi di dollari al livello mondiale diventando la prima major di Hollywood a compiere tale risultato.\nA novembre del 2019, la Disney apre ufficialmente la sua piattaforma streaming Disney+.\n2020-2021: dimissioni di Bob Iger e crisi per la pandemia da COVID-19.\nIl 25 febbraio 2020, Bob Iger rassegna le dimissioni come CEO di Disney finendo il suo contratto con la compagnia, al suo posto la Disney nomina Bob Chapeck, presidente della divisione dei parchi di divertimento.\nA causa della pandemia da COVID-19 la Walt Disney Company ha visto una riduzione del 26% del titolo Disney rispetto al suo obiettivo prima che il virus iniziasse a diffondersi. La sola divisione parchi ha diminuito il valore di quasi due terzi a causa della chiusura di tutti i parchi Disney nel mondo e di tutte le crociere. La societ\u00e0 ha stimato che la sola chiusura dei parchi di Shanghai e Hong Kong per due mesi comporter\u00e0 una perdita di profitto operativo di 145 milioni di dollari. A causa della chiusura di tutti i negozi Disney nel mondo e della mancata promozione di nuovi film Disney (le cui uscite sono state tutte posticipate) Wells Fargo ha ridotto la valutazione del business dei prodotti di consumo Disney di quasi il 60%. Bob Iger ha dichiarato al New York Times che non ha lasciato la compagnia perch\u00e9 vedeva la crisi causata dalla pandemia arrivare (dalla Cina) e che invece rimander\u00e0 il pensionamento affiancando Chapeck sino alla fine della pandemia. Iger ha dichiarato che la societ\u00e0 emerger\u00e0 profondamente cambiata dalla crisi e che sar\u00e0 una Disney con meno dipendenti, che guider\u00e0 la nuova e incerta attivit\u00e0 su come riunire le persone in modo sicuro per l'intrattenimento e ha dichiarato che non aveva altra scelta che abbandonare il suo piano di ritirarsi: \"Una crisi di questa portata, e il suo impatto sulla Disney, ha portato necessariamente al mio aiuto attivo a Bob [Chapek] e alla compagnia, soprattutto dato che ho gestito la compagnia per 15 anni\". L'introduzione di Disney+ ha attirato inizialmente 50 milioni di abbonati in tutto il mondo, ma il progetto era ancora un investimento senza generare entrate e la produzione televisiva e cinematografica era comunque tutta ferma. Molti analisti hanno stimato che la societ\u00e0 stava perdendo almeno $30 milioni al giorno. La societ\u00e0 ha preso in prestito $6 miliardi alla fine di marzo 2020, segno sia della sua situazione disperata che della fiducia dei finanziatori. La Disney ha annunciato il licenziamento di almeno 30.000 lavoratori nel solo settore turistico della California, secondo il presidente del Workers United Local 50, Chris Duarte, che rappresentava alcuni di quei lavoratori. Altri 43.000 lavoratori in Florida sono stati licenziati, tra questi 135 ragazzi italiani licenziati a Walt Disney World. Secondo il Financial Times, a causa della crisi, la Disney ha licenziato in tutto oltre 100.000 dipendenti.\nDurante il secondo trimestre fiscale del 2020, quando la pandemia ha preso piede in tutto il mondo, la perdita per i conti dell'azienda in tutti i suoi business \u00e8 stato stimato in 1,4 miliardi di dollari. Il solo segmento Parks, Experiences and Products, particolarmente colpito dalla chiusura globale, ha visto perdite per 1 miliardo di dollari. Per tentare di arginare la crisi, oltre ai licenziamenti, la Disney ha scelto di non pagare il dividendo semestrale, fissato per l'estate 2020, con un risparmio di $1,6 miliardi. La compagnia ha inoltre tagliato la retribuzione dei dirigenti e lo stesso Iger si \u00e8 privato del suo stipendio. La Walt Disney Co. ha riportato nel terzo trimestre 2020 una perdita fiscale di 4,7 miliardi di dollari, 870 milioni al di sotto delle aspettative di Wall Street. Un rapporto della compagnia ha mostrato che la ripresa dalla crisi causata dalla pandemia rimane bassa. Nel rapporto sugli utili del quarto trimestre, la compagnia ha stimato che l'impatto della pandemia sia stato di 3,1 miliardi di dollari. 2,4 miliardi dei quali provengono ancora dal segmento Parks, Experiences and Products, in calo del 61% rispetto all'anno precedente. I parchi hanno registrato una perdita operativa di 1,1 miliardi di dollari a causa della chiusura prolungata di \"Disneyland\" e \"Disney Cruise Line\". I ricavi degli ultimi dodici mesi sono stati di 65,388 milioni di dollari, il 6% in meno rispetto ai 69,607 milioni raggiunti nel 2019 e la compagnia ha chiuso l'anno fiscale 2020 con una perdita netta di 2,832 milioni di dollari, rispetto ai benefici netti di 10,425 milioni di dollari conseguiti nello stesso periodo nel 2019. Chapeck ha dichiarato che il vero \"punto luminoso\" \u00e8 stato il business direct-to-consumer, che ha definito fondamentale per il futuro dell'azienda e, nell'anniversario del lancio di Disney+, ha annunciato che, alla fine del quarto trimestre, il servizio aveva pi\u00f9 di 73 milioni di abbonati paganti, superando di gran lunga le loro aspettative per il primo anno.\nIl 9 marzo 2021 la compagnia annuncia che il servizio Disney+ ha superato i 100 milioni di abbonati nel mondo. Chapek ha affermato che il successo gli ha ispirati ad essere ancora pi\u00f9 ambiziosi e ad aumentare in modo significativo il loro investimento nello sviluppo di contenuti di alta qualit\u00e0, fissando un obiettivo di oltre 100 nuovi titoli all'anno e aggiungendo che l'attivit\u00e0 destinata direttamente ai consumatori \u00e8 diventata la massima priorit\u00e0 della compagnia.\nNonostante questo, a causa della crisi causata dalla pandemia, il 9 febbraio 2021 Disney ha annunciato la chiusura dello studio d'animazione Blue Sky Studios, che aveva inglobato in seguito all'acquisizione di 20th Century Fox, mentre nel marzo 2021 annuncia la chiusura di quasi tutti i Disney Store nel mondo (tranne alcuni in Asia e nei parchi di divertimento) dichiarando che si concentrer\u00e0 solo sull'e-commerce.\nLa societ\u00e0.\nLa Walt Disney Company \u00e8 composta da cinque settori principali (due divisioni generali e tre divisioni dedicate alla produzione di contenuti):\nProduzione di contenuti.\nInoltre, la Disney possiede Marvel Entertainment, che risponde direttamente al CEO e i cui ricavi vengono divisi tra le divisioni Studios e Consumer Products.\nAltri interessi.\nDalla fine degli anni settanta la Disney possiede una flotta di aerei, nel Form 10-Q del 9 gennaio 2005 viene dichiarato che gli investimenti della Disney nel settore dell'affitto di mezzi aeronautici ammonta a 157 milioni di USD, 103 milioni alla Delta Air lines e 54 milioni alla FedEX.\nDa segnalare l'iniziativa immobiliare di \"Celebration\" nella contea di Osceola in Florida: basata su un progetto dello stesso Walt Disney, si tratta di una \"gated community\" che si estende per circa 27500 acri. Realizzata nel 1994, doveva rappresentare un esempio di comunit\u00e0 basata sulla sicurezza e armonia, rivolta al ceto medio americano. Nel 2004 Walt Disney company vendette l'intero progetto a Lexin Capital per 42 mln$.\nLa Disney possedeva anche delle banche di credito cooperativo chiamate Partners Federal Credit Union create nel 1960 per tutti i dipendenti negli USA, e Vista Federal Credit Union fondata nel 1968 per sostenere specificatamente il progetto del Disney Resort in California. Le due societ\u00e0 si fusero nel 2007 creando la Partner FCU. La Disney possiede inoltre una societ\u00e0 di venture capital la Steamboat Ventures e una riserva naturale di 45 km2 in Florida la Disney Wilderness Preserve.\nDati finanziari.\nAzionariato Disney.\nLe azioni della Walt Disney Company sono generalmente divise tra diverse tipologie di investitori:\nNel gennaio 2006 Steve Jobs possedeva azioni per 3,7 miliardi di dollari, equivalenti a poco pi\u00f9 del 2% delle azioni, ci\u00f2 faceva di lui il primo proprietario, privato ed estraneo alla Disney, di azioni della societ\u00e0. Alla sua morte le azioni sono state spostate su un fondo d'investimento gestito dalla vedova. Laurene Powell Jobs annunci\u00f2 il 24 novembre 2011 di possedere 138 milioni in azioni della Disney (7.7% del totale), ma di non essere interessata a manovrare il consiglio di direzione. Il 2 febbraio 2017 il fondo ha dimezzato le sue azioni Disney.\nTra gli alti dirigenti della Disney, ci sono anche dei grandi azionisti:\nDirigenza.\nQuesto elenco \u00e8 aggiornato all'aprile 2021:\nControversie.\nL'azienda \u00e8 talvolta vista come il simbolo della cultura di massa, dell'imperialismo culturale americano e della standardizzazione dell'intrattenimento, che vende esperienze di vita a una popolazione frustrata e sfrutta l'attuale crisi delle identit\u00e0 individuali e collettive generate da neocapitalismo. L'azienda Disney, a causa delle sue produzioni o delle sue attivit\u00e0, ha provocato azioni da parte di attivisti in tutto il mondo, ma anche l'apertura di diverse procedure legali.\nDal 1991 al settembre 2009, la famiglia di Stephen Slesinger fu impegnata in un processo contro la Disney per i diritti di \"Winnie the Pooh\". Quando Stephen Slesinger mor\u00ec nel 1953, sua moglie firm\u00f2 un accordo di licenza con la Disney. Uno dei punti era che la Disney pagava per cartoni e film, ma non il merchandising. Questo avrebbe creato un mancato versamento di circa 2 miliardi di dollari per la famiglia Slesinger. Dopo 18 anni di procedimenti, un giudice di Los Angeles ha dichiarato che Disney non ha commesso alcuna violazione dell'accordo firmato.\nNel 1995, una lobby chiamata American Life League ha accusato diversi film Disney tra cui \"Il re leone, La Sirenetta\" e \"Aladdin\" di contenere messaggi subliminali e immagini con personaggi sessuali. Per \"Il re leone\", ad esempio, l'accusa \u00e8 stata contraddetta da Tom Sito che ha spiegato che le lettere scritte nella polvere erano SFX e che era un \"easter egg\" che si riferiva al dipartimento di animazione.\nLa compagnia \u00e8 stata anche accusata di abuso di animali da parte di gruppi di animalisti principalmente a causa delle cure e delle procedure messe in atto per gli animali selvatici nel Disney's Animal Kingdom Park e per l'uso di cuccioli non svezzati in natura in \"La carica dei 101\" (1996). I gruppi hanno anche criticato l'effetto indotto dal film di una crescente domanda di cuccioli da parte di un pubblico impreparato all'adozione di animali, molti dei quali in seguito furono abbandonati.\nAlcuni gruppi religiosi hanno dichiarato di essere contrari a produzioni che considerano offensive, ad esempio:\nLa Southern Baptist Convention e l'American Family Association per boicottare la Disney per opporsi alle fatte ai dipendenti gay e per mostrare la loro opposizione alla serie Ellen della ABC, in cui Ellen DeGeneres fa coming out. La Disney ha ignorato i due boicottaggi che sono stati ritirati nel 2005.\nUn rapporto sullo sviluppo ambientale per un'area di Great Guana Cay nelle isole Abaco ha criticato la Disney per aver gestito male 90 acri (0,36\u00a0km\u00b2) di terreno che sono stati parzialmente sviluppati per un progetto di palcoscenico sotto il nome \"Isola del tesoro\" ma fu in seguito abbandonato. Il rapporto pubblicato dall'Universit\u00e0 di Miami e dal College delle Bahamas denuncia la Disney per aver lasciato attrezzature pericolose, trasformatori di alimentazione e serbatoi di gas e anche per aver portato piante straniere e specie di insetti che hanno disturbato la fauna e la flora locali.\nLa compagnia \u00e8 stata accusata di violazioni dei diritti umani sulle condizioni di lavoro nelle fabbriche di derivati principalmente in Asia.\nNegli Stati Uniti, Disney Store \u00e8 stato costretto alla fine del 2016 come molte altre catene di negozi a non ricorrere pi\u00f9 al \"call work planning\", una pratica per cui i dipendenti sono informati del loro orario di lavoro solo una o due ore prima dell'inizio del loro servizio, associata al contratto a ore zero.\nIl 17 marzo 2017, il Dipartimento del lavoro americano ha intimato alla Walt Disney Company di rimborsare 3,8 milioni di dollari ai 16.000 dipendenti della Walt Disney Parks and Resorts in Florida dopo aver addebitato le spese di mantenimento del costume sulle loro retribuzioni rendendole inferiori al minimo legale."}
{"id": "85340", "revid": "104265", "url": "https://it.wikipedia.org/wiki?curid=85340", "title": "Disney (disambigua)", "text": "Il cognome Disney appartiene a numerose persone:\nIl nome Disney si pu\u00f2 anche riferire a numerosi aspetti dell'impero della Walt Disney Company\nPu\u00f2 anche riferirsi a:"}
{"id": "85341", "revid": "2225", "url": "https://it.wikipedia.org/wiki?curid=85341", "title": "Walt Disney Company", "text": ""}
{"id": "85345", "revid": "767487", "url": "https://it.wikipedia.org/wiki?curid=85345", "title": "Ars gratia artis", "text": "Ars gratia artis \u00e8 una frase latina, che significa \"l'arte per l'arte\", ossia \"l'arte solo per l'arte stessa\". \nCon essa s'afferma che la vera arte \u00e8 fine a s\u00e9 stessa, e s'esclude ogni fine che non sia la pura e disinteressata bellezza: utilitario, morale, politico, sociale, religioso, ecc.\n\"Ars gratia artis\" \u00e8 il motto della societ\u00e0 cinematografica Metro-Goldwyn-Mayer: \u00e8 impresso sul fiocco di pellicola cinematografica presente nel logo dello studio (il fiocco dentro il quale ruggisce il leone)."}
{"id": "85347", "revid": "767487", "url": "https://it.wikipedia.org/wiki?curid=85347", "title": "Abbeville (Alabama)", "text": "Abbeville \u00e8 una cittadina (2.987 abitanti al censimento del 2000) dell'Alabama (USA), capoluogo della contea di Henry. Il nome deriva dal vicino Abbie Creek. Fa parte dell'area metropolitana statistica di Dothan, e vi si trovano due scuole superiori, la Abbeville High School e la Abbeville Christian Academy. Ospita inoltre filiali della Croce Rossa e della organizzazione no profit Habitat for Humanity.\nAbbeville fu fondata intorno alla fine del 1819, ed ebbe una grossa crescita residenziale in pochi anni, tanto che nel 1823 contava gi\u00e0 un buon numero di abitanti. Divenne capoluogo di contea nel 1833.\nGeografia fisica.\nAbbeville si situa a 31\u00b033'59\" N, 85\u00b015'5\" O; L'U.S. Census Bureau certifica che Abbeville occupa un'area totale di 40,4\u00a0km\u00b2, di cui 40,3\u00a0km\u00b2 di terra e 0,1\u00a0km\u00b2 di acqua.\nSociet\u00e0.\nEvoluzione demografica.\nAl censimento del 2000, risultano 2.987 abitanti, 1.172 nuclei familiari e 787 famiglie residenti in citt\u00e0. La densit\u00e0 della popolazione \u00e8 di 74.10 ab./km\u00b2. Ci sono 1.353 alloggi con una densit\u00e0 di 33,6/km\u00b2. La composizione etnica della citt\u00e0 \u00e8 56,65% bianchi, 39,94% neri o afroamerican, 0,07% asiatici, 2,85% di altre razze, e 0,50% meticci. Il 3,52% della popolazione \u00e8 ispanica.\nDei 1.172 nuclei familiari, il 27,2% ha figli di et\u00e0 inferiore ai 18 anni che vivono in casa, il 45,8% sono coppie sposate che vivono assieme, il 17,8% \u00e8 composto da donne con marito assente, e il 32,8% sono non-famiglie. Il 30,8% di tutti i nuclei familiari \u00e8 composto da singoli e il 17,4% da singoli con pi\u00f9 di 65 anni di et\u00e0. La dimensione media di un nucleo familiare \u00e8 di 2,41 mentre la dimensione media di una famiglia \u00e8 di 3,01.\nLa suddivisione della popolazione per fasce d'et\u00e0 \u00e8 la seguente: 22,9% sotto i 18 anni, 8,4% dai 18 ai 24, 22,1% dai 25 ai 44, 22,8% dai 45 ai 64, e 23,8% oltre i 65 anni. L'et\u00e0 media \u00e8 42 anni. Per ogni 100 donne ci sono 82,6 uomini. Per ogni 100 donne sopra i 18 anni ci sono 78,2 uomini.\nIl reddito medio di un nucleo familiare \u00e8 di 23.266$, mentre per le famiglie \u00e8 di 37.917$. Gli uomini hanno un reddito medio di 26.250$ contro i 20.603$ delle donne. Il reddito pro capite della citt\u00e0 \u00e8 di 17.215$. Il 17,2% della popolazione e il 21,5% delle famiglie \u00e8 sotto la soglia di povert\u00e0. Sul totale della popolazione, il 21,1% dei minori di 18 anni e il 29,6% di chi ha pi\u00f9 di 65 anni vive sotto la soglia di povert\u00e0."}
{"id": "85348", "revid": "1371684", "url": "https://it.wikipedia.org/wiki?curid=85348", "title": "Internet Culturale", "text": "Internet Culturale \u00e8 un portale web del Servizio bibliotecario nazionale che fornisce un punto comune di accesso per le risorse digitali e i cataloghi di biblioteche, archivi e istituzioni culturali italiane.\nIl portale \u00e8 stato inaugurato il 22 marzo 2005 e si inserisce nel quadro del progetto \"Biblioteca digitale italiana\", risalente al 2001, con l'obiettivo di rendere disponibili i cataloghi e parte delle informazioni contenute nelle biblioteche pubbliche mediante Internet."}
{"id": "85350", "revid": "91533", "url": "https://it.wikipedia.org/wiki?curid=85350", "title": "Gil Evans", "text": "\u00abNell'arte tutto \u00e8, o dovrebbe essere, un esperimento. I capolavori sono esperimenti riusciti.\u00bb (Gil Evans)\n\u00c8 ricordato come importante innovatore negli ambiti del cool jazz, jazz modale, fusion e free jazz.\nBiografia.\nGil Evans nacque a Toronto, in Canada, il 13 maggio 1912 da Margaret Julia McConnachy. Poco si sa del padre biologico di Evans, anche se un amico di famiglia afferm\u00f2 fosse un medico morto prima della nascita di Evans. Originariamente chiamato Gilmore Ian Ernest Green, Evans prese il cognome del suo patrigno, John Evans, un minatore. La famiglia si trasfer\u00ec frequentemente, vivendo nel Saskatchewan, nella Columbia Britannica, a Washington, nell'Idaho, nel Montana e nell'Oregon, migrando ovunque il padre di Evans potesse trovare lavoro. Alla fine, la famiglia fin\u00ec in California, prima a Berkeley, dove Evans frequent\u00f2 la nona e la decima classe, poi a Stockton, dove frequent\u00f2 la Stockton High School, diplomandosi nel 1930. Durante questo periodo, il padre di Evans prese un lavoro con la Western Pacific Railroad ed Evans inizi\u00f2 a vivere con gli amici, in seguito affittando una stanza in una pensione. Dopo la laurea, Evans frequent\u00f2 il College of the Pacific a Stockton ma poi si trasfer\u00ec al Modesto Junior College. Dopo un anno a Modesto, Evans se ne and\u00f2 e torn\u00f2 a Stockton.\nEvans si interess\u00f2 alla musica in tenera et\u00e0, ascoltando Duke Ellington, Louis Armstrong e Fletcher Henderson alla radio e sui dischi. Studi\u00f2 pianoforte e inizi\u00f2 ad arrangiare musica per trovare, poi, lavoro con musicisti locali. Mentre era al college, fond\u00f2 la sua prima band, che esegu\u00ec i suoi arrangiamenti, e che divenne la house band al Rendezvous Ballroom di Balboa Beach, in California nel 1935. La band fece un tour nel Pacifico nord-occidentale nel 1937 e alla fine si stabil\u00ec a Hollywood, dove si esibiva regolarmente nel programma radiofonico di Bob Hope. Gli arrangiamenti di Evans di quel periodo mostravano l'influenza della musica classica e includevano strumenti come corni francesi, flauti e tube. Nel 1939, Claude Thornhill fu assunto per lo spettacolo di Hope, e divenne una grande influenza su Evans.[3]\nEvans rimase cittadino canadese fino al suo ingresso nell'esercito degli Stati Uniti durante la seconda guerra mondiale. Dopo il 1946, visse e lavor\u00f2 principalmente a New York City, vivendo per molti anni presso la Westbeth Artists Community.\nSi mette in luce come arrangiatore per l'orchestra di Claude Thornhill, nella quale la strumentazione (con corni francesi e tuba) e il sound sono quanto di pi\u00f9 originale in quegli anni; in questa orchestra \"di formazione\" Gil trova poi alcuni dei musicisti coi quali rester\u00e0 legato a vita: Lee Konitz, Ernie Royal, Barry Gailbraith, Danny Polo, Louis Mucci, Johnny Carisi, Bill Barber.\nAttorno al 1947 il suo appartamento sulla 52\u00aa strada diventa un vero laboratorio musicale per il continuo andirivieni di giovani e meno giovani musicisti, che si fermano a dormire e discutere di musica e vita; tra loro Charlie Parker, George Russell, Gerry Mulligan, John Lewis, Miles Davis; da questi incontri nascer\u00e0 di li a poco il nonetto noto con il nome di Tuba Band, le cui sedute di incisione confluiranno nel \"Birth of the Cool\": ad esso partecipano, tra gli altri, John Lewis, Gunther Schuller, Gerry Mulligan, Max Roach, J. J. Johnson e Lee Konitz.\nNel 1956 Evans incide, per la Prestige, il primo disco proprio nome (\"Gil Evans and Ten\", con il pianoforte in bella evidenza e assoli di Steve Lacy, Paul Chambers e Jimmy Cleveland); l'anno seguente Miles Davis lo vuole al suo fianco, inizia cos\u00ec una fruttuosa collaborazione per la Columbia Records, che produrr\u00e0 tre album: \"Miles Ahead\", \"Porgy and Bess\", \"Sketches of Spain\", a cui far\u00e0 seguito l'indimenticabile \"Quiet Nights\". Gil Evans incide nel frattempo anche a proprio nome due album capitali per la Pacific Jazz: \"New Bottle, Old Wine\" (con Julian Cannonball Adderley in meravigliosa forma quale solista) e \"Great Jazz Standards\", seguir\u00e0 quello che viene considerato uno dei vertici della discografia evansiana \"Out of the Cool\" (con i quindici minuti di \"La Nevada\", e Johnny Coles, Jimmy Knepper, Elvin Jones, Ron Carter, Budd Johnson). Segue nel 1963-64 il travagliato ma splendido \"The Individualism of Gil Evans\" (con Kenny Burrell, Wayne Shorter, Thad e Elvin Jones).\nSeguono anni di crisi personale e di oscurit\u00e0, poi, nel 1969, l'uscita di una nuova incisione con una formazione totalmente nuova e caratterizzata dalla presenza di strumenti elettrici; da qui alla morte, la vita di Evans \u00e8 una continua tourn\u00e9e con esiti discontinui, ma spesso molto buoni, come \"The Gil Evans Orchestra Plays the Music of Jimi Hendrix\", assieme ai fedelissimi Lew Soloff, Hannibal Marvin Peterson, Bruce Ditmas, Warren Smith, David Sanborn, Dave Bargeron, Dave Taylor, John Clark, Bob Stewart, Howard Johnson, Billy Harper, George Adams.\nDiscografia.\ncon Airto"}
{"id": "85358", "revid": "1573940", "url": "https://it.wikipedia.org/wiki?curid=85358", "title": "Abbeville (Carolina del Sud)", "text": "Abbeville \u00e8 una citt\u00e0 della Carolina del Sud (USA), capoluogo della Contea di Abbeville. La popolazione al censimento del 2000 era di 5.840 abitanti.\nGeografia fisica.\nAbbeville \u00e8 situata a 34\u00b010'43\" N, 82\u00b022'45\" O. L'U.S. Census Bureau certifica che la citt\u00e0 occupa un'area totale di 15,20\u00a0km\u00b2, interamente composti da terra\nSociet\u00e0.\nEvoluzione demografica.\nAl censimento del 2000, risultano 5.840 abitanti, 2.396 nuclei familiari e 1.574 famiglie residenti in citt\u00e0. La densit\u00e0 della popolazione \u00e8 di 384,21 ab./km\u00b2. Ci sono 2.654 alloggi con una densit\u00e0 di 174,60/km\u00b2. La composizione etnica della citt\u00e0 \u00e8 50,46% bianchi, 48,48% neri o afroamericani, 0,12% nativi americani, 0,26% asiatici, 0,02% isolani del Pacifico, 0,19% di altre razze, e 0,48% meticci. Lo 0,75% della popolazione \u00e8 ispanica.\nDei 2.396 nuclei familiari, il 30,70% ha figli di et\u00e0 inferiore ai 18 anni che vivono in casa, il 37,10% sono coppie sposate che vivono assieme, il 23,90% \u00e8 composto da donne con marito assente, e il 34,30% sono non-famiglie. Il 30,60% di tutti i nuclei familiari \u00e8 composto da singoli e il 13,90% da singoli con pi\u00f9 di 65 anni di et\u00e0. La dimensione media di un nucleo familiare \u00e8 di 2,39 mentre la dimensione media di una famiglia \u00e8 di 2,97.\nLa suddivisione della popolazione per fasce d'et\u00e0 \u00e8 la seguente: 27,20% sotto i 18 anni, 8,80% dai 18 ai 24, 25,90% dai 25 ai 44, 21,20% dai 45 ai 64, e 16,80% oltre i 65 anni. L'et\u00e0 media \u00e8 36 anni. Per ogni 100 donne ci sono 80,40 uomini. Per ogni 100 donne sopra i 18 anni ci sono 73,90 uomini.\nIl reddito medio di un nucleo familiare \u00e8 di 25.756$, mentre per le famiglie \u00e8 di 30.040$. Gli uomini hanno un reddito medio di 28.339$ contro i 21.824$ delle donne. Il reddito pro capite del paese \u00e8 di 13.274$. Il 19,80% della popolazione e il 16,30% delle famiglie \u00e8 sotto la soglia di povert\u00e0. Sul totale della popolazione, il 29,20% dei minori di 18 anni e il 20,90% di chi ha pi\u00f9 di 65 anni vive sotto la soglia di povert\u00e0."}
{"id": "85359", "revid": "1318658", "url": "https://it.wikipedia.org/wiki?curid=85359", "title": "Sacro Monte di Orta", "text": "Il Sacro Monte di Orta fa parte del gruppo dei nove Sacri Monti alpini in Piemonte e Lombardia considerati patrimoni dell'umanit\u00e0 e si trova nel comune di Orta San Giulio in provincia di Novara.\nLe motivazioni che hanno portato al riconoscimento cos\u00ec recitano:\nStoria.\nIl Sacro Monte di Orta sorge sulla collina che si eleva al centro della penisola di Orta San Giulio, situata sulla riva orientale del Lago d'Orta. Fu realizzato su emulazione del Sacro Monte di Varallo e si inserisce nelle realt\u00e0 sorte sulla spinta della controriforma per contrastare la presenza luterana.\nFu edificato in tre distinti periodi, tra il 1590 e il 1785. Nel 1583 la comunit\u00e0 ortese decise di erigere sulla \"Selva di San Nicolao\", luogo dove sorgeva una chiesa omonima, un insieme di cappelle e un convento destinato ad accogliere, per volont\u00e0 di San Carlo Borromeo e dall'Abate novarese Amico Canobio, i frati francescani cappuccini. Il primo finanziatore fu il novarese Amico Canobio, abate commendatario del monastero di San Bartolomeo di Vallombrosa a Novara, a cui fece seguito la comunit\u00e0 ortense e altri benefattori. Lo schema dell'impianto del Sacro Monte fu progettato da Padre Cleto di Castelletto Ticino, architetto e frate cappuccino, presente ad Orta tra il 1590 e il 1616, che progett\u00f2 il rifacimento della chiesa, il convento e la maggioranza delle cappelle. Queste, secondo il progetto iniziale, avrebbero dovuto essere 33 (secondo altri alcuni documenti 36).\nI lavori per la costruzione del convento cominciarono nel 1590 e nel 1591 si diede inizio alla costruzione della prima cappella, la XX (\"La canonizzazione di San Francesco\"). Il Vescovo di Novara, Carlo Bascap\u00e8 - interprete fedele del magistero di San Carlo Borromeo - tra il 1593 ed il 1615 diede un decisivo impulso ai lavori del Monte, seguendo personalmente sia gli aspetti organizzativi sia il programma iconografico della decorazione delle cappelle. A lui venne dedicata la terza cappella, che ne riprendeva la figura come Vescovo di Assisi.\nIn una prima fase costruttiva che arriva sin quasi alla met\u00e0 del Seicento operarono artisti che godevano della personale fiducia di Bascap\u00e8 e dei suoi immediati successori, sia in relazione all'attivit\u00e0 gi\u00e0 svolta presso il Sacro Monte di Varallo, sia in virt\u00f9 della reputazione acquisita nel ducato milanese. Vanno ricordati fra di essi gli scultori Giovanni d'Enrico e Cristoforo Prestinari, e i pittori Giovanni Battista e Giovanni Mauro della Rovere detti i Fiammenghini. Sempre tra i pittori, l'assenza qui di Giovanni Battista Crespi detto il Cerano, presente invece al Sacro Monte di Varallo, \u00e8 per\u00f2 compensata dalla presenza di Pier Francesco Mazzucchelli detto il Morazzone e di Antonio Maria Crespi, quest'ultimo della famiglia dei Crespi Castoldi, imparentata con lo stesso Cerano e proveniente da Busto Arsizio, da cui il soprannome per l'artista de \"il Bustino\".\nNella seconda met\u00e0 del Seicento, con una accentuazione del gusto barocco, troviamo attivo come scultore Dionigi Bussola, protostatuario del Duomo di Milano e grande interprete dei moduli artistici propri dei sacri monti (oltre ad Orta, fu attivo anche a Varallo, Varese e Domodossola)\nMilanesi erano anche i fratelli Carlo Francesco e Giuseppe Nuvolone, pittori (cappelle X, \"La vittoria di San Francesco sulle tentazioni\" e XVII, \"La morte di San Francesco\") A partire dalla fine del secolo, lasci\u00f2 una nuova e diversa impronta stilistica il pittore Stefano Maria Legnani; poi, nella prima met\u00e0 del Settecento, altri artisti milanesi: lo scultore Carlo Beretta e il pittore Federico Bianchi, Federico Ferrario.\nNietzsche e il Sacro Monte di Orta.\nMolte persone illustri hanno fatto visita al Sacro Monte di Orta, ma nessuna targa commemorativa ricorda che nei primi giorni del maggio 1882, il Monte fu meta di una gita destinata a lasciare un qualche segno nella storia della cultura europea. I protagonisti dell'ascesa al Monte furono Lou Andreas Salom\u00e8, sua madre Louise, Friedrich Nietzsche, ed un comune amico Paul R\u00e9e. Tra il tormentato filosofo tedesco e la brillante ragazza russa vi fu, nell'incanto del luogo, un incerto momento di tenerezza che alcuni biografi hanno poi chiamato l\"idillio di Orta\". \u00c8 la stessa Salom\u00e8 a ricordare l'episodio: \u00abInsieme facemmo tappa... a Orta... dove il vicino Monte Sacro sembr\u00f2 averci affascinato tanto da farci perdere il senso del tempo: mia madre si offese perch\u00e9 Nietzsche e io ci eravamo trattenuti troppo a lungo sul Monte Sacro\u00bb. Il fugace idillio fu forse fonte di illusioni e poi di grande amarezza per il filosofo tedesco, che cos\u00ec scriveva a Paul R\u00e9e: \u00abSono stato veramente male per intere settimane, e se vi dico che ho avuto venti giorni di tempo da Orta, non occorre che dica di pi\u00f9\u00bb. La scrittrice Laura Pariani ha incentrato su questo episodio il romanzo \"La foto di Orta\".\nNel 1980 la Regione Piemonte, attraverso una propria legge, ha istituito la Riserva Naturale Speciale del Sacro Monte di Orta al fine di tutelare, conservare e valorizzare il complesso storico-religioso. Insieme agli altri 8 Sacri Monti del Piemonte e della Lombardia \u00e8 stato dichiarato patrimonio mondiale dell'umanit\u00e0 (Parigi, 4 luglio 2003).\nDescrizione.\nA differenza degli altri Sacri Monti, quello di Orta \u00e8 l'unico interamente dedicato a un santo, le 20 cappelle che lo compongono raffigurano infatti episodi della vita e dei miracoli di San Francesco d'Assisi, che incarna in s\u00e9 la figura di Cristo e ne vive l'esperienza mistica e caritatevole. In coerenza con l'idea, comune a tutti i Sacri Monti, di offrire una rappresentazione teatrale degli eventi, all'interno delle cappelle si trovano gruppi di statue di terracotta dipinta a grandezza naturale (nel complesso sono 376) e numerosi affreschi raffiguranti episodi della vita del santo che fanno da sfondo ai gruppi statuari.\nSull'arco di ingresso si trova una statua del santo a opera di Dionigi Bussola, l'iscrizione sul fregio dell'arco riporta la scritta \"\u00abQui in ordinate cappelle si vede la vita di Francesco, se desideri saperlo l'autore \u00e8 l'amore\u00bb\".\nDelle 32 cappelle previste ne sono state realizzate 20.\nLa chiesa dei Santi Nicolao e Francesco.\nIl complesso monumentale denominato \"Assisi del nord\" ha nella chiesa dei Santi Nicolao e Francesco, totalmente rimaneggiata nel 1600, il suo \"cuore pulsante\". In questo spazio sacro, un vero e proprio scrigno di tesori, recentemente oggetto di restauri, si possono ammirare opere in legno e radica di noce, quattro tele del pittore Cantalupi, secolo XVIII, una tela della scuola del Rocca, secolo XVIII, una del Busca, secolo XVIII, una quindicina di quadri di autori vari, una tela del Procaccini, secolo XVIII, e un medaglione in legno del secolo XVII. L'elemento per\u00f2 di maggior valore artistico \u00e8 una \"Piet\u00e0\", venerata con il titolo di \"Madre del Redentore\". Si tratta di una scultura in legno, di fattura tedesca, che gli studiosi datano tra i secoli X e XI. La statua, incastonata in una nicchia barocca, \u00e8 impreziosita da due corone, postele sul capo nel settembre 2006, che sono state create e donate da un laboratorio orafo milanese.\nAnnessi alla chiesa si trovano ora due conventi, quello \"Grande\" originariamente destinato ai frati cappuccini ed ora, a seguito di vicende storiche sfortunate, risalenti al periodo Napoleonico, divenuto propriet\u00e0 privata, e quello \"Piccolo\", abitato da una piccola comunit\u00e0 di frati francescani minori che si occupano della gestione del Santuario e dell'accoglienza dei pellegrini.\nLa \"Peregrinatio\".\nI due monti sacri di Orta e Varallo sono uniti da un cammino devozionale, la cosiddetta \"Peregrinatio\", lungo le antiche vie di comunicazione tra Valsesia e Cusio.\nSituati in due vallate contigue, il Sacro Monte di Orta (NO) e quello di Varallo Sesia (VC) sono accomunati da un'origine storica simile: il primo a sorgere fu quello di Varallo, ad imitazione del quale fu poi concepito il complesso di Orta. Questi percorsi scaturiscono da esigenze dottrinali emerse dopo il Concilio di Trento (1542-1563), frutto della cosiddetta Controriforma, con la quale la Chiesa favor\u00ec e incentiv\u00f2 l'edificazione di luoghi di culto per riavvicinare la popolazione alla fede cattolica, minacciata dal Protestantesimo. Grande impulso all'edificazione dei Sacri Monti in Diocesi di Novara venne dal vescovo Carlo Bascap\u00e8.\nI due Sacri Monti sono rimasti uniti anche nella storia pi\u00f9 recente, poich\u00e9, con gli altri simili presenti in vari luoghi delle Alpi tra Piemonte e Lombardia, nel 2003 sono stati inseriti nella Lista dei Patrimoni Mondiali dell'Umanit\u00e0 tutelati dall'UNESCO, poich\u00e9 \"rappresentano un'integrazione di successo tra architettura e arti decorative in un paesaggio di grande bellezza e per l'alto valore spirituale raggiunto in un momento critico della storia della Chiesa Cattolica Romana\".\nQuesti luoghi, ancora oggi mete ricercate del turismo religioso, sono da secoli protagonisti di pellegrinaggi da parte di fedeli provenienti anche da comunit\u00e0 molto distanti.\nIl percorso devozionale della \"Peregrinatio\" \u00e8 dedicato a San Francesco d'Assisi; lungo di esso si contano venti cappelle, completate da affreschi e gruppi statuari a grandezza naturale in terracotta che illustrano la vita del Santo dalla giovinezza alla maturit\u00e0, alla morte, intesa come similitudine della vita di Ges\u00f9."}
{"id": "85360", "revid": "3115", "url": "https://it.wikipedia.org/wiki?curid=85360", "title": "Abbeville (Mississippi)", "text": "Abbeville \u00e8 una citt\u00e0 (\"town\") degli Stati Uniti d'America, situata nella contea di Lafayette, nello Stato del Mississippi.\nStoria.\nAbbeville fu fondata negli anni 1830 da alcuni pionieri provenienti da Abbeville, nella Carolina del Sud. Essi vivevano apparentemente in pace con gl'indiani Chickasaw, il cui capo, Toby Tubby, era il proprietario ed il gestore di un traghetto lungo la rotta commerciale Memphis-Oxford.\nDurante la guerra di secessione americana Abbeville fu quasi completamente distrutta nel corso della campagna di Vicksburg.\nL'ufficio postale di Abbeville venne istituito il 28 settembre 1843 con John B. Davis come primo capo."}
{"id": "85363", "revid": "270833", "url": "https://it.wikipedia.org/wiki?curid=85363", "title": "Bahrain International Circuit", "text": "Il Bahrain International Circuit (in arabo: \u062d\u0644\u0628\u0629 \u0627\u0644\u0628\u062d\u0631\u064a\u0646 \u0627\u0644\u062f\u0648\u0644\u064a\u0629) \u00e8 un circuito automobilistico costruito in localit\u00e0 Sakhir, alla periferia di Manama, capitale del Bahrein, per ospitare a partire dal 2004 il Gran Premio del Bahrein di Formula 1 e altre competizioni.\nCostruzione.\nLa costruzione di un circuito nazionale per il Bahrein fu voluta dal principe Salman bin Hamad Al Khalifa, presidente onorario della Bahrain Motor Federation.\nLa realizzazione \u00e8 stata affrettata per consentire di essere pronti per lo svolgimento del primo Gran Premio del Bahrein il 4 aprile 2004. Il circuito venne completato in tempo per il 2004, anche se non vennero terminati i lavori di tutte le strutture di supporto.\nLa sua costruzione \u00e8 costata nell'ordine dei 150 milioni di dollari su progetto dello studio dell'architetto tedesco Hermann Tilke che aveva precedentemente disegnato il circuito di Sepang in Malaysia, cos\u00ec come l'incarico principale per i lavori \u00e8 stato affidato alla societ\u00e0 WCT Engineering.\nPrima del Gran Premio del Bahrein 2005 l'uscita della curva 4 fu leggermente allargata, rendendo il tratto leggermente pi\u00f9 veloce. Ci\u00f2 and\u00f2 a modificare la lunghezza ufficiale del circuito di cinque metri.\nCaratteristiche tecniche.\nEssendo posizionato al centro di un deserto, il circuito soffre del problema della sabbia soffiata dal vento sulla pista che pu\u00f2 compromettere la regolarit\u00e0 delle gare. Per alleviare ci\u00f2 gli organizzatori usano uno speciale spray adesivo con cui vengono trattate le zone sabbiose immediatamente intorno al tracciato. Tuttavia nel mese di febbraio del 2009 una violenta tempesta di sabbia ha provocato l'interruzione dei test privati che stavano conducendo Ferrari, BMW e Toyota.\nNel 2007 \u00e8 stato il primo circuito a essere nominato dalla FIA \"Institute Centre of Excellence\", grazie alla sicurezza del tracciato, alla capacit\u00e0 dei \"marshall\" e alla bont\u00e0 del centro medico; nonch\u00e9 per il livello tecnologico che consente di mantenere questi standard elevati.\nNel 2009, la direzione dell'autodromo ha annunciato la collaborazione con \"@bahrain\" per sviluppare un'area attorno al circuito di \u00a0m\u00b2, composta da un complesso di strutture dedicate agli affari, l'intrattenimento e l'educazione.\nTracciati.\nIn aggiunta al \"Grand Prix Circuit\", utilizzato in Formula 1 dal 2004 al 2009 e dal 2012, l'impianto pu\u00f2 utilizzare tre configurazioni alternative pi\u00f9 brevi, chiamate \"Outer Circuit\", \"Paddock Circuit\" e \"Oasis / Inner Circuit\". Sono anche disponibili un ovale e una striscia per dragster.\nNel 2010, per celebrare i 60 anni della Formula 1, \u00e8 stato scelto di utilizzare il \"layout\" chiamato \"Endurance Circuit\", caratterizzato da 24 curve e una lunghezza di metri.\nNel 2011 gli organizzatori annunciarono che il Gran Premio sarebbe tornato ad utilizzare il circuito usato fino al 2009. Il Gran Premio, che doveva essere la prima corsa della stagione, \u00e8 stato cancellato dagli organizzatori a causa delle proteste anti-governative nel paese. Fu ventilata la possibilit\u00e0 che il Gran Premio potesse essere disputato a dicembre, spostando anche il Gran Premio di Abu Dhabi, e svolgendo le due gare ad una settimana di distanza l'una dall'altra. Un'altra ipotesi prevedeva l'effettuazione del Gran Premio a ottobre, con lo spostamento del Gran Premio d'India il 4 dicembre. Successivamente il Gran Premio era stato riproposto come 17\u00aa gara del calendario in data 30 ottobre al posto dell'appuntamento in India che si doveva disputare l'11 dicembre. A distanza di pochi giorni gli organizzatori decisero di annullare definitivamente il Gran Premio per quella stagione. \nNel 2020, in occasione del nuovo Gran Premio di Sakhir, introdotto dalla FIA per garantire un certo numero di gare durante la stagione, condizionata dalla pandemia di COVID-19, \u00e8 stato scelto di utilizzare il \"layout\" chiamato \"Outer Circuit\", caratterizzato da 11 curve e una lunghezza di metri.\nIn Formula 1 il record assoluto del circuito per la configurazione chiamata \"Grand Prix Circuit\" \u00e8 di 1'27\"264 stabilito da Lewis Hamilton su Mercedes durante le qualifiche del Gran Premio del Bahrein 2020. Il record assoluto del circuito per la configurazione chiamata \"Endurance Circuit\" \u00e8 di 1'53\"883 stabilito da Sebastian Vettel su Red Bull Racing durante le qualifiche del Gran Premio del Bahrein 2010, mentre il record assoluto del circuito per la configurazione chiamata \"Outer Circuit\" \u00e8 di 53\"377 stabilito da Valtteri Bottas su Mercedes durante le qualifiche del Gran Premio di Sakhir 2020, che rappresenta il tempo pi\u00f9 rapido della storia della Formula 1 stabilito in una sessione di qualifica.\nEventi ospitati.\nOltre al campionato di Formula 1 il tracciato ospita il WEC, la Supercars, la GP2 Series, GP2 Asia Series, la Chevrolet Lumina Series, la Speedcar Series, la Thunder Arabia e la Radical Sportscars. Nel passato sono state ospitate anche gare del Campionato FIA GT, e un \"Bahrain Superprix\" con vetture di Formula 3. La prima finale mondiale della Formula BMW ha avuto luogo proprio sul circuito. Un'altra gara tradizionale \u00e8 la 24 Ore del Bahrein.\nNella stagione di Formula 1 il circuito ha ospitato l'edizione del Gran Premio di Sakhir, mentre nel e nel i test prestagionali."}
{"id": "85364", "revid": "31886", "url": "https://it.wikipedia.org/wiki?curid=85364", "title": "Serie C 1962-1963", "text": "La Serie C 1962-1963 \u00e8 stata la 25\u00aa edizione della terza categoria del campionato italiano di calcio, disputato tra il 23 settembre 1962 e il 9 giugno 1963, si \u00e8 concluso con la promozione del , del e del .\nStagione.\nImmediato riscatto per il , che torn\u00f2 fra i cadetti dopo una sola stagione. Come i toscani, anche il vinse largamente il suo girone. Al Nord, un poco pi\u00f9 risicata ma comunque convincente l'affermazione del . In zona retrocessione, da segnalare la discesa del titolato . Il 28 aprile 1963 durante l'incontro -Potenza perse la vita, a seguito di incidenti fra tifosi, Giuseppe Plaitano, 48 anni ex sottufficiale di marina che \u00e8 il primo tifoso morto in uno stadio italiano.\nGirone A.\nClassifica finale.\nLegenda:\nRegolamento:\nGirone B.\nClassifica finale.\nLegenda:\nRegolamento:\nGirone C.\nClassifica finale.\nLegenda:\nRegolamento:"}
{"id": "85366", "revid": "122842078", "url": "https://it.wikipedia.org/wiki?curid=85366", "title": "Serie C 1963-1964", "text": "La Serie C 1963-1964 \u00e8 stata la 26\u00aa edizione della terza categoria del campionato italiano di calcio, disputato tra il 22 settembre 1963 e il 24 maggio 1964, si \u00e8 concluso con la promozione della , del e del .\nStagione.\nAvvenimenti.\nAl termine della stagione di Serie C 1963-1964 sono promosse in Serie B le compagini di , e (quest'ultima all'esordio storico in Cadetteria).\nCadono nel baratro della Serie D , , , e .\nNel girone B e Vis Sauro Pesaro concludono la stagione regolare a pari punti al penultimo posto: la Pistoiese riesce a rimanere in Serie C vincendo la gara di spareggio-retrocessione ai supplementari, 3-1.\nGirone A.\nClassifica finale.\nLegenda:\nRegolamento:\nGirone B.\nClassifica finale.\nLegenda:\nRegolamento:\nNote:\nGirone C.\nClassifica finale.\nLegenda:\nRegolamento:\nNote:"}
{"id": "85373", "revid": "92920", "url": "https://it.wikipedia.org/wiki?curid=85373", "title": "Partita italiana", "text": "La partita italiana \u00e8 un'apertura nel gioco degli scacchi caratterizzata dalle mosse:\nQuesta linea di gioco \u00e8 nota da secoli: se ne parla in un trattato di Pedro Damiano del 1512, ed altre mosse di questa linea sono riportate in opere ancora pi\u00f9 antiche. Fu riportata in auge da un grande scacchista italiano, Gioachino Greco, che la analizz\u00f2 approfonditamente dando il suo nome ad una variante di questa apertura, la variante Greco.\nAnalisi.\nCon questa apertura il Bianco punta a conquistare il centro con i suoi pedoni, per poi portare l'attacco sul lato del re avversario.\nLa spinta del pedone in c3 sostiene l'avanzata successiva del pedone bianco di donna in d4, crea una pressione al centro, e stabilisce i pedoni al centro.\nSe il Nero gioca subito 4\u2026Cf6, \u00e8 possibile 5.Cg5 attaccando con due pezzi il punto f7, con crescente pressione e varianti molto tattiche che conducono anche a posizioni originate dalla difesa dei 2 cavalli; altrimenti, il Bianco pu\u00f2 continuare posizionalmente con l'arrocco, oppure con 5.d4 o anche con 5.d3 seguita dall'avanzata del pedone 'b' e 'a', guadagnando spazio sull'ala di donna mentre si mantiene pressione al centro.\nIl Nero, data l'assenza del cavallo bianco in c3, pu\u00f2 dal canto suo spingere in d5 il proprio pedone 'd' (dopo aver sviluppato un cavallo in f6 o e7), alterando la natura del centro e liberando l'alfiere c8, pu\u00f2 limitare il gioco del Bianco sull'ala di donna tramite la spinta del pedone 'a' in a5, mantenendo il suo alfiere c5 sulla diagonale a7-g1, puntato verso la zona del futuro arrocco corto del Bianco.\nDi solito, dopo l'arrocco e l'attivazione dei pezzi leggeri, si producono posizioni tatticamente taglienti dovute alle spinte di pedone al centro, con conseguente alterazione degli equilibri.\nContinuazioni.\nL'attacco M\u00f6ller ha ricevuto una tale attenzione in passato ed \u00e8 stato oggetto di analisi tanto approfondite che \u00e8 assurto al rango di apertura a s\u00e9 stante.\nAttacco M\u00f6ller.\nQuesta variante, proposta dal danese M\u00f6ller nel 1899, \u00e8 caratterizzata dal tratto codice_12 (che alcuni commentatori ritengono cos\u00ec forte da annotarlo come codice_13). In essa il Bianco cede un pedone e rinuncia temporaneamente a recuperare un pezzo leggero per realizzare un forte attacco sull'ala del re avversario. Il Nero deve reagire con estrema precisione, per parare tutte le minacce e far esaurire l'attacco."}
{"id": "85374", "revid": "31886", "url": "https://it.wikipedia.org/wiki?curid=85374", "title": "Serie C 1964-1965", "text": "La Serie C 1964-1965 \u00e8 stata la 27\u00aa edizione della terza categoria del campionato italiano di calcio, disputato tra il 20 settembre 1964 e il 16 maggio 1965, si \u00e8 concluso con la promozione del , del e della .\nStagione.\nAvvenimenti.\nNel girone A il decide di non iscriversi al campionato e di sciogliersi definitivamente.\nIl , penultimo nel girone C la stagione precedente e altro retrocesso sul campo, viene ripescato dopo la mancata iscrizione della squadra milanese.\nGirone A.\nClassifica finale.\nLegenda:\nRegolamento:\nGirone B.\nClassifica finale.\nLegenda:\nRegolamento:\nGirone C.\nClassifica finale.\nLegenda:\nRegolamento:"}
{"id": "85375", "revid": "125040789", "url": "https://it.wikipedia.org/wiki?curid=85375", "title": "Philip Pullman", "text": "Biografia.\nHa studiato all'Universit\u00e0 di Oxford.\nLa sua trilogia bestseller \"Queste oscure materie\" - composta dai romanzi \"La bussola d'oro\", \"La lama sottile\" e \"Il cannocchiale d'ambra\" - pur essendo indirizzata ai ragazzi, ha attirato anche un numero crescente di lettori adulti. I singoli volumi della trilogia hanno vinto diversi importanti premi letterari nel Regno Unito.\nA Pullman \u00e8 stato conferito l'Ordine dell'Impero britannico nella lista d'onori del capodanno 2004.\nNel 2012 \u00e8 stato insignito del titolo di duca di Cittagazze dal sovrano del Regno di Redonda per meriti letterari, conseguendo il \"Literary Prize for 2012\".\nNella serie di Sally Lockhart, ambientata verso la fine dell'800, noir che narra delle avventure di una ragazza rimasta orfana ed educata in modo poco classico per il suo tempo e che, aiutando quello che sar\u00e0 il suo futuro amore a far fiorire e gestire uno studio fotografico, finendo per smascherare traffici nascosti, ingiustizie sociali e pirati ed infine aprendo una propria agenzia di consulenza economica, vengono trattati argomenti come i pogrom, l'inizio del socialismo, le persecuzioni antisemite a ridosso della prima guerra mondiale, le premesse alla nascita dello stato d'Israele e svariati altri fatti storici, romanzando ma offrendo spunti di riflessione e di approfondimento personale anche in un pubblico giovane.\nControversie sull'opera di Pullman.\nLa trilogia \"Queste oscure materie\", che vede un'Europa governata da una teocrazia che mescola elementi cattolici e calvinisti, in cui la fisica \u00e8 trattata come teologia sperimentale, e la presenza di una cosmogonia con riferimenti al \"Paradiso perduto\" di John Milton, \u00e8 stata aspramente attaccata da alcuni gruppi cristiani (similmente a quanto \u00e8 avvenuto con Harry Potter, anche se in questo caso le accuse sono pi\u00f9 circostanziate, proprio per la conformazione dell'opera).\nAlcuni, come Peter Hitchens, affermano che Pullman segua un'agenda anti-cristiana, basandosi sugli articoli di critica che ha scritto sulle cronache di \"Narnia\" di C.S. Lewis, in cui arriva ad usare il termine \"propaganda\" per certi passaggi e sulla cattiva luce in cui \u00e8 messa la \"Chiesa\" nella trilogia.\nAlcuni, come il gi\u00e0 citato Hitchens, vedono in \"Queste oscure materie\" una risposta diretta alla serie di C.S. Lewis per i suoi elementi cristiani. Tali tesi mirano a sostenere come l'ambientazione di Pullman ricalchi quella di Lewis: mondi paralleli e il loro destino a rischio; bambini davanti a scelte morali da adulti; allegorie religiose e \"animali\" parlanti.\nUn'altra similitudine riscontrata dai sostenitori di questa ipotesi \u00e8 la presenza di una bambina che si nasconde in un armadio nei primi capitoli de \"La bussola d'oro\", primo volume de \"Queste oscure materie\" e \"Il leone, la strega e l'armadio\", primo volume pubblicato della serie di \"Narnia\".\nSe, nell'opera di Lewis, Lucy Pevensie finisce nell'Armadio perch\u00e9 rimane sola, la protagonista di Pullman ci si nasconde per non essere scoperta mentre curiosa nelle stanze degli accademici.\nLe critiche di Pullman al ciclo di Narnia, sono comunque condivise e diffuse in commentatori di area liberale, come Polly Toynbee.\nPullman, che \u00e8 ateo, ha criticato soprattutto l'uso di una cura fittizia contro il cancro in uno dei libri di \"Narnia\", cosa che avrebbe dato speranza ai bambini lettori che avevano conoscenti, familiari o amici che ne soffrivano. Ha anche criticato il modo in cui Lewis esclude il personaggio di Susan dalle scene finali nel paradiso di \"L'ultima battaglia\", dicendo che \u00abscende nell'inferno\u00bb a causa del suo crescente attaccamento terreno e al suo rifiuto di Narnia. I fan di Lewis sostengono che Pullman esageri; Lewis non ha mai accennato al destino finale di Susan e mai ha escluso la sua possibilit\u00e0 di raggiungere pi\u00f9 tardi i suoi amici nel paradiso.\nLe critiche a \"Queste oscure materie\" prima dell'uscita del primo film tratto dalla trilogia (dicembre 2007), rimangono limitate al mondo britannico, ma non hanno trovato l'appoggio della chiesa anglicana. Anzi, il massimo esponente della Chiesa d'Inghilterra, l'Arcivescovo di Canterbury Rowan Williams, in un confronto con lo stesso autore ha evidenziato il fatto che gli attacchi di Pullman si concentrano sui vincoli dogmatici e l'uso della religione come strumento di oppressione, e non sul cristianesimo stesso. L'arcivescovo propone persino il trattamento di \"Queste oscure materie\" nelle lezioni di religione a scuola, in quanto sarebbero utili per meglio indirizzare le inadeguatezze di certi corsi di religione.\nOpere.\nTrilogia di \"Queste oscure materie\" (\"His Dark Materials\").\nTrilogia parallela \"Il Libro della Polvere\" (\"The Book of Dust\").\nPullman ha scritto, del libro, che \"\"non racconta di quello che succede prima o dopo\" Queste oscure materie\", ma accanto. \u00c8 una storia diversa, ambientata nel mondo che i lettori della saga gi\u00e0 conoscono.\"\""}
{"id": "85376", "revid": "842", "url": "https://it.wikipedia.org/wiki?curid=85376", "title": "Digital Rights Management", "text": ""}
{"id": "85377", "revid": "125243331", "url": "https://it.wikipedia.org/wiki?curid=85377", "title": "Sigismondo di Lussemburgo", "text": "Biografia.\nLa corona ungherese.\nSigismondo era figlio dell'imperatore Carlo IV, e fratellastro di un altro imperatore, Venceslao (Sigismondo era nato dal matrimonio di Carlo con Elisabetta di Pomerania, mentre Venceslao era nato dall'unione tra Carlo e Anna di Schweidnitz). Venne chiamato cos\u00ec in onore di San Sigismondo di Borgogna, il santo preferito di suo padre. Fin dalla sua giovinezza venne soprannominato la \"volpe rossa\" (\"li\u0161ka ry\u0161av\u00e1\") nella Corona di Boemia, per via del colore dei suoi capelli e la sua intelligenza. Era infatti considerato molto colto, parlava molte lingue (tra cui tedesco, ungherese, latino, italiano e francese) e, a differenza del padre, amante della quotidianit\u00e0 reale, amava anche partecipare ai tornei cavallereschi.\nSigismondo ottenne la corona ungherese grazie al matrimonio con Maria d'Ungheria, ma ebbe bisogno dell'aiuto di suo fratello Venceslao per riuscire ad affermarsi sulla potente nobilt\u00e0 ungherese. Nel 1388 ipotec\u00f2 la Marca del Brandeburgo, dandola in feudo agli Hohenzollern, in modo da coprire le proprie spese. A partire dal 1398, all'indomani della sconfitta subita nella battaglia di Nicopoli nella guerra contro i Turchi, riorganizz\u00f2 l'esercito ungherese, e limit\u00f2 i diritti della Chiesa. Ci\u00f2 condusse alla rivolta dei nobili e al suo arresto nel 1401.\nMa Sigismondo, grazie all'aiuto dell'influente famiglia Garai, pot\u00e9 riottenere la libert\u00e0. Per assicurarsene l'appoggio, spos\u00f2 la contessa Barbara di Cilli, da cui ebbe pi\u00f9 tardi Elisabetta di Lussemburgo. Sigismondo respinse anche un'invasione del Re di Napoli, che intendeva far valere antichi diritti sul trono ungherese, e nella dieta di Buda, nel 1403, amnisti\u00f2 i suoi nemici. Per rafforzare il suo potere fond\u00f2, nel 1408, l'Ordine del Dragone, al quale, talvolta, venivano ammessi anche tedeschi, che acquistavano un'influenza sempre crescente. Durante il suo regno l'Ungheria perse la Dalmazia: gi\u00e0 venduta a Venezia da parte del pretendente Ladislao I di Napoli per zecchini, Sigismondo lo acconsent\u00ec per la modica somma di ulteriori zecchini.\nLa politica nell'Impero.\nSigismondo venne eletto Re dei Romani nel 1411, succedendo al brevissimo regno di Jobst di Moravia, senza che questo sfociasse in un'incoronazione imperiale. Anche a causa della politica del padre, gli mancava un sufficiente potere dinastico per poter realizzare con successo una propria politica nell'Impero. Inoltre la situazione finanziaria di Sigismondo era molto precaria. Il pi\u00f9 grave problema dell'epoca era lo scisma d'Occidente, e senza dubbio il risultato pi\u00f9 significativo di Sigismondo fu il superamento dello scisma, raggiunto con il Concilio di Costanza, (1414 - 1418).\nNel 1411 Sigismondo intenzionato a prendere personalmente la corona imperiale a Roma invase il Patriarcato di Aquileia e inizi\u00f2 l'occupazione del Friuli, inizia la guerra tra Repubblica di Venezia e Regno d'Ungheria.\nTorn\u00f2 a suo vantaggio il fatto che la sua posizione d'Imperatore si era via via rafforzata, mentre il prestigio del papato era andato sempre scemando. Sigismondo seppe muoversi con accortezza, e fare da tramite tra i diversi sovrani europei con numerose trattative bilaterali. Il suo progetto di una riforma dell'impero, la cosiddetta \"Reformatio Sigismundi\", non and\u00f2 invece del tutto in porto.\nFu Sigismondo che confer\u00ec ad Amedeo VIII di Savoia il titolo di Duca di Savoia.\nLa morte di Jan Hus e le sue conseguenze.\nFu responsabile della cattura e della successiva condanna a morte (sul rogo) di Jan Hus, al quale il sovrano aveva concesso un salvacondotto perch\u00e9 potesse intervenire al Concilio di Costanza. Il rogo venne giustificato con la circostanza che Jan Hus, bench\u00e9 condannato, non volle ritrattare le proprie tesi, per cui Sigismondo non poteva agire diversamente.\nMa quest'azione indebol\u00ec il suo potere in Boemia: gli Stati della Boemia esitarono in un primo tempo a riconoscere la corona di Sigismondo. Quest'ultimo proclam\u00f2 una crociata contro gli ussiti in rivolta, crociata che si trasform\u00f2 ben presto in una lunga e difficile guerriglia, e che ebbe termine solamente nel 1436. In questa guerra il suo alleato pi\u00f9 fidato fu il duca d'Austria, Alberto V, che gli successe sul trono imperiale.\nGli ultimi anni.\nSigismondo dovette sempre combattere l'opposizione dei principi elettori. In particolare non era ben vista la sua politica verso Polonia e Lituania, e avrebbero preferito sostenere l'Ordine Teutonico. Anche i suoi rapporti con il papato non furono sempre privi di tensioni, ma proprio in occasione della sua spedizione in Italia, per essere incoronato imperatore (1433) Sigismondo seppe mostrare tutto il suo talento diplomatico, riuscendo sempre a trarre profitto dal complesso equilibrio di poteri nella penisola.\nFu incoronato imperatore da papa Eugenio IV nella Pentecoste del 1433 (31 maggio). Prima di raggiungere Roma soggiorn\u00f2 alcuni mesi a Siena. Nel settembre del 1433 ed al culmine di una sfarzosa cerimonia consegn\u00f2 le insegne marchionali a Gianfrancesco Gonzaga, che pot\u00e9 fregiarsi del titolo di primo marchese di Mantova. Lo stemma dei Gonzaga si arricch\u00ec della croce patente in rosso accantonata dalle quattro aquile imperiali.\nNella stessa occasione Gianfrancesco si leg\u00f2 ancor pi\u00f9 alle politiche imperiali, siglando il fidanzamento del figlio primogenito (e futuro Marchese), Ludovico, a Barbara di Brandeburgo, nipote dell'Imperatore. Mor\u00ec il 9 dicembre 1437. Con lui si estinse la dinastia dei Lussemburgo. Il loro tentativo di creare una potenza nell'Europa centro orientale non era andato a buon fine. Ma questa idea venne poi ripresa, e realizzata, dagli Asburgo.\nStemma del Sacro Romano Impero.\nNel 1433 l'imperatore adott\u00f2 come simbolo del Sacro Romano Impero, l'aquila bicipite. In precedenza si utilizzava una semplice aquila su sfondo dorato."}
{"id": "85378", "revid": "287204", "url": "https://it.wikipedia.org/wiki?curid=85378", "title": "Contea di Abbeville", "text": "La contea di Abbeville (in inglese, Abbeville County) \u00e8 una contea dello Stato della Carolina del Sud, negli Stati Uniti. La popolazione al censimento del 2000 era di 26 167 abitanti (26 133 stimati nel 2005). Il capoluogo di contea \u00e8 Abbeville.\nGeografia fisica.\nLa contea ha una dimensione di 1 324 km\u00b2, con una densit\u00e0 di 19,74 abitanti per km\u00b2.\nStoria.\nLa contea di Abbeville fu costituita nel 1785."}
{"id": "85379", "revid": "599013", "url": "https://it.wikipedia.org/wiki?curid=85379", "title": "Drm", "text": ""}
{"id": "85381", "revid": "842", "url": "https://it.wikipedia.org/wiki?curid=85381", "title": "Object-oriented", "text": ""}
{"id": "85386", "revid": "78273", "url": "https://it.wikipedia.org/wiki?curid=85386", "title": "Stadio olimpico di Roma", "text": ""}
{"id": "85387", "revid": "2128848", "url": "https://it.wikipedia.org/wiki?curid=85387", "title": "Certosa di Pavia", "text": "La Certosa di Pavia Gra-Car (Gratiarum Carthusia - Monastero di Santa Maria delle Grazie) \u00e8 un complesso monumentale storico che comprende un monastero e un santuario. Si trova nel comune omonimo di Certosa di Pavia, localit\u00e0 distante circa otto chilometri a nord del capoluogo di provincia.\nEdificato alla fine del XIV secolo per volere di Gian Galeazzo Visconti, signore di Milano, in adempimento al voto della consorte Caterina dell'8 gennaio 1390, e come mausoleo sepolcrale della dinastia milanese, e completato entro la fine del 1400 in circa 50 anni, assomma in s\u00e9 diversi stili, dal tardo-gotico italiano al rinascimentale, e vanta apporti architetturali e artistici di diversi maestri del tempo, da Bernardo da Venezia, il suo progettista originario, a Giovanni Solari e suo figlio Guiniforte, Giovanni Antonio Amadeo, Cristoforo Lombardo e altri.\nOriginariamente affidato alla comunit\u00e0 certosina, poi quella cistercense e, per un breve periodo, anche quella benedettina, dopo l'unificazione del Regno d'Italia, la Certosa fu dichiarata nel 1866 monumento nazionale e acquisita tra le propriet\u00e0 del demanio dello Stato italiano, cos\u00ec come tutti i beni artistici ed ecclesiastici in essa contenuti; dal 1968 ospita una piccola comunit\u00e0 monastica cistercense.\nAltri edifici che fanno parte del complesso monumentale ospitano la sede del Museo della Certosa di Pavia e la locale stazione dei Carabinieri.\nStoria.\nLa costruzione della Certosa di Pavia fu iniziata da Gian Galeazzo Visconti, Duca di Milano, che il 27 agosto 1396 poneva la prima pietra della Certosa. Dopo l'investitura a Duca, pagata diecimila fiorini al re dei Romani Venceslao di Lussemburgo nel 1395, e l'impulso dato nel 1385 alla costruzione del Duomo di Milano, anche l'erezione di questo monumento per cui il Visconti avrebbe speso somme ingentissime rappresentava uno strumento di autorit\u00e0 e prestigio che gareggiava con le altre corti italiane del tempo. In esso avrebbe dovuto essere collocata anche la tomba monumentale del Duca, per la quale lasci\u00f2 precise disposizioni testamentarie solo in parte adempiute quasi un secolo dopo la sua morte.\nCollocazione geografica.\nIl monastero sorge a margine dell'antica strada romana che collegava Pavia (Ticinum) a Milano, una zona molto fertile, attraversata da numerosi canali e corsi d'acqua, ricca di insediamenti, mulini, aziende agricole fortificate e castelli. Dopo la conquista viscontea di Pavia (1359), la costruzione del castello visconteo, dove Galeazzo II trasfer\u00ec la sua corte, e la creazione del grande parco visconteo a nord della citt\u00e0, stravolsero profondamente l'assetto dell'area, alcuni castelli vennero espropriati dai Visconti e demoliti e anche l'antica strada romana fu deviata. In origine la posizione del monastero coincideva con il margine nord del Parco Visconteo del Castello di Pavia, di cui oggi resta solo una traccia nel Parco della Vernavola, a nord di Pavia, che non \u00e8 pi\u00f9 collegato al castello e alla Certosa. \u00c8 possibile osservare la rappresentazione di questo parco sul bassorilievo \"Consacrazione della Certosa\" posto nel portale d'ingresso della chiesa della Certosa dove si vedono i confini delimitati dalle mura, i boschi, i corsi d'acqua e gli edifici (tra i quali sono riconoscibili i castelli di Mirabello e di Pavia).La posizione era strategica: a met\u00e0 strada tra Milano, capitale del ducato, e Pavia, la seconda citt\u00e0 per importanza, dove il duca era cresciuto e dove aveva sede la corte, nel castello visconteo. Il luogo scelto per la fondazione era un bosco all'estremo nord dell'antico Parco Visconteo, un'area recintata che aveva un'estensione di circa 22\u00a0km\u00b2, che collegava il Castello Visconteo di Pavia alla zona adibita alla caccia riservata ai signori della Lombardia.\nL'inizio della costruzione.\nLa costruzione realizzava un progetto che derivava dal voto emesso sotto forma di testamento nell'anno 1390 dalla seconda moglie di Gian Galeazzo, Caterina Visconti, figlia di Bernab\u00f2 Visconti e di Regina della Scala. La prima gravidanza di Caterina Visconti era andata male: una figlia era nata e morta nel giugno 1385. La coppia fece voto alla Madonna di dare ad ogni figlio nato il secondo nome \"Maria\". Nel 1388 nacque Giovanni Maria che sopravvisse. All'approssimarsi di un nuovo parto l'8 gennaio 1390 Caterina fece voto di costruire una Certosa presso Pavia se fosse sopravvissuta alla nuova per lei terribile esperienza. Nacque un bambino che per\u00f2 mor\u00ec, ma Caterina si salv\u00f2 e mantenne il voto. Successivamente, nel 1392, nacque un nuovo figlio maschio, Filippo Maria.\nQuesta precisa informazione ci giunge da Bernardino Corio che nel suo \"L'Historia di Milano\" del 1503, scriveva: \u00abet giunto l'anno mille trecento novanta a punto, a gli otto di genaro, Caterina mogliera di Giovan Galeazzo, Conte di Virt\u00f9, votandosi sotto forma di testamento, ordin\u00f2 che in una Villa del Pavese, dove spesse volte andava, si dovesse fabricare un monasterio di Certosini con dodici frati, et in caso di parto morendo, preg\u00f2 il marito che volesse adempire tali ordinationi raccomandandogli la sua famiglia specialmente i fratelli et le sue sorelle\u00bb.\nIl progetto di costruzione della Certosa fu affidato a Bernardo da Venezia e Cristoforo da Conigo, che presiedettero ai lavori fino alla morte del duca Gian Galeazzo, sopraggiunta nel 1402. La cerimonia della \"posa della prima pietra\" fu celebrata solennemente alla presenza del Duca e di molti professori e studenti dell'Universit\u00e0 di Pavia il 27 agosto 1396. A sorvegliare i lavori venne chiamato Bartolomeo Serafini, che fu priore della certosa dal 1398 al 1409.\nDurante la prima fase dei lavori, i monaci risiedettero nell'antico castello di Torre del Mangano e nel Castello di Carpiano (o Grangia), uno dei tanti territori lasciati ai monaci da Gian Galeazzo, per poi occupare gli ambienti conventuali, i primi ad essere edificati. Gian Galeazzo Visconti don\u00f2 alla Chiesa anche le cittadine di Binasco, Magenta, Boffalora e San Colombano, nel 1397 anche Selvanesco e Marcignago, e nel 1400 anche Vigano.\nSecondo l'ipotesi di Luca Beltrami i primi sostegni dei chiostri, in attesa di pi\u00f9 dignitose soluzioni architettoniche, furono piloni quadrati in laterizio. Le funzioni religiose venivano provvisoriamente celebrate nel refettorio, l'unico ambiente dalle dimensioni adatte per accogliere l'intera comunit\u00e0 dei Certosini, fatta di monaci e fratelli conversi.\nIl prosieguo della costruzione nel XV secolo.\nCon la morte del duca del 1402 i lavori si arrestarono. Nel 1412, il secondo figlio di Gian Galeazzo e successore del ducato, Filippo Maria Visconti, dette nuovo impulso alla costruzione affidando i lavori a Giovanni Solari che vi lavor\u00f2 dal 1428 al 1462, anche dopo la morte di Filippo Maria (1447) e la conquista del ducato da parte di Francesco Sforza (1450). Nel 1434 e nel 1454 furono costruiti il vestibolo interno e il secondo vestibolo, rispettivamente. I lavori passarono quindi al figlio dell'architetto, Guiniforte Solari che vi lavor\u00f2 fino al 1481. In seguito, Giovanni Antonio Amadeo li continu\u00f2 tra il 1481 e il 1499, sotto il Duca Ludovico il Moro.\nLa chiesa, destinata a divenire mausoleo dinastico dei Duchi di Milano, era stata progettata sin dall'inizio con dimensioni superiori a quelle che erano state sinora realizzate, con una struttura a tre navate, che non era mai stata utilizzata dall'Ordine Certosino e fu edificata per ultima rispetto alle altre strutture della Certosa. La navata fu progettata in stile gotico, e la sua costruzione fu completata nel 1465. Tuttavia, l'influenza del primo Rinascimento era divenuta importante in Italia e quindi Guiniforte Solari, che guid\u00f2 i lavori tra il 1462 e il 1481, dette un'impronta pi\u00f9 rinascimentale al resto della chiesa, con le sue gallerie ad archi e i pinnacoli (inclusa la piccola cupola), con dettagli in terracotta. Anche i chiostri furono riprogettati. Il chiostro grande ebbe la sistemazione definitiva nel 1472.\nIl 1\u00ba marzo 1474, un imponente corteo di oltre quattromila persone, fra cui religiosi, ambasciatori, nobili, professori e popolani, partendo dal castello di Pavia accompagn\u00f2 le ceneri del fondatore Gian Galeazzo attraversando tutto il parco ducale fino alla Certosa, solenni funerali immortalati nei bassorilievi del portale della chiesa.\nIl 3 maggio 1497 la Chiesa venne ufficialmente consacrata dal nunzio pontificio di fronte ad una grande folla, ma la parte inferiore della facciata fu completata solo nel 1507 e nei secoli XVI e XVII furono ultimati il transetto e la sagrestia nuova.\nL'interno del monastero contiene opere d'arte di ben quattro secoli, XV, XVI, XVII, XVIII secolo.\nIl Monastero certosino maschile (1396 - 1782).\nI monaci certosini che vi abitarono furono inizialmente dodici, in totale vita di clausura, e legati da un contratto che prevedeva l'uso di parte dei loro proventi (campi, terreni, rendite ecc.) per la costruzione del monastero stesso. Nel XVIII secolo il monastero divent\u00f2 proprietario dei latifondi dei paesi vicini, quali Badile, Battuda, Bernate, Binasco, Boffalora, Borgarello, Carpiano, Carpignano, Milano, Giovenzano, Graffignana, Landriano, Magenta, Marcignago, Opera, Pairana, Pasturago, San Colombano, Torre del Mangano, Trezzano, Velezzo, Vidigulfo, Vigentino, Villamaggiore, Villanterio, Villareggio e Zeccone. Nell'ottobre del 1524 il re di Francia Francesco I sost\u00f2 nella Certosa prima di iniziare l'assedio, che sarebbe terminato con la battaglia, di Pavia del 1525.Nel 1560, il Priore Generale dei certosini tal Piero Sarde autorizz\u00f2 l'installazione delle attrezzature idonee per la stampa di messali e di corali, e in data 28 agosto invit\u00f2 tutte le certose d'Italia a rifornirsi esclusivamente dei prodotti della nuova stamperia (il primo libro \"Breviarium Carthusiensis\" fu stampato nel 1561).Nel 1565, con i vari ampliamenti architettonici quali la costruzione del chiostro grande, i certosini che vi abitarono passarono almeno al doppio di numero (24), da cui le 24 celle di preghiera grandi a due piani e provviste anche di piccolo giardino interno.\nLa commissione di importanti opere d'arte continu\u00f2 anche in epoca barocca durante il cardinalato di Federico Borromeo, con la costruzione del cosiddetto Palazzo ducale ad opera del Richini e la commissione delle opere dei principali artisti milanesi del tempo: Morazzone, Cerano, Cairo, Crespi.\nSoppressione e istituzione del monastero cistercense maschile (1782 - 1798).\nIl monastero di Santa Maria delle Grazie viene soppresso il giorno 16 dicembre 1782. I monaci certosini furono espulsi nel 1782 dall'imperatore Giuseppe II, che incamer\u00f2 i beni di tutti gli ordini contemplativi dei suoi possedimenti. Fra i motivi addotti per la sua soppressione, vi fu la mancata devoluzione, da parte dei monaci, delle ingenti rendite devolute al monastero dal duca Gian Galeazzo, a favore dei poveri e dei luoghi sacri, una volta terminata la costruzione del monastero.\nIl monastero cistercense di Santa Maria delle Grazie viene istituito nel 1784, due anni dopo la soppressione del monastero certosino. Nel 1796, come ritorsione per la rivolta di Pavia, fu asportata dai francesi la copertura in piombo del tetto della chiesa. Il monastero viene definitivamente soppresso nel 1798, quando il direttorio esecutivo della repubblica cisalpina, autorizzato dalla legge 19 fiorile anno VI, richiam\u00f2 alla nazione i beni e gli effetti appartenenti ai cistercensi della Certosa di Pavia Monastero di Santa Maria delle Grazie, 1784 - 1798 \u2013 Istituzioni storiche \u2013 Lombardia Beni Culturali.\nCarmelitani, certosini e di nuovo cistercensi (dal 1798 fino a oggi).\nIl monastero pass\u00f2 nel 1798 ai carmelitani, subendo la violenta devastazione operata dalle truppe napoleoniche, che razziarono e distrussero alcune ricchezze artistiche. Nel 1810 venne infine chiuso, fino al 1843 quando i certosini rientrarono nel monastero.\nCon la legge 3036 del 7 luglio 1866, il monastero fu dichiarato monumento nazionale italiano e i beni ecclesiastici diventarono propriet\u00e0 del Regno d'Italia, ma fino al 1879 alcuni certosini continuarono ad abitare il monastero.\nPrima della Prima guerra mondiale iniziarono dei lavori di ristrutturazione. I'11 ottobre 1930 papa Pio XI decise di riaffidare il luogo ai certosini.\nDurante il fascismo, il monastero fu visitato una sola volta da Benito Mussolini, il 31 ottobre 1932. Le cronache inoltre riportarono anche l'avvenimento del ritrovamento dei resti del cadavere dello stesso duce, avvolti in sacchi di tela, circa un anno dopo la sua fucilazione, il 12 agosto 1946, proprio dentro la Certosa. L'anno successivo i certosini abbandonarono il monastero, sia per mancanza di vocazioni sia per lo scandalo del ritrovamento del cadavere del duce. Il monastero rimase chiuso fino al 1949, quando vi si insediarono nuovamente i carmelitani fino al 1961. Dopo il Concilio Vaticano II, il Vaticano decise di riaffidare il monastero nuovamente ai cistercensi della congregazione Casamariensis (provenienti dall'Abbazia di Casamari), che vi si insedi\u00f2 il 10 ottobre 1968.\nOggi, la gestione \u00e8 dei monaci cistercensi del Priorato della Beata Maria Vergine della Certosa Ticinese, sotto la guida del Priore Celestino Parente. Qui svolgono vita monastica, occupandosi anche delle visite guidate e della vendita di articoli sacri e prodotti tipici.\nNei locali adiacenti al monastero si trova il Museo della Certosa di Pavia che, da maggio 2008, \u00e8 invece gestito direttamente dalla Sovrintendenza per i beni storici artistici ed etnoantropologici di Milano.\nDescrizione.\nL'accesso al complesso monastico avviene attraverso un vestibolo di epoca rinascimentale, affrescato sia interiormente che esteriormente. Nella lunetta d'ingresso, sbiadita, due angeli reggono la stemma del committente Gian Galeazzo, con il biscione visconteo e l'aquila imperiale. Meglio conservata la decorazione superiore, stesa da Bernardino de' Rossi nel 1508. All'interno, un arco marmoreo a motivi vegetali reca tondi con le effigi di Gian Galeazzo e Filippo Maria Visconti. Ai lati, i santi Cristoforo e Sebastiano di Bernardino Luini, seguace di Leonardo. Tutto l'interno \u00e8 coperto da motivi rinascimentali a vivaci colori.\nLa chiesa.\nLa chiesa ha pianta a croce latina divisa in tre navate con abside e transetto, coperta da volte a crociera su archi a sesto acuto, ispirata, seppure in scala ridotta, alle proporzioni del Duomo di Milano. Furono infatti tre architetti del duomo a collaborare al primo progetto, di Bernardo da Venezia: Marco da Carona, Giacomo da Campione e Giovannino de' Grassi.\nSingolari sono le terminazioni dei transetti e della cappella maggiore, costituiti da cappelle a pianta quadrata chiuse su tre lati da absidi semicircolari, secondo una soluzione trilobata di probabile ispirazione classica.\nLa pianta della Certosa ha lo stesso impianto della Chiesa di Santa Maria del Carmine (Pavia), precedente opera dello stesso Bernardo da Venezia, ma con una campata in pi\u00f9 in corrispondenza del presbiterio e di ciascun braccio del transetto. Elemento originale del tracciato della navata \u00e8 costituito da un terzo quadrato \"diagonale\" che si aggiunge al doppio quadrato di base della pianta. Con questo disegno sovrapposto, si ottiene il tracciato della stella a otto punte od ottogramma (in tedesco acht-uhr o acht-ort, otto ore o otto luoghi), che si ritrova effigiato dappertutto, come simbolo della Madonna delle Grazie e della Certosa, con la sigla Gra-Car, persino nelle piastrelle dei pavimenti.\nI materiali utilizzati per la costruzione sono misti: i pilastri e le parti basse dei muri sono in pietra da taglio, cui si sovrappongono le parti alte e le volte in laterizio. La tecnica di costruzione delle volte \u00e8 a crociera gotica. Le volte delle navate laterali risultano dalla combinazione di cinque spicchi di crociera e si aprono come \"cuffie\" verso lo spazio centrale. Le volte esapartite sono dipinte alternativamente con motivi geometrici e con un cielo stellato, su disegno del Bergognone, ideatore di tutte le decorazioni pittoriche di epoca rinascimentale. Le volte sono sostenute da pilastri a fascio, di chiara ispirazione gotica, mentre gli archi di accesso alle cappelle laterali delle navate presentano gi\u00e0 un disegno classico con capitelli corinzi, testimoniando la transizione dal gotico al rinascimento. Di tutta l'architettura interna \u00e8 considerato autore Giovanni Solari, che sovrintese alla fabbrica dal 1428 al 1462, quando gli successe il figlio Guiniforte, ingegneri ducali autori dei maggiori progetti di committenza sforzesca di quegli anni quali il duomo, l'ospedale maggiore e la chiesa di Santa Maria delle Grazie a Milano.\nFacciata.\nLa prima soluzione della facciata, pi\u00f9 sobria e di forme genuinamente gotiche, dovuta ai Solari, pu\u00f2 essere vista rappresentata nell'affresco di Bergognone con \"Gian Galeazzo che dona la Certosa alla Vergine\". Tuttavia, quando di tale progetto non era stato realizzato che lo zoccolo, fu affidato nel 1491 a Giovanni Antonio Amadeo, che vi attese fino al 1499, in collaborazione con il milanese Giovanni Antonio Piatti. Prosegu\u00ec quindi nei primi anni del Cinquecento il Briosco, realizzando il fastoso portale, e nella seconda met\u00e0 del secolo Cristoforo Lombardo, che esegu\u00ec la parte superiore della facciata, caratterizzata da un'ornamentazione meno ridondante, utilizzando anche materiali gi\u00e0 lavorati in precedenza. Anche la sua attivit\u00e0 tuttavia si interruppe per non essere mai pi\u00f9 ripresa, cosicch\u00e9 non fu mai realizzato il fastigio di coronamento centrale.\nLa facciata, realizzata sovrapponendo semplici rettangoli, \u00e8 carica decorazioni, tipico procedimento dell'architettura rinascimentale lombarda.\nNel basamento, che nelle intenzioni dei progettisti vuole rappresentare l'et\u00e0 classica, sono inseriti medaglioni che rappresentano personaggi celebri dell'antichit\u00e0, e raffigurazioni mitologiche. Nella loro realizzazione \u00e8 evidente l'ispirazione alle medaglie di epoca romana, con la rappresentazione di profilo di imperatori e raffigurazioni allegoriche. Il rimando a motivi dell'arte antica continua nelle lesene istoriate che, al di sopra del basamento, incorniciano bassorilievi con episodi evangelici e biblici, e nicchie con statue di profeti. A questo livello l'esuberante decorazione ricopre interamente la superficie senza lasciare spazi liberi. I motivi floreali e antichi, quali le figure di nudo o le fatiche di Ercole, si fondono con i bassorilievi e le statue dovute ai diversi maestri coinvolti nell'opera. In assenza di una documentazione storica precisa, le attribuzioni delle singole parti viene fatta dai critici in base ai dettagli stilistici. Sono cos\u00ec attribuite ai fratelli Mantegazza, Antonio e Cristoforo, le rappresentazioni pi\u00f9 aspre e spigolose, che rimandano all'espressionismo ferrarese di met\u00e0 Quattrocento. Il livello superiore presenta contrafforti aggettanti con statue di apostoli, angeli e santi, alternati alle quattro grandi bifore, due delle quali cieche. I due livelli sono separati da un cornicione in pietra scura, che ha al centro inserito un motivo decorativo chiaro a girali vegetali, figure di fauni e medaglie antiche, caratteristico dell'edilizia profana pavese del tempo, quali Palazzo Carminali Bottigella. Questi vistosi elementi che suddividono la facciata in fasce orizzontali, contribuiscono a conferirle il caratteristico andamento piano opposto alla verticalit\u00e0 delle architetture gotiche del periodo precedente. Nelle grandi bifore dalla fittissima, vivace e stravagante decorazione, si sprigiona la fantasia dell'Amadeo cui sono attribuiti sia il disegno che parte della realizzazione. In essa sono accostati putti festanti con ghirlande, figure femminili con cornucopie, Angeli che intonano inni e figure mitrate che si sporgono dagli sguinci delle finestre.\nDal livello superiore l'ornamentazione si fa decisamente pi\u00f9 sobria, messa in opera nei decenni successivi dopo l'abbandono del cantiere da parte dell'Amadeo. Al di sopra della galleria di archetti, con statue dovute agli allievi dell'Amadeo, Briosco e Tamagnino, vi \u00e8 al centro un grande oculo sormontato da un timpano, e ai lati bifore coronate da lunette. Qui l'ornamentazione plastica lascia spazio a lastre levigate con semplici motivi geometrici. La minuta decorazione scultorea prosegue nei pinnacoli, dei quali furono realizzati solo quelli laterali, lasciando la parte centrale incompiuta dopo l'ultimo intervento di Cristoforo Lombardo nella seconda met\u00e0 del Cinquecento.\nIl portale \u00e8 opera di collaborazione tra l'Amadeo e il suo allievo Benedetto Briosco (1501) ed \u00e8 caratterizzato da colonne binate e bassorilievi con \"Storie della Certosa\". Nella lunetta centrale, alla \"Vergine col Bambino\" rendono omaggio due coppie di certosini. Nella colossale trabeazione, tripodi classici si alternano a tondi con Angeli. Al di sotto, una minutissima e fragile decorazione narra \"Episodi di storia della Certosa\", e \"Vite di santi\" fra pampini di vite, quali san Siro e sant'Ambrogio, dovute a Stefano e Battista da Sesto.\nInterni.\nLa decorazione pittorica degli interni fu inizialmente affidata dal 1488 ad Ambrogio da Fossano detto il Bergognone (1453\u00a0\u2013 1523), pittore lombardo di cultura foppesca, che ide\u00f2 la decorazione ad affresco, e nove pale d'altare, di cui solo tre ancora in loco. Molte delle cappelle laterali furono infatti rinnovate nei secoli successivi.\nLe cappelle laterali.\nLa prima cappella a sinistra \u00e8 di gusto barocco. La pala d'altare con La Maddalena ai piedi di Cristo \u00e8 del parmigiano Peroni, mentre la decorazione ad affresco \u00e8 di Federico Bianchi, allievo di Ercole Procaccini (1663). Sono invece quattrocenteschi il lavabo scolpito dai Mantegazza e la vetrata dei de' Mottis, autori di molte delle celebri Vetrate del Duomo di Milano.\nNella seconda cappella, \u00e8 ospitato il celebre Polittico di Pietro Perugino, commissionato dal Duca Ludovico il Moro al famoso pittore umbro nel 1496. Si sviluppa su due registri: in alto il \"Padre Eterno\", in basso le tre tavole con \"San Michele arcangelo\", l\"Adorazione del Bambino\" e \"San Raffaele e Tobiolo\". Il solo Padre Eterno \u00e8 originale di Perugino; le tavole inferiori furono cedute nel 1856 alla National Gallery di Londra. In sostituzione delle due tavole disperse ai lati del Padre Eterno, vennero inseriti in alto i due pannelli con i \"Dottori della Chiesa\" del Bergognone, realizzati per un altro polittico della Certosa successivamente smembrato.\nLa terza cappella, intitolata a san Giovanni Battista, cui \u00e8 dedicato il ciclo di affreschi del genovese Giovan Battista Carlone, caratterizzati da vivaci colori, monumentali ambientazioni architettoniche e una resa fresca e realistica delle figure.\nNella quinta cappella, la Pala di Francesco Cairo, rappresenta santa Caterina da Siena insieme alla sua omonima santa Caterina d'Alessandria.\nLa sesta custodisce uno dei maggiori capolavori pittorici del complesso, la \"Pala di Sant'Ambrogio\" (1490) del Bergognone, sacra conversazione tra santi milanesi. Il dipinto mostra una qualit\u00e0 tecnica elevatissima, con una resa minuziosa dei preziosi particolari delle vesti, che rivelano la particolare interpretazione bergognonesca della maniera dei fiamminghi e di Antonello da Messina, mentre la ieratica compostezza di sant'Ambrogio appare ancora di stampo foppesco.\nInteramente barocca \u00e8 l'ultima cappella a sinistra, dove le movimentate scene sono di Cristoforo Storer. Il dipinto con la \"Vergine del Rosario\" \u00e8 un capolavoro del maestro barocco milanese Morazzone, pittore al servizio del cardinale Federico Borromeo, che realizza un'opera di raffinata eleganza nei toni delicati, nelle forme allungate e nelle dolci espressioni dei personaggi.\nSulla destra, la seconda cappella custodisce un altro capolavoro rinascimentale commissionato dal Duca Ludovico ad un maestro dell'Italia centrale, allievo di Pinturicchio, testimone della sua volont\u00e0 di arricchire il patrimonio della certosa con opere dei pi\u00f9 famosi maestri italiani del tempo. Il polittico \u00e8 firmato da Macrino d'Alba sulla tavola centrale inferiore e datato 1496. Esso mostra la profonda cultura classica dell'autore, nel Cristo risorto ideato su modelli statuari classici, e nelle architetture romane sugli sfondi dei due Santi laterali (Settizonio, Terme di Diocleziano, Torre delle Milizie), nel fregio dorato su fondo rosso del gradino del trono della Vergine che deriva da un modello della Domus Aurea. Le due tavole del Bergognone con i \"Quattro Evangelisti\", aggiunte successivamente, mostrano la resa profondamente realistica dei soggetti aggiornata sulle novit\u00e0 prospettiche e illusionistiche di Bramante.\nSi segnalano dello stesso Bergognone, la \"pala di\" \"San Siro\" (1491) nella quinta cappella e la \"Crocifissione\" (1490) nella quarta. Altre pale dello stesso artista sono ora disperse tra musei e collezioni private: si segnalano qui il trittico con i \"Santi Cristoforo e Giorgio\", ora a Budapest, la \"pala delle due Ss. Caterina\" (1490) circa; Londra, National Gallery) e il \"Cristo portacroce e certosini\" della Pinacoteca Malaspina di Pavia (1493 circa).\nLa sesta cappella a destra ospita invece la \"Madonna col bambino e i santi Petro e Paolo\", capolavoro barocco di Guercino. Al di sotto, il mirabile paliotto d'altare mostra una fantasia con architetture, ghirlande di fiori e uccelli di grande effetto cromatico. L'opera, in commesso di marmi pregiati e pietre dure \u00e8 del marmista Carlo Battista Sacchi. Al centro la decorazione si fa esuberante intorno al medaglione pendente con lo stemma pontificio costituito dalla tiara e dalle chiavi di San Pietro. Si tratta di uno dei paliotti pi\u00f9 notevoli della Certosa, realizzato nel 1688.\nIl presbiterio.\nL'altare maggiore \u00e8 posto all'interno del presbiterio e non \u00e8 utilizzato per le celebrazioni religiose che si svolgono nella navata centrale, davanti alla cancellata. La navata del presbiterio \u00e8 chiusa alla vista dei fedeli come nella tradizione monastica e certosina in particolare, da un tramezzo realizzato nel seicento e decorato da statue barocche dello scultore genovese Tommaso Orsolino.\nLungo il perimetro sino all'abside il presbiterio \u00e8 interamente occupato dagli stalli riservati al clero celebrante e un ciclo di affreschi del periodo barocco.\nIl grande coro in legno intagliato \u00e8 un'opera d'intarsio rinascimentale, commissionata da Ludovico il Moro. \u00c8 notevole sia dal punto di vista dell'intarsio, che per la qualit\u00e0 dei disegni da cui furono tratte le tarsie, probabilmente prodotti dagli stessi artisti autori delle decorazioni pittoriche quali Bergognone e Zenale. I 42 dossali raffigurano santi o personaggi biblici, ciascuno dei quali mostra alle spalle scenari architettonici o naturali con elaborate e fantasiose costruzioni di gusto rinascimentale. L'esecuzione fu affidata dal Duca nel 1486 a Bartolomeo de Polli, modenese gi\u00e0 attivo alla corte di Mantova, e completata dall'intarsiatore cremonese Pantaleone de Marchi, in tempo per la consacrazione della chiesa, avvenuta nel 1497.\nMentre la volta presenta ancora affreschi di epoca rinascimentale, il vasto ciclo affrescato che ricopre le pareti del presbiterio fu commissionato nel 1630 a Daniele Crespi, pittore proveniente dall'Accademia Ambrosiana, che aveva appena ultimato gli affreschi della Certosa di Garegnano. Si tratta di un ciclo composito, con scene tratte dal Nuovo Testamento, dalle agiografie di santi certosini e di altri santi, abilmente inserito nell'architettura gotica tramite complesso sistema di quadrature decorative, che incorniciano grandi scene sacre e riquadri pi\u00f9 piccoli con figure isolate di evangelisti, dottori della Chiesa, profeti, sibille, santi e beati certosini. Nelle ultime opere Crespi mostra di distaccarsi progressivamente dalla corrente ancora impregnata di manierismo nella quale si era formato, verso un classicismo di matrice carraccesca.\nIl grande altare maggiore \u00e8 sormontato da un colossale ciborio in forma di un tempio a pianta centrale con una grande cupola, costruito in marmo di Carrara, con inserti in marmi policromi e pietre preziose quali lapislazzulo, corniola, diaspro e onice, e finiture in bronzo. Fu realizzato nel 1568 su commissione del priore della Certosa Damiano Longone dallo scultore Ambrogio Volpi da Casale. Il tempietto di questo altare \u00e8 in stile bramantesco: Fr. Brambilla ne fece gli sportelli di bronzo, e Angelo Marini siciliano le tredici statuine di bronzo; il Volpino scolp\u00ec gli angeli fiancheggianti il pallio, nel cui centro \u00e8 un bassorilievo circolare, una Piet\u00e0, di finissimo lavoro. La croce dell'altare e i candelabri sono di Annibale Fontana. Nelle pareti ai lati dell'altare stanno infissi dei finissimi bassorilievi di Stefano da Sesto, a sinistra, e di Biagio da Vairone, a destra. Sotto uno di questi bassorilievi, un riquadro con una imitazione del Cenacolo di Leonardo. La vetrata dipinta della finestra absidale (L'Assunzione) fu eseguita forse su disegno del Bergognone. L'antico altare campionese fu trasferito nel 1567 alla parrocchiale di S. Martino a Carpiano, dove si trova ancor oggi.\nIl transetto.\nGli affreschi che ornano le pareti e le volte del transetto si devono, come detto, a Bergognone coadiuvato da un gruppo di ignoti maestri, tra cui il giovanissimo Bernardo Zenale. Risalta in queste opere una forte impronta bramantesca, nell'equilibrio delle proporzioni e nell'esattezza delle prospettive. Nell'abside di destra del transetto \u00e8 di Bergognone l'affresco con \"Gian Galeazzo Visconti presenta alla vergine il modello della Certosa, tra Filippo Maria Visconti, Galeazzo Maria Sforza e Gian Galeazzo Sforza\", eseguito tra il 1490-1495, mentre l'abside di sinistra rappresenta l\"Incoronazione di Maria tra Francesco Sforza e Ludovico il Moro\", con cui quest'ultimo voleva celebrare la propria successione dinastica, ottenuta non senza polemiche dopo la morte del nipote Gian Galeazzo Sforza.\nLe due pale d'altare che si fronteggiano nelle due testate opposte del transetto sono capolavori barocchi di Giovanni Battista Crespi, detto il Cerano, la \"Madonna e i ss\". \"Carlo e Ugo di Grenoble\" dipinta nel 1617-18, e la \"Madonna e s\". \"Brunone\", terminata dal Gherardini.\nLa fascia decorativa a grisaille che corre lungo tutto lo zoccolo del transetto vede incastonati e figure di \"Santi, Profeti e monaci certosini\", dipinti a monocromo, che si affacciano da tondi realizzati in prospettiva dai vari artisti all'inizio del cinquecento. Alle bifore cieche in alto, si affacciano due \"monaci certosini\" resi con notevole perizia illusionistica da Jacopino De Mottis, proveniente da una famiglia di pittori e istoriatori di vetro operosi in Lombardia nel sec. XV. Sono invece autografe di Bergognone le due lunette con la \"Madonna del tappeto\" e l\"Ecce Homo\", entro cornici architettoniche di grande raffinatezza.\nIl lavabo dei monaci.\nNel braccio destro del transetto, la monumentale porta d'accesso al lavabo dei monaci \u00e8 opera degli allievi dell'Amadeo. Notevoli in alto i profili femminili con le caratteristiche acconciature del periodo rinascimentale. Il monumentale lavabo \u00e8 un capolavoro di scultura, commissionato al 1488 ad Alberto Maffioli da Carrara, anche se i critici vi riconoscono anche le mani del Mantegazza. Al di sopra della vasca, dalle sottili decorazioni a motivi vegetali, \u00e8 la cisterna a forma di urna dalla quale fuoriesce l'acqua. Il coronamento \u00e8 costituito da una coppia di delfini, e da un busto il cui soggetto \u00e8 oggetto di discussione. Il grande bassorilievo nella lunetta rappresenta \"Cristo lava i piedi degli apostoli\". Il tutto \u00e8 racchiuso da un grande arco trionfale istoriato con l\"Annunciazione.\"\nIl monumento funebre di Gian Galeazzo Visconti.\nNella parte destra del transetto si trova la tomba del fondatore della Certosa, Gian Galeazzo Visconti, detto \"Conte di Virt\u00f9\", (Pavia, 1351\u00a0\u2013 Melegnano, 1402), primo Duca di Milano. Il monumento fu commissionato dal Duca Ludovico nel 1492 a Gian Cristoforo Romano, apprezzato scultore attivo nelle corti di Mantova e Ferrara. Fu portato avanti con la collaborazione di Benedetto Briosco, che firm\u00f2 la statua della vergine con il bambino al centro, e fu terminato solo nel 1562, da Bernardino da Novate, cui sono dovuti il sarcofago a terra e le due statue di Virt\u00f9 che lo affiancano, di impronta ormai manierista, riferite da alcuni ad un progetto di Galeazzo Alessi. L'opera \u00e8 strutturata su due livelli, ed \u00e8 completamente ricoperta da fini decorazioni a motivi classici, che richiamano l'opera degli scultori impegnati negli stessi anni nella facciata del tempio. nel registro inferiore, sotto arcate a tutto sesto si trova il sarcofago sormontato dalla statua giacente del defunto secondo la consuetudine dell'epoca. Il registro superiore, con al centro la nicchia con la vergine in piedi del Briosco, presenta tutto attorno riquadri a bassorilievo che narrano la vita del Visconti.\nIl monumento funebre di Ludovico il Moro e Beatrice d'Este.\nNella parte sinistra del transetto si trovano le statue giacenti del Duca di Milano Ludovico il Moro (Milano, 1452\u00a0\u2013 Loches, 1508) e di sua moglie Beatrice d'Este (Ferrara, 1475\u00a0\u2013 Milano, 1497), opera dello scultore rinascimentale Cristoforo Solari detto il Gobbo. Fu lo stesso Ludovico il Moro a commissionarne l'esecuzione dopo la morte della moglie, avvenuta nel 1497. Le sculture erano destinate ad essere collocate nella tribuna della chiesa milanese di Santa Maria delle Grazie, commissionata dal Moro a Donato Bramante. Tuttavia, a causa della caduta di Ludovico nel 1499, Il monumento funebre rimase incompiuto. Mentre della parte sottostante non se ne ebbe pi\u00f9 traccia, nel 1564, vennero acquistate da Oldrato Lampugnani, e portate alla Certosa. Solo alla fine del secolo XIX fu costituito il monumento da Luca Beltrami, appoggiando il coperchio su un sarcofago di marmo rosso. Le tombe sono sempre state inutilizzate, in quanto il Moro dopo la caduta del Ducato di Milano fu catturato dai francesi e mor\u00ec in Francia; \u00e8 sepolto nella Chiesa dei Padri Domenicani di Tarascona, mentre Beatrice \u00e8 sepolta nella Chiesa dei Padri Domenicani di S. Maria delle Grazie a Milano.\nLa sacrestia nuova.\nVi si accede in fondo al transetto destro, e fu decorata nel periodo barocco. La grande aula unica rettangolare, fu affrescata nel 1600 dal pittore senese Pietro Sorri, che, ispirandosi alla Sistina di Michelangelo, ricoperse la grande volta con episodi biblici, monumentali figure di profeti entro nicchie e leggiadri putti che volteggiano nelle lunette. Rispetto al modello romano, tuttavia, l'opera del Sorri trasmette gioiosit\u00e0 e leggerezza allo spettatore tramite l'uso dei vivaci e chiari accordi cromatici e alla sontuosit\u00e0 dei decori e delle scene. Notevole opera d'intaglio sono gli armadi lignei, ornati con statuette attribuite ad Annibale Fontana. Sull'altare, il trittico dell\"Assunzione\" \u00e8 di Andrea Solario, tra i massimi esponenti della scuola Leonardesca che fior\u00ec a Milano dopo la partenza del Maestro.\nVetrate, oreficerie, arti minori.\nLa Certosa possiede anche un importante (e poco studiato) \"corpus\" di vetrate, realizzate su cartoni di maestri attivi nel XV secolo in Lombardia, quali Zanetto Bugatto, Vincenzo Foppa, Bergognone e il savoiardo Hans Witz.\nL'altare maggiore, risalente al tardo XVI secolo, \u00e8 intarsiato con bronzi e con diverse qualit\u00e0 di marmi e di pietre dure, realizzato da diversi artisti tra cui Cristoforo Solari.\nIl trittico in avorio degli Embriachi.\nNella sacrestia vecchia \u00e8 conservato un trittico in avorio e dente d'ippopotamo, opera del fiorentino Baldassarre di Simone di Aliotto, appartenente alla famiglia degli Embriachi (Baldassarre degli Embriachi), donato da Gian Galeazzo Visconti, e realizzato nel primo decennio del quattrocento quale pala per l'altare maggiore, dove rimase fino alla met\u00e0 del Cinquecento. L'opera, capolavoro d'intaglio di gusto tardogotico, misura alla base 2,45 metri per un'altezza massima, riferita ai pinnacoli laterali, di 2,54 m. \u00c8 composto di minute composizioni e adorno di piccoli tabernacoli con dentro statuine di santi; nello scomparto centrale accoglie 26 formelle illustranti la leggenda dei Re magi secondo i vangeli apocrifi; nello scomparto di destra e in quello di sinistra 36 bassorilievi (18 per parte) sono raccontati gli episodi della vita di Cristo e della Vergine. Nella cuspide mediana, dentro un tondo sostenuto da angeli, domina il Padre eterno in una gloria angelica, mentre la base del trittico presenta una piet\u00e0, fiancheggiata da 14 edicole con altrettante statuine di Santi decorate. Vi sono anche due pilastrini esterni poligonali composti da 40 piccoli tabernacoli adorni di statuette.Il Trittico fu trafugato dal monastero nell'agosto del 1984 e recuperato nell'ottobre 1985. Sottoposto a restauro negli anni tra il 1986 e il 1989 presso l'Istituto Centrale per il Restauro, l'opera fu ricomposta con ancoraggio alla struttura portante delle parti asportate, tenendo conto del diverso comportamento chimico-fisico dei materiali di cui \u00e8 composta l'opera (legno, osso e avorio).\nSono presenti anche opere di scultura bronzea, come i candelabri di Annibale Fontana e la cancellata che divide la chiesa dei monaci da quella dei fedeli (XVII secolo).\nI chiostri.\nIl chiostro piccolo.\nUn portale decorato all'interno con sculture realizzate dai fratelli Cristoforo e Antonio Mantegazza e all'esterno da Giovanni Antonio Amadeo, conduce dalla chiesa al \"chiostro piccolo\" al cui centro si trova un giardino.\nIl chiostro piccolo era il luogo in cui si svolgeva gran parte della vita comunitaria dei padri: questo collegava, con i suoi portici, ambienti come la chiesa, la sala capitolare, la biblioteca e il refettorio.\nDa esso si vede il fianco e il transetto della chiesa, con le guglie, le loggette in stile \"neoromanico\" e il tiburio. Un tempo tutti i tetti erano ricoperti di rame, sequestrato durante le guerre napoleoniche per la costruzione di cannoni.Sul portale d'accesso al chiostro piccolo si legge la firma del pavese Giovanni Antonio Amadeo (1447-1522). Gli ornamenti in terracotta che sormontano i sottili pilastri di marmo sono stati eseguiti dal maestro cremonese Rinaldo De Stauris nel 1466 che, in collaborazione con i fratelli Cristoforo e Antonio Mantegazza, realizz\u00f2 anche quelli del chiostro grande nel 1478. Alcune delle arcate, decorate dagli affreschi di Daniele Crespi, sono oggi in parte illeggibili.\nAll'interno del chiostro piccolo vi \u00e8 il lavabo in pietra e terracotta, con la rappresentazione della scena della \"Samaritana al pozzo\" (terzo quarto del XV secolo).\nIl chiostro grande.\nDecorazioni simili, opera degli stessi scultori, sono presenti anche nel \"chiostro grande\", lungo circa 125 metri e largo circa 100. In origine le celle erano 23. Interventi strutturali nel 1514 ne aumenteranno il numero, che passarono a 36. Oggi si affacciano sul chiostro grande 24 \"celle\" o casette, abitazioni dei monaci, ognuna costituita da tre stanze e un giardino. Di fianco all'ingresso delle celle, siglate da lettere dell'alfabeto, \u00e8 collocata una piccola apertura entro cui il monaco riceveva il suo pasto giornaliero nei giorni feriali, in cui era prescritta la solitudine. Per i pasti comunitari, ammessi solo nei giorni festivi, ci si riuniva nel refettorio. Il vastissimo porticato, dalle 122 arcate, fu costruito da Guiniforte Solari nella seconda met\u00e0 del Quattrocento. Le colonne delle arcate, decorate da elaborate ghiere in cotto, con tondi e statue di santi, profeti e angeli, sono alternativamente in marmo bianco e marmo rosa di Verona.Sono, invece, scomparsi i dipinti con \"profetis [...] et certis altris figuris\", che ornavano un tempo il chiostro, per cui Vincenzo Foppa fu pagato nel 1463.\nIl refettorio.\nFu tra i primi ambienti ad essere edificati e nei primi anni del cantiere fu utilizzato come chiesa, trattandosi di un'aula rettangolare molto ampia. La volta a spicchi presenta la decorazione pi\u00f9 antica, che comprende una \"Madonna con Bambino\" e \"Profeti\" nelle lunette attribuiti a Bergognone, mentre al centro \u00e8 il sole radiante o razza, emblema della dinastia viscontea. Il pulpito marmoreo fu scolpito all'inizio del Cinquecento con l'arco classico e la balaustra con statue. Da esso venivano effettuate le letture durante i pasti. Pi\u00f9 tardo \u00e8 l'affresco dell\u00b4\"Ultima Cena\" (1567), opera di Ottavio Semino.\nIl Museo della Certosa di Pavia.\nL'antica \"Foresteria\", edificata tra il 1616 e il 1667, \u00e8 nota anche come \"Palazzo Ducale\" ed \u00e8 opera di Francesco Maria Richino. Al suo interno dall'inizio del novecento \u00e8 stato allestito dall'architetto Luca Beltrami il Museo dedicato alle opere d'arte del convento. Esso comprende una gipsoteca che custodisce le copie in gesso di varie sculture e oggetti dei Visconti. Oltre alla presenza di calchi e frammenti scultorei provenienti dalla Certosa, si segnalano alcuni ambienti affrescati (come lo Studiolo e l'Oratorio del Priore) e dipinti di Vincenzo Campi (lo splendido \"Cristo inchiodato alla croce\"), Bernardino Campi, Bartolomeo Montagna, il Bergognone, Bernardino Luini.\nSul retro della chiesa un alto muro di cinta delimita i terreni dove vengono coltivate erbe medicinali. In questo spazio, dietro l'abside, si trova anche una grande peschiera in marmo decorato che in passato serviva ai monaci per allevare pesci d'acqua dolce e a conservarvi quelli pescati nei canali circostanti."}
{"id": "85388", "revid": "458401", "url": "https://it.wikipedia.org/wiki?curid=85388", "title": "Oceanine", "text": "Nella mitologia greca, le Oceanine erano le tremila figlie del titano Oceano e della titanide Teti, e sorelle dei tremila \"Potamoi\".\nLe Oceanine erano potenti dee delle acque e dei mari, personificavano le acque correnti, ossia ogni corrente marina o grande fiume.\nMolte Oceanine si unirono con dei, o anche con comuni mortali, generando una numerosa progenie.\nSecondo Esiodo.\nNella \"Teogonia\" Esiodo dice chiaramente che le Oceanine sono tremila, ma ne enumera tuttavia solo 41. L'elenco sottostante riporta (in ordine alfabetico) tutti i nomi forniti da Esiodo e fra parentesi l'epiteto con cui vengono apostrofate ed il significato del nome.\nVersioni alternative.\nUn elenco diverso lo menziona Igino nel suo prologo delle Fabulae:\nMusica.\nSibelius scrisse un concerto denominato Aallottaret (Le Oceanidi) nel 1914."}
{"id": "85391", "revid": "15756", "url": "https://it.wikipedia.org/wiki?curid=85391", "title": "Egittologia", "text": "Legittologia \u00e8, all'interno della disciplina della storia antica, il campo di studio sull'antico Egitto, ovvero della zona geografica corrispondente all'Egitto odierno in relazione al periodo della sua storia corrispondente all'et\u00e0 pre faraonica ed antica, dal quinto millennio a.C. fino alla fine del dominio romano nel IV secolo.\nL'egittologia studia in modo scientifico la cultura dell'antico Egitto (letteratura, storia, religione, arte ed economia).\nStoria.\nFra gli autori antichi che nutrirono interesse per l'Egitto, a parte storici e geografi come Erodoto, Strabone, Diodoro Siculo e Plinio il Vecchio, egittologi \"ante litteram\" possono essere considerati Manetone, che nel III secolo a.C. scrisse gli \"Aegyptiaca -\" ed Orapollo, autore di un trattatello del IV secolo di decifrazione dei geroglifici (Hyeroglyphic\u00e0), che si basa per\u00f2 su congetture di dubbia fondatezza.\nL'egittologia vera e propria sorse nel XIX secolo sulle fondamenta costruite dalla letteratura araba di epoca medievale e quella occidentale di epoca moderna. Nessuna epica precedente si occup\u00f2, tuttavia, di conservazione e restauro, ad eccezione di studiosi arabi come Abd al-Latif al-Baghdadi (1161-1231), Al-Idr\u012bs\u012b (1173-1251) e Al-Maqr\u012bz\u012b (1364-1442), che furono \u00abimpegnati nello studio materiale dei monumenti antichi dell\u2019Egitto e nella difesa dalle distruzioni del loro tempo\u00bb.\nLa prima notizia di uno studio sulle antichit\u00e0 egizie in et\u00e0 moderna risale al XVI secolo, in occasione del rinvenimento a Roma degli obelischi egizi di epoca romana. Il successivo restauro eseguito dall'architetto Domenico Fontana nel 1586 per ordine di papa Sisto V suscit\u00f2 un vivo interesse per la scrittura geroglifica.\nSolamente nel XVII secolo possiamo annoverare la prima figura di egittologo nella persona del gesuita tedesco Athanasius Kircher. La sua vasta produzione letteraria offre un compendio della conoscenza che a quei tempi si aveva della civilt\u00e0 egiziana e le sue ricerche sulla scrittura egizia costituirono una tappa fondamentale per la futura decifrazione dei geroglifici.\nIl primo serio contributo all'egittologia in quanto disciplina scientifica risale al 1798 con la spedizione di Napoleone Bonaparte in Egitto e con la pubblicazione della \"Description de l'\u00c9gypte\" del 1809. I venticinque volumi dell'opera, frutto delle ricerche eseguite dagli studiosi della spedizione, descrivevano tutti gli aspetti della civilt\u00e0 egizia e fornivano la rilevazione cartografica del Paese, oltre alla descrizione dei monumenti e reperti trovati, fra i quali la Stele di Rosetta.\nNel 1818 ci fu la scoperta dell'entrata della piramide di Chefren ad opera dell'italiano Giovanni Battista Belzoni e nel 1822 si ebbe finalmente la decifrazione del sistema dei geroglifici egizi compiuta da Jean-Fran\u00e7ois Champollion. Grazie alla conoscenza della scrittura e del linguaggio egizi e agli studi antropologici e scientifici la comprensione della civilt\u00e0 dell'antico Egitto pot\u00e9 procedere con tutto il rinnovato slancio, segnando di fatto la nascita dell'egittologia moderna.\nLe nuove scoperte favorirono l'organizzazione di spedizioni archeologiche, tra cui quella franco-toscana dello stesso Champollion con l'italiano Ippolito Rosellini, del 1828-1829, seguita da quella del tedesco Karl Richard Lepsius nel 1842-1845.\nGi\u00e0 dalla fine del XIX secolo l'egittologia cominci\u00f2 ad avvalersi di maggiore rigore accademico e scientifico, ad opera soprattutto del francese Auguste-\u00c9douard Mariette e del britannico Flinders Petrie.\nNel 1903 ebbe inizio la Missione Archeologica Italiana in Egitto, che, sotto la guida di Ernesto Schiaparelli, port\u00f2 alla luce importanti reperti poi esposti al Museo Egizio di Torino, oltre a scoprire la tomba della Regina Nefertari e quella dell'architetto Kha.\nAgli inizi del XX secolo risale la sensazionale scoperta nella Valle dei Re della tomba di Tutankhamon da parte degli archeologi britannici Howard Carter e Lord Carnarvon (1922).\nNegli anni sessanta dello stesso secolo va ricordata la spettacolare impresa della traslazione dei templi di Abu Simbel, a causa della costruzione della diga di Assuan sul Nilo. Si venne a formare il lago Nasser e i colossali templi furono smontati e trasferiti 65 metri pi\u00f9 in alto per evitare che fossero sommersi. Pochi anni pi\u00f9 tardi la stessa sorte subirono i monumenti di File."}
{"id": "85392", "revid": "793215", "url": "https://it.wikipedia.org/wiki?curid=85392", "title": "Massacro di Malm\u00e9dy", "text": "Il massacro di Malm\u00e9dy fu un crimine di guerra commesso il 17 dicembre 1944 durante l'offensiva delle Ardenne della seconda guerra mondiale da parte del Kampfgruppe Peiper contro prigionieri di guerra statunitensi disarmati e raggruppati nei boschi dei dintorni del territorio del comune di Malmedy in Belgio. Il Kampfgruppe faceva parte della divisione corazzata tedesca delle SS, 1. SS-Panzer-Division Leibstandarte SS Adolf Hitler, al comando del tenente colonnello Joachim Peiper, che in quei giorni stava avanzando attraverso le unit\u00e0 statunitensi a difesa del settore di Losheim. \nEventi.\nDurante la mattinata del 17 dicembre, la Battery B del 285th Field Artillery Observation Battalion era in trasferimento, con 30 tra Jeep e camionette e due autocarri, quando fin\u00ec sotto il fuoco di due Panzer IV del Kampfgruppe Peiper della 6.SS-Panzer-Armee, ai quali si aggiunsero un Panzer V Panther e due semicingolati della 11.SS-Panzergrenadiere Kompanie, alle 13:30. La colonna americana fu fermata, con gran parte dei mezzi distrutti, e i soldati furono fatti prigionieri.\nPoco dopo le 13:30, sopraggiunsero altri tre autocarri della Company B dell'86th Engineer Battalion e anch'essi finirono sotto il fuoco dei carri tedeschi; da questi autocarri scesero sei soldati dei quali uno fu ferito, un altro catturato e gli altri riuscirono a fuggire. Alle 14:00, nel campo sul quale sorgeva il \"Caf\u00e9 Bodarw\u00e9\", furono riuniti 113 prigionieri americani, dei quali 87 membri della Battery B e tre di altre unit\u00e0 dello stesso 285th Battalion, 10 autisti di cinque ambulanze che percorrevano le strade della zona, un militare della Military Police e alcuni altri soldati catturati dal KGr Peiper poco prima di raggiungere Baugnez. Attorno alle 14:15 si sentirono due colpi di pistola, probabilmente sparati da un ufficiale o un sottufficiale tedesco all'indirizzo di un gruppetto di quattro soldati americani che tentavano la fuga.\nFu come un segnale: gli uomini di Peiper iniziarono a sparare con i fucili e le pistole mitragliatrici su tutti i prigionieri disarmati. Il massacro dur\u00f2 circa un quarto d'ora e 52 americani furono uccisi; 61, feriti o miracolosamente illesi, tra le 15:00 e le 16:00 tentarono la fuga, ma in zona vi erano rimasti ancora alcuni soldati tedeschi e altri 15 prigionieri furono uccisi, tre morirono in seguito per le ferite riportate e uno non fu mai pi\u00f9 ritrovato. Alla fine la strage di Malm\u00e9dy cost\u00f2 la vita a 71 militari americani. Il primo ad arrivare sul posto, pochi giorni dopo, fu Hal Boyle, inviato dell'Associated Press che scriveva su \"Stars and Stripes\", il giornale delle truppe USA.\nSubito cominci\u00f2 a raccogliere testimonianze e cercare soccorso per i feriti. Per questo massacro nel Processo di Dachau del 1946 saranno processati come criminali di guerra 73 soldati tedeschi, e tra questi 43 saranno condannati a morte (comunque, nessuna delle condanne a morte verr\u00e0 eseguita). \"Sepp\" Dietrich fu uno tra i processati, ma non venne condannato a morte."}
{"id": "85395", "revid": "122972900", "url": "https://it.wikipedia.org/wiki?curid=85395", "title": "Lisa Morpurgo", "text": "Biografia.\nLaureatasi in Lettere all'Universit\u00e0 Statale di Milano con tesi su Maurice Barr\u00e8s, si avvicin\u00f2 al mondo dell'astrologia casualmente grazie al suo impiego come traduttrice di testi per la casa editrice Longanesi di cui era responsabile dell'Ufficio diritti esteri. Fu la traduzione nel 1964 di un testo francese di Fran\u00e7ois-R\u00e9gis Bastide pubblicato in italiano con il titolo \"Lo Zodiaco - Segreti e sortilegi\" a spingerla a ricercare la corrispondenza tra astrologia e realt\u00e0. Questa sua ricerca si fece col tempo sempre pi\u00f9 determinata e la port\u00f2 a riformulare anche radicalmente molte teorie astrologiche ereditate dal passato.\nNel 1968 pubblica il suo primo romanzo, \"Madame andata e ritorno\".\nNel 1971 pubblica il suo primo trattato sull'astrologia, \"Introduzione all'astrologia e decifrazione dello zodiaco\" gi\u00e0 critico della tradizione e portatore di alcune nuove chiavi di lettura astrologiche, incoraggiata dagli amici e \"cavie\" eccellenti quali Eugenio Montale, Gabriel Garc\u00eda M\u00e1rquez, Dino Buzzati, Guido Piovene, Mario Vargas Llosa, dai quali fu esortata a pubblicare le sue osservazioni.\nDopo \"Macbarath\" (1975), un romanzo fantascientifico anticipatorio delle sue teorie astrologiche, nel 1979 pubblica il saggio \"Il convitato di pietra\"..\nNel 1983 inizia la sua collaborazione con la rivista Sirio di cui curer\u00e0 la storica rubrica di posta durata 14 anni. Proprio negli anni compresi tra il 1983 e il 1992 pubblica i 4 volumi delle \"Lezioni di Astrologia\" a dare un ulteriore approfondimento delle sue teorie astrologiche: \"La natura dei segni\", \"La natura dei pianeti\", \"La natura delle case\" e l'ultimo, \"La natura dei transiti\".\nTra le altre sue opere, il suo romanzo \"La noia di Priapo\" del 1988, \"L'astrologia e l'amore\" e \"Bimbo astrologo\".\nHa organizzato e diretto 12 congressi di studi astrologici, il primo nel 1976 a Laveno, poi altri a Ferrara, Varese, Mantova, Verona e Riccione, l'ultimo nel 1993.\nPrima della sua morte, Lisa Morpurgo decise di affidare ai suoi allievi e collaboratori Gabriele Silvagni e Raffaella Vaccari, il materiale di studio accumulato nel tempo, che poi ne hanno provveduto alla pubblicazione in rete, rendendo universalmente disponibile una documentazione di notevole importanza storica e scientifica, sul sito .\nNel 2020 viene pubblicata la \"Raccolta degli interventi ai Congressi Astrologici 1974-1997\" a cura dei suoi allievi e collaboratori Gabriele Silvagni e Raffaella Vaccari, con prefazione scritta da Massimo Fornicoli.\nTeoria.\nDi seguito la tabella riepilogativa di domicili, esili, esaltazioni, cadute e trasparenze proposti dall'autrice:"}
{"id": "85397", "revid": "486946", "url": "https://it.wikipedia.org/wiki?curid=85397", "title": "F.C. Puteolana", "text": ""}
{"id": "85398", "revid": "125659953", "url": "https://it.wikipedia.org/wiki?curid=85398", "title": "Fata", "text": "La fata \u00e8 una creatura leggendaria, presente nelle fiabe o nei miti di origine principalmente italiana e francese, ma che trova comunque figure affini nelle mitologie dell'Europa dell'Est, oltre che in quelle inglesi dove sono chiamate \"fairy\".\nNell'originale accezione dell'Europa meridionale (senza influenze celtiche) \u00e8 totalmente sovrannaturale, cio\u00e8 non ha nulla di umano se non l'aspetto. Il nome \"fata\" deriva dall'altro nome latino delle Parche, che \u00e8 \"Fatae\", ovvero coloro che presiedono al Fato. Si tratta di un essere magico, una sorta di spirito della natura; l'aggettivo fatato indica per estensione l'effetto di un incantesimo.\nOrigine.\nLe fate sembrano ereditare i loro poteri ed il loro aspetto da alcuni personaggi della mitologia classica, ovvero principalmente dalle ninfe e dalle Parche. Come le ninfe, esse sono spiriti naturali che hanno sembianze di fanciulla; come le Parche presiedono al destino dell'uomo, dispensando vizi o virt\u00f9.\nLe prime fate appaiono nel Medioevo come proiezione delle antiche ninfe, donne ammalianti della foresta dedite all'amore, ma vengono per la prima volta ufficializzate verso la fine del Medioevo prendendo l'aspetto classico delle dame dell'epoca, che indossavano ingombranti copricapi conici (\"hennin\") e lunghi abiti colorati. Man mano venne attribuita loro la verga o bacchetta magica che possiamo ritrovare anche nell\"Odissea\" (Circe e Ermes), dove ha tuttavia attributi divini e non solo magici.\nSuccessivamente ogni fiabista ha aggiunto particolari al loro carattere. Uno spaccato di come sono le fate lo troviamo ne \"La bella addormentata\" sia di Perrault sia dei fratelli Grimm ed ancora in \"Pinocchio\", dove alla fata turchina viene ufficialmente assegnato il colore blu, colore del sovrannaturale e della magia.\nOrigine mitica.\nFin dai tempi pi\u00f9 remoti si \u00e8 sempre ritenuto che gli esseri fatati, quelle creature che rappresentano l'infinit\u00e0 contenuta nella mente di ciascuno di noi, avessero origini pi\u00f9 antiche di quelle umane e perfino di quelle animali; quindi, essendo stato creato per ultimo, l'essere umano \u00e8 considerato come una forma di vita che ha ancora molto da imparare dalle altre specie.\nL'origine delle fate \u00e8 stata da sempre differente a seconda delle culture e per questo motivo ci vengono fornite diverse teorie che spiegano la nascita di tali creature.\nUna leggenda islandese, poi convertita in un racconto cristiano da parte dei monaci missionari, afferma che Eva era intenta a lavare i suoi figli, quando Dio le rivolse la parola; allora ella, impaurita, nascose i figli che ancora non aveva lavato. Quando Dio le chiese se tutti i suoi figli fossero presenti, Eva gli rispose di s\u00ec e ci\u00f2 suscit\u00f2 la collera di Dio, il quale dichiar\u00f2: \"Come tu hai nascosto i tuoi figli alla mia vista, cos\u00ec essi rimarranno per sempre nascosti alla tua!\"; tramite questo racconto si presume quindi che le fate un tempo fossero mortali puniti per colpa dei peccati di Eva.\nUna tradizione popolare, diffusa nelle campagne influenzate dalla cultura celtica, invece, afferma che questi esseri fatati siano \"angeli caduti\", condotti fuori dal paradiso da Lucifero ma non abbastanza crudeli da essere rinchiusi nell'inferno e quindi destinati ad abitare sulla terra; inoltre si afferma che in base al luogo del loro atterraggio essi assumano le caratteristiche dell'ambiente, come, ad esempio, le fate che sono cadute nell'acqua si sono trasformate in ondine o ninfe marine.\nUn'ultima credenza sull'origine delle fate, nata dalla mitologia greca e per molti considerata la pi\u00f9 importante, narra di tre dee, figlie di Zeus, responsabili della vita dell'uomo; queste dee venivano chiamate Parche (in greco \u039c\u03bf\u1fd6\u03c1\u03b1\u03b9, \"coloro che stabiliscono la sorte\") e custodivano nelle loro mani un filo lunghissimo, prezioso e magico che rappresentava il destino degli uomini. Ogni giorno la dea pi\u00f9 anziana lo tesseva con infinita cura e lo misurava con particolare attenzione, mentre la dea pi\u00f9 piccola lo tagliava e quando venivano infastidite dal comportamento degli umani erano in grado di tagliarlo di netto e di aggrovigliarlo nel pi\u00f9 fastidioso dei modi in modo da infliggere una giusta punizione alla razza umana.\n\"Fairy\" e fate.\nFondamentalmente l'assonanza ha portato ad associare la fata alla \"fairy\" inglese e celtica (presenti in alcune commedie dello stesso William Shakespeare), ovvero a certi esponenti del cosiddetto \u00abpiccolo popolo\u00bb (\"sidhe\"), esseri minuscoli e con le alucce. Sebbene le fate, a parere di alcuni, abbiano poco a che vedere con questi ultimi, l'etimologia di \"fairy\" proverrebbe dal francese \"faie\" che a sua volta deriva proprio dall'italiano antico \"fatae\" (\u00abdame fatate\u00bb o indovine). Il termine \"fairy\" sarebbe stato adottato dalla lingua inglese come un'abbreviazione di \"faie-rie\", ovvero \u00abstato di incantamento\u00bb, espressione che poi ha finito per designare non solo la condizione di questi esseri, ma gli esseri stessi. \nIl folclore inglese ha poi rimpicciolito le loro fattezze, ricomprendendo sotto di esse tutti i cosiddetti esseri elementari che presiedono al rigoglio delle piante e alle trasformazioni della natura, assimilandole alle \"pixies\".\nCredenze locali.\nNei racconti popolari della Romagna un posto di rilievo \u00e8 dedicato agli esseri fatati. Uno studio pubblicato nel 1927 da Nino Massaroli (\"Diavoli, diavolesse e diavolerie in Romagna\") rappresenta quasi sempre la fata: \nLe fate romagnole dispensano protezione in particolare ai bimbi appena nati. Per ricevere la loro benevolenza occorreva svolgere vari rituali scaramantici come quello di offrire \u00abpani bianchi o rosate focacce [\u2026] durante il loro passaggio, che in vari luoghi dell'Alpe di Romagna, avviene alla vigilia dei morti, o la notte di Natale o dell'Epifania oppure recitare \"par\u00f2l fald\u00e9di\" (parole fatate) ed anche formule d'invocazione che in Romagna Toscana usavano dire a propiziarsi la fata del mattino nel mettersi in viaggio, e che vive tuttora in bocca ai fanciulli romagnoli: \"Turana, Turana - Rispondi a chi ti chiama - Di belt\u00e0 sei regina - del cielo e della terra - di felicit\u00e0 e di buon cuore\"\u00bb.\nAlle fate \u00e8 infine dedicato un racconto ambientato nelle colline fra Castrocaro e Faenza:\nIn Lucchesia e in Garfagnana varie leggende sono associate alle fate. In particolare si dice che in alcuni luoghi alpestri \u00e8 possibile, all'alba, vedere dei riflessi bianchi verso la cima delle montagne; tali riflessi non sarebbero altro che i bianchi vestiti delle fate stesi al sole (\"il bucatino delle fate\" - attestata a Cerasomma, presso Lucca. Alla Pieve dei Monti di villa vi sono coppelle sulle rocce identificate come \"le conchine delle fate\". Ragguardevole infine una leggenda garfagnina descritta dal Guidi secondo cui le fate avrebbero dei bambini. Nella leggenda uno di essi viene raccolto dagli uomini che dovranno infine restituirlo in quanto, ogni notte, le fate sarebbero venute a chiamarlo.\nAlla tradizione popolare della Sardegna, invece, appartengono le cosiddette \"domus de janas\", le case delle fate, piccoli alloggi ricavati nella roccia dove si credeva abitassero minute creature femminili un po' lunatiche, un po' fate e un po' streghe, che con gli umani potevano essere sia gentili che dispettose. La leggenda mescola elementi magici alla presenza su tutta l'isola (da Cagliari a Santa Teresa Gallura) di millenarie caverne funerarie scavate nella roccia da antiche civilt\u00e0 sarde (Cultura di Ozieri) risalenti a pi\u00f9 di 5000 anni fa.\nIn Bretagna le fate vengono chiamate \"druidesse\". Hanno il potere di penetrare i segreti della natura ed inoltre hanno la possibilit\u00e0 di apparire dal mondo dell'invisibile; esse abitavano in fondo ai pozzi, in riva ai torrenti, in oscure caverne o nelle parti pi\u00f9 remote delle foreste ed il loro potere principale, potere simile alle maghe orientali, era quello di poter trasformare gli uomini in bestie.\nNelle leggende bretoni le fate rivestono un ruolo molto importante in quanto si credeva che la loro amicizia o il loro odio potessero decidere della felicit\u00e0 o della disgrazia di una famiglia: con l'avvento di una nuova nascita, i Bretoni avevano gran cura di apparecchiare, in una camera appartata, una tavola servita abbondantemente, con lo scopo di ottenere il consenso favorevole da parte delle fate, di onorarli della loro presenza ed infine per dedicare le loro belle doti al nuovo nascituro.\nAltre antiche leggende narrano che quando tutti dormivano, le fate lavoravano nelle fattorie, o nelle botteghe, e per imbonirsi i loro favori si offrivano loro dei doni in modo da ricevere protezione e fortuna; invece, quando c'era il fallimento dei raccolti o il susseguirsi di malattie piuttosto che dare la colpa al destino, o all'inefficienza umana, venivano incolpati gli spiriti maligni che venivano scacciati con riti e incantesimi.\nNei romanzi cavallereschi e nei racconti compaiono sovente una fata buona, che la maggior parte delle volte viene sconfitta, e una fata cattiva, che gode di una potenza maggiore.\nAd oggi ci sono molti monumenti a riprova della credenza nelle fate come ad esempio le \"grotte delle Fate\", dove la gente si reca faticosamente perch\u00e9 si afferma che al loro interno ci sia un'acqua che possegga delle virt\u00f9 miracolose; inoltre ci sono parecchie fontane consacrate ad alcune fate, le quali tramutavano in beni preziosi le mani degli indiscreti che lordavano le loro sorgenti.\nAspetto.\nLe fate hanno le sembianze di una donna o di una ragazza non molto alta e piuttosto esile dalla pelle chiarissima, vestita di abiti variopinti. Ogni fata indossa un abito di un solo colore che rispecchia la sua personalit\u00e0.\nInoltre portano gonne lunghissime per coprire eventuali deformit\u00e0. Spesso sono rappresentate con ali di farfalla.\nLongevit\u00e0.\nLe fate vivono molto a lungo, ed una volta che la loro vita sia terminata non muoiono, ma si incantano nei propri palazzi dove restano per l'eternit\u00e0 (da Perrault).\nNonostante, quindi, possano raggiungere et\u00e0 molto avanzate, hanno la possibilit\u00e0 di mostrarsi sotto qualsiasi spoglia esse vogliano, che sia di bambina (da Collodi), di giovane o di anziana. Hanno infatti pieni poteri di trasformarsi in ci\u00f2 che vogliono.\nLa nascita delle fate \u00e8 avvolta nel mistero. Alcune ipotesi (anche se non avvalorate da nessuna fiaba o mito) ritengono che le fate siano prodotti spontanei della natura o anche che abbiano una madre comune, una specie di \"magna mater\" che le origina tutte.\nVarie fonti letterarie (Basile, Perrault, Calvino ed altri) attestano che le fate abitano spesso in palazzi sotterranei molto lussuosi, accessibili solo da personaggi prescelti.\nNon \u00e8 neppure raro che le fate sposino esseri umani, le loro figlie tuttavia raramente ereditano i medesimi poteri.\nCompiti.\nSono esseri che hanno come compito quello di vegliare sulle persone come angeli custodi, quindi di dispensare pregi e virt\u00f9 tramite le loro \u00abfatagioni\u00bb (Giambattista Basile) e di proteggere i bambini, vengono infatti definite \u00abcomari\u00bb (o madrine nella accezione moderna) e si prendono cura di un figlioccio che viene o affidato loro dai genitori stessi, o viene da loro prescelto.\nSpesso le fate scelgono il proprio protetto sottoponendolo ad una prova di carit\u00e0, solitamente tramutandosi in mendicanti bisognosi.\nCarattere.\nLa loro indole tuttavia non \u00e8 univocamente buona. Oltre alla vanit\u00e0 e all'egocentrismo che le distingue, sono molto permalose ed irascibili, un solo torto pu\u00f2 scatenare la loro ira ed il loro dispetto pu\u00f2 trasformarle in furie e pu\u00f2 spingerle a lanciare maledizioni. Hanno quindi oltre ad un ruolo di premiazione anche un ruolo fortemente punitivo.\nLe fate nelle arti figurative: la \"fairy art\".\nSi definisce \"fairy art\" un movimento artistico tipicamente britannico che ha a che fare con la raffigurazione di fate in pittura, illustrazione e fotografia: durante il periodo vittoriano, la raffigurazione artistica delle fate conobbe il suo periodo di massimo splendore, con artisti come Arthur Rackham e John Anster Fitzgerald.\nFate di Cottingley.\nNel 1917, due ragazze, Frances Griffith e Elsie Wright, scattarono alcune foto che le ritraevano in compagnia di fate.\nSul primo momento nessuno diede credito alla storia delle bambine, neanche le loro madri, che infatti tennero segrete le foto. Nel 1919 per\u00f2 la madre di Elsie Wright invi\u00f2 le fotografie della figlia ad un'associazione teosofica. Sir Arthur Conan Doyle si interess\u00f2 al caso, scrivendo un libro: \"The Coming of the Fairies\" (1922). La storia fin\u00ec per suscitare un enorme scalpore. Negli anni ottanta, epoca in cui morirono le protagoniste del caso, queste ritrattarono la vicenda sostenendo che fosse stato tutto frutto di uno scherzo, e che da bambine avessero ritagliato del cartone dandogli la forma di una fata per poi colorarlo e aggiungere vari dettagli. Nel 1986, Frances, ormai in et\u00e0 piuttosto avanzata, confess\u00f2 la falsit\u00e0 delle prime quattro foto, ma aggiunse che la quinta fu l'unica ad essere stata realmente scattata in compagnia di fate e gnomi veri.\nLe fate dei monti Sibillini.\nLe Fate dei monti Sibillini animano le narrazioni, le leggende e le tradizioni di magia e simbolismo legate al territorio compreso tra il monte Vettore e il monte Sibilla. Descritte come giovani donne di gradevole aspetto abitatrici della grotta della Sibilla, oracolo degli Appennini, esse costituivano la sua stessa corte. Dedite all'insegnamento delle arti femminili del tessere e del filare amavano scendere nottetempo a valle per intrattenersi nelle danze con i pastori locali seguendo scrupolosamente il rituale di ritirarsi in montagna prima del sorgere del sole.\nLe sembianze del dio Cervo (\"Cernunnos\") sono presenti, tra l'altro, sui capitelli della cripta della chiesa di S. Lorenzo a Montemonaco (AP). L'edificio sacro si trova in una zona chiamata Vallegrascia (Valle Grassa) e la sua dislocazione sicuramente fa riferimento a questa divinit\u00e0 del Popolo delle Fate che rappresentava l'abbondanza (viene sempre raffigurato con la cornucopia mentre amorevolmente nutre i serpenti)."}
{"id": "85399", "revid": "287204", "url": "https://it.wikipedia.org/wiki?curid=85399", "title": "Pinocchio (film)", "text": ""}
{"id": "85400", "revid": "278830", "url": "https://it.wikipedia.org/wiki?curid=85400", "title": "Fate", "text": ""}
{"id": "85401", "revid": "83531", "url": "https://it.wikipedia.org/wiki?curid=85401", "title": "Massacro di Babij Jar", "text": "Babyn Jar (; riferito spesso con la denominazione ) \u00e8 un fossato nei pressi della citt\u00e0 ucraina di Kiev. Il luogo \u00e8 tristemente noto per essere stato, durante la Seconda guerra mondiale, un sito di massacri ad opera dei nazisti e collaborazionisti ucraini ai danni della popolazione locale. Particolarmente documentato e noto fra tali massacri, fu quello compiuto tra il 29 e il 30 settembre 1941, in cui trovarono la morte 33.771 ebrei di Kiev, secondo il dettagliato rapporto fatto da personalit\u00e0 e militari tedeschi. La decisione fu presa dal governatore militare e generale Kurt Eberhard, dal comandante della polizia del Gruppo d'armate Sud, dal \"SS-Obergruppenf\u00fchrer\" Friedrich Jeckeln, e dal comandante delle Einsatzgruppe C, Otto Rasch con l'aiuto dell'SD e di battaglioni delle SS, con l'appoggio della polizia ausiliaria ucraina. Fu uno dei tre pi\u00f9 grandi massacri della storia dell'Olocausto, superato solo dal massacro della Operazione Erntefest in Polonia, nel 1943, con pi\u00f9 di 42.000 vittime e dal Massacro d'Odessa con pi\u00f9 di 50.000 ebrei nel 1941. La Shoah denomina l'eccidio come \u00abmassacro della gola di Babi Yar\u00bb\nStoria.\nLa gola di Babij Jar fu citata la prima volta in resoconti storici nel 1401, in una relazione sulla sua vendita da una \"baba\" (una vecchia), una vivandiera che viveva presso il convento dei Domenicani.\nIl primo: Il pi\u00f9 noto dei massacri a Babij Jar.\nPrima del massacro.\nI tedeschi raggiunsero Kiev il 19 settembre 1941. I partigiani e i servizi sovietici dell'NKVD avevano minato una serie di edifici nel centro della citt\u00e0 e li fecero esplodere il 24 settembre provocando centinaia di vittime fra le truppe tedesche e lasciando oltre 50.000 civili senza tetto.\nA quel tempo, nella citt\u00e0 risiedevano 60.000 ebrei, 100.000 erano fuggiti quando a giugno dello stesso anno i tedeschi invasero l'Unione Sovietica.\nIl 28 settembre vennero affissi per la citt\u00e0 manifesti recanti la dicitura seguente:\nMolti, inclusi i 60.000 ebrei della comunit\u00e0 ebraica di Kiev consistente in anziani, malati, bambini e donne, ovvero tutti coloro che non erano riusciti a fuggire prima dell'arrivo dei nazisti, pensarono che sarebbero stati deportati.\nGi\u00e0 il 26 settembre invece, in una riunione fra il comandante militare di Kiev, Generalmajor Eberhardt, l'ufficiale comandante l\"'Einsatzgruppe\" C, \"SS-Brigadef\u00fchrer\" Otto Rasch, e l'ufficiale comandante il \"Sonderkommando\" 4a, \"SS-Standartenf\u00fchrer\" Paul Blobel, si era deciso di ucciderli come rappresaglia agli attentati del 24 settembre, ai quali gli ebrei erano peraltro estranei.\nIl massacro.\nLe modalit\u00e0 di esecuzione del massacro di Babij Jar sono simili a quelle messe in atto in quegli anni dai reparti speciali nazisti (\"Einsatzgruppen\") e collaborazionisti locali anche in altre localit\u00e0 dell'est europeo, come Ponary in Lituania, Liep\u0101ja e Rumbula in Lettonia, Bronna G\u00f3ra in Bielorussia, o Gurka Po\u0142onka in Ucraina.\nGli ebrei di Kiev si radunarono presso il cimitero, aspettando di essere caricati sui treni. La folla era tale che molti degli uomini, donne e bambini non capivano cosa stesse accadendo e quando udirono il rumore delle mitragliatrici, era troppo tardi per fuggire. Vennero condotti in gruppi di dieci attraverso un corridoio di soldati, come descritto da A. Kuznetsov:\nGli ebrei furono obbligati a spogliarsi, picchiati se resistevano, infine uccisi con armi da fuoco sull'orlo del fossato. Secondo l'\"Einsatzbefehl der Einsatzgruppe\" Nr. 101, almeno 33.771 ebrei da Kiev e dintorni vennero trucidati a Babij Jar fra il 29 e il 30 settembre 1941: abbattuti sistematicamente coi fucili automatici \"Schmeisser\", e le mitragliatrici \"Schwartzlose\".\nEsecutore del massacro fu l\"'Einsatzgruppe\" C, supportato da membri del battaglione \"Waffen-SS\" e da unit\u00e0 della polizia ausiliaria ucraina. La partecipazione di collaborazionisti a questi eventi, oggi documentata e provata, \u00e8 tema di un pubblico e doloroso dibattito in Ucraina.\nGli altri massacri.\nSi stima che almeno 100.000 persone trovarono la morte nella gola di Babij Jar. Fra i massacrati ci furono oltre che ebrei di Kiev, anche rom fra cui molte donne, bambini e anziani, comunisti e prigionieri di guerra russi, tra cui marinai della flotta del Mar Nero . catturati durante la Conquista di Sebastopoli.\nA Babij Jar trovarono la morte anche numerosi nazionalisti ucraini tra i quali la poetessa Olena Teliha.\nOccultare le prove.\nAll'avvicinarsi dell'Armata Rossa, nell'agosto del 1943 i nazisti cercarono di occultare le prove del massacro. I reparti della \"Sonderaktion 1005\" al comando di Paul Blobel impiegarono 327 prigionieri per esumare e bruciare i corpi. I prigionieri portarono a termine il compito in sei settimane.\nQuelli troppo malati o troppo lenti furono fucilati sul posto. Un militare della Schutzpolizei testimoni\u00f2:\nNel novembre del 1943 fu sferrata una imponente offensiva dall'Armata Rossa sul fronte orientale con lo scopo di liberare Kiev. L'offensiva ottenne pieno successo grazie all'audace piano adottato dal generale Nikolaj Vatutin, comandante del 1\u00b0 Fronte Ucraino, che sorprese le difese tedesche e permise alle forze corazzate sovietiche di avanzare rapidamente a nord e a nord-ovest di Kiev, sfruttando la piccola testa di ponte di Ljute\u017e. Il 6 novembre del 1943 Kiev era libera.\nBabij Jar, un tentativo di \"rimozione\" della memoria.\nPer molto tempo, dopo la fine della seconda guerra mondiale, la portata dei massacri di Babij Jar fu misconosciuta, anche a causa del \u00abpunto di vista interno alla storia dell'Unione Sovietica [...] dove dall'analisi della letteratura pubblicata nel paese sino alla fine degli anni Ottanta \u00e8 [...] che la Shoah non vi sia mai stata pensata e problematizzata come un evento centrale del XX secolo\u00bb.\nBabij Jar stessa, nel dopoguerra \u00abdivenne il simbolo dell'atteggiamento minimalistico del governo sovietico di fronte alla catastrofe ebraica\u00bb.. L'atteggiamento dell'Unione Sovietica continu\u00f2 ad essere minimalista anche nel 1967 con il processo in Germania a Darmstadt contro undici imputati, processati e condannati per i crimini di Babij Jar, un processo imponente con centosessantacinque testimoni, ma su cui \u00abla stampa sovietica malgrado si trattasse dell'episodio pi\u00f9 significativo dello sterminio della popolazione ebraica in URSS, non diede quasi conto del dibattimento\u00bb.\nLa volont\u00e0 di \"censurare\" e \"rimuovere\" la memoria riguardante gli eccidi di Babij Jar, \u00e8 messa in evidenza dallo studio condotto dalla docente italiana Antonella Salomoni dell'Universit\u00e0 della Calabria, e pubblicato nel suo saggio \"L'Unione Sovietica e la Shoah. Genocidio, resistenza, rimozione\" del 2007. Nel suo libro la Salomoni descrive diversi \"tentativi\" di \"censurare\" la memoria da parte delle autorit\u00e0 sovietiche ed ucraine che per molto tempo non solo \"ignorarono\" il luogo fisico di Babij Jar, ma non ricordarono gli eccidi nemmeno con una semplice targa commemorativa anche se nel 1959 il noto scrittore russo Viktor Platonovi\u010d Nekrasov \u00abdenunciava con forza come se non vi fosse nessuna lapide a ricordare il luogo in cui erano state assassinate decine di migliaia di persone\u00bb. Che su Babij Jar non si doveva assolutamente parlare, \u00ablo comprese benissimo\u00bb anche lo scrittore ebreo Elie Wiesel, simbolo della deportazione (Auschwitz, Buna e Buchenwald) e Premio Nobel per la pace, che raccont\u00f2 la sua visita negli anni sessanta a Babij Jar: Il luogo non solo non compariva in nessun itinerario di viaggio organizzato dagli enti turistici sovietici, ma secondo il rapporto che ne fa la Salomoni del suo racconto, le guide si rifiutavano sistematicamente \u00abpersino di parlare di Babij Jar. Se insistete vi rispondono: \"Non vale la pena di fare un viaggio, non c'\u00e8 nulla da vedere\"\u00bb, a quel tempo infatti, non c'era nessuna targa e nessun monumento, nessun \"ricordo\" delle 100.000 vittime sovietiche che trovarono la morte in quel luogo.\nLa Salomoni nel suo libro rivela che il poeta russo Evgenij Evtu\u0161enko, autore di un poema che iniziava proprio con le parole di denuncia \u00ab\"Non c'\u00e8 nessun monumento a Babij Jar\"\u00bb, e il compositore sovietico Dmitrij \u0160ostakovi\u010d, che nella Sinfonia n. 13 aveva messo in musica il poema, subirono forti pressioni dalle autorit\u00e0 del Partito affinch\u00e9 rivedessero i testi.\nLa Salomoni fa notare che \u00absolo a partire dal 1991, e non senza difficolt\u00e0 e contraddizioni, sono stati pubblicati in Russia i primi ampi studi sulla Shoah\u00bb, come \u00e8 stato \"Il libro nero\" sconosciuto di \u00c9renburg e Grossman, con aperture verso la conoscenza della Shoah in Russia e negli stati post-sovietici, con un dibattito ancora in corso e \u00abuna strada verso una piena consapevolezza di quanto accaduto e delle responsabilit\u00e0 individuali e collettive [che oggi] \u00e8 ancora lunga\u00bb.\nTestimonianze e commemorazioni.\nIl massacro degli ebrei a Babij Jar ispir\u00f2 il poeta russo Evgenij Evtu\u0161enko a scrivere un poema di denuncia sull'antesemitismo russo pubblicato nel 1961. Il poema fu messo in musica l'anno seguente, dal compositore sovietico Dmitrij \u0160ostakovi\u010d, nella Sinfonia n. 13.\nHa anche ispirato le pagine finali del finale del romanzo \"L'albergo bianco\" (\"The White Hotel\", 1981) di Donald M. Thomas.\nPer ragioni politiche (la partecipazione di elementi ucraini all'eccidio) un monumento ufficiale sul sito non fu costruito fino al 1976 e comunque non vi venivano menzionati gli ebrei. Sono occorsi altri 15 anni perch\u00e9 venisse eretto un nuovo monumento rappresentante la menorah.\nMemoria.\nIl 10 dicembre 2009 \u00e8 stato inaugurato dalle autorit\u00e0 di Kiev a Babij Jar un monumento alla ebrea \u00abEroina dell'Ucraina\u00bb Tatiana Markus."}
{"id": "85403", "revid": "2225", "url": "https://it.wikipedia.org/wiki?curid=85403", "title": "Biancaneve e i sette nani (Disney)", "text": ""}
{"id": "85406", "revid": "1382266", "url": "https://it.wikipedia.org/wiki?curid=85406", "title": "Hel (divinit\u00e0)", "text": "Nella mitologia norrena, Hel o Hela (tradotto a volte come \"Nascosto\" altre volte come \"Morte\") \u00e8 la dea dei morti, figlia di Loki, dio dell'inganno, e di Angrbo\u00f0a, una gigantessa.\nI suoi fratelli sono Fenrir il lupo e Jormungand il serpente marino. Si narra che quando venne al mondo la malattia colp\u00ec per la prima volta l'umanit\u00e0 e che lei stessa port\u00f2 nel mondo dei vivi il dolore e la disperazione.\nDunque, quando Odino venne a conoscenza che il perfido Loki aveva avuto dei figli, li band\u00ec nei pi\u00f9 remoti angoli del creato, perch\u00e9 facessero il minor danno possibile.\nNonostante il regno che Odino le diede fosse gelido e orribile, Hel ne fu contenta e gli diede, in ringraziamento, una coppia di corvi: Huginn e Muninn.\nOdino le diede potest\u00e0 su tutti coloro che il Valhalla non avesse accolto e dunque divenne regina dei morti senza onore, per malattia, incidente o vecchiaia, dei traditori e dei criminali.\nFu grazie a questo che riusc\u00ec ad ottenere uno sposo di sangue reale, il re svedese Dyggvi, morto di morte naturale.\nIl regno di Hel \u00e8 omonimo alla dea: \u00e8 un luogo gelido al quale si accede attraverso la grande caverna Gnipahellir custodita dal feroce segugio Garmr. Superata la caverna, i defunti attraversano il fiume Gj\u00f6ll sopra un ponte d'oro custodito dalla gigantessa M\u00f3\u00f0gu\u00f0r. Reggia di Hel \u00e8 il palazzo \u00c9lj\u00fa\u00f0nir nel quale vengono accolte le anime. In un luogo separato, detto N\u00e1str\u00f6nd, le anime degli assassini e dei traditori vengono privati delle unghie allo scopo di costruire la nave Naglfar (\"Nave di Unghie\") sulla quale i morti torneranno per combattere nel giorno del Ragnar\u01ebk.\nHel ha due servitori: \"Ganglati\" (pigro), \"Gangl\u00f6t\" (sciatta).\nHel esce raramente sulla terra, ma quando lo fa porta sventura e malattia: passa per le strade e nei villaggi e la gente si ammala all'improvviso. Se spazza la strada con un rastrello vi saranno sopravvissuti, se invece ha una scopa moriranno tutti.\nHel viene descritta come una donna in qualche modo duplice: con met\u00e0 viso nero o cadaverico e l'altra met\u00e0 normale.\nQuesto potrebbe rispecchiare l'iter della sua figura nella mitologia. Nei tempi pi\u00f9 antichi, infatti, Hel fu la grande madre dea terra, che sfama gli affamati e d\u00e0 loro ristoro, ma successivamente divenne molto simile ad un Plutone femminile e il suo regno divenne paragonabile all'Ade greco. Alcuni tratti della dea hanno suggerito a diversi studiosi di metterla in relazione, assimilandola con Parvati-K\u0101l\u012b oppure con Persefone o ancora con Ecate.\nVa inoltre notato che l'iter del pantheon norreno mostra i chiari segni di una passata predominanza femminile, comune a moltissimi culti in tutto il mondo, che cede il passo al dominio della figura maschile. La figura femminile diviene figlia dell'inganno, portatrice di caos, di inarrestabile furia distruttrice e sede di una legge terribile e incomprensibile al comune senso umano. La figura maschile viene a rappresentare il razionale, la legge comprensibile, il valore in battaglia. Questo passaggio diviene molto marcato in concomitanza con l'incontro con il Cristianesimo che sostituir\u00e0, nei vari Pantheon, le dee femminili con Maria."}
{"id": "85409", "revid": "1543377", "url": "https://it.wikipedia.org/wiki?curid=85409", "title": "Massacro di Katyn'", "text": "Il massacro di Katyn' (, in polacco: \"Zbrodnia katy\u0144ska\"), noto anche come \"Massacro della foresta di Katyn'\", in italiano comunemente detto massacro di Katyn', fu l'esecuzione sommaria di circa tra ufficiali, politici, giornalisti, professori e industriali polacchi (la cosiddetta \"Intelligencija\") da parte del Commissariato del popolo per gli affari interni (\"Nar\u00f3dnyj komissari\u00e1t vn\u00fatrennich del\" - NKVD) nei pressi della foresta di Katyn', vicino al villaggio di Gn\u00ebzdovo, a circa 20 km ad ovest della citt\u00e0 di Smolensk.\nIl massacro, avvenuto tra l'aprile e il maggio del 1940, si riferiva inizialmente al massacro dei soli ufficiali polacchi detenuti del campo di prigionia di Kozielsk, ai quali successivamente vennero inclusi i prigionieri di guerra dei campi di Kozel'sk, Starobil'sk e Osta\u0161kov e i detenuti delle prigioni della Bielorussia e Ucraina occidentali, fatti uccidere su ordine di Iosif Stalin nella foresta di Katyn' e nelle prigioni di Kalinin, Char'kov e di altre citt\u00e0 sovietiche.\nLa scoperta del massacro fu annunciata il 13 aprile 1943 da Radio Berlino, che ne attribu\u00ec la responsabilit\u00e0 ai sovietici, mentre in seguito i tedeschi furono accusati di aver compiuto la strage dal pubblico ministero Roman Rudenko durante lo svolgimento del processo di Norimberga, sebbene la responsabilit\u00e0 fosse in realt\u00e0 dei sovietici. Stalin, per ritorsione, decise la rottura delle relazioni diplomatiche con il governo polacco in esilio a Londra. Anche dopo la sua morte, l'URSS neg\u00f2 le accuse, forte delle confessioni tedesche rese a Norimberga, fino al 1990, quando riconobbe l'NKVD come responsabile del massacro e della sua copertura.\nAntefatto.\nMolti polacchi, soldati, ufficiali e civili, erano stati fatti prigionieri a seguito dell'invasione, sconfitta e spartizione della Polonia da parte di tedeschi e sovietici nel settembre 1939. Furono internati in diversi campi di detenzione, tra cui Osta\u0161kov, Kozel'sk e Starobil's'k. Kozel'sk e Starobel'sk furono usati principalmente per gli ufficiali, mentre ad Osta\u0161kov v'erano guide, gendarmi, poliziotti e secondini. Solo 8.000 dei circa 15.000 prigionieri di guerra di questi campi erano ufficiali.\nL'intenzione di procedere a un massacro rispondeva alla precisa logica di indebolimento della Polonia appena asservita. Infatti, poich\u00e9 il sistema di coscrizione polacco prevedeva che ogni laureato divenisse un ufficiale della riserva, col massacro si volle eliminare una parte cospicua della classe dirigente nazionale, nel quadro di una spartizione della Polonia tra Germania nazista ed URSS, due potenze dai sistemi culturali, politici, economici ed ideologici antitetici che, per circa 2 anni e fino al giugno 1941, furono vincolate dal Patto Molotov-Ribbentrop, che stabiliva la non aggressione reciproca e la spartizione della Polonia e dei Paesi baltici.\nIl 5 marzo 1940, secondo un'informativa preparata da Lavrentij Berija (capo della polizia segreta sovietica) direttamente per Stalin, alcuni membri del politburo dei Soviet \u2013 Stalin, Molotov, Voro\u0161ilov, Mikojan e lo stesso Berija \u2013 firmarono l'ordine d'esecuzione degli attivisti \"nazionalisti e controrivoluzionari\" detenuti nei campi e nelle prigioni delle parti occupate di Ucraina e Bielorussia.\nI preparativi sovietici.\nAppena due giorni dopo l'invasione della Polonia, il 19 settembre 1939, il Commissario di Primo Grado della Sicurezza di Stato (il Ministro per gli Affari Interni), Berija, riun\u00ec il Consiglio dell'NKVD per i prigionieri di guerra e gli internati (presieduto dal Capitano della Sicurezza dello Stato, P\u00ebtr K. Soprunenko), ordinando l'apertura dei campi di detenzione per i prigionieri polacchi: \nDal 3 aprile al 19 maggio 1940 circa 22.000 prigionieri di guerra furono assassinati: circa 6.000 provenivano dal campo di Osta\u0161kov, circa 4.000 da Starobel'sk, circa 4.500 da Kozel'sk e circa 7.000 dalle parti occidentali di Ucraina e Bielorussia. Solo 395 prigionieri si salvarono: furono portati al campo di Juchnov e quindi a Grjazovec.\nLa dinamica del massacro.\nI prigionieri di Kozel'sk furono eliminati in un luogo prescelto apposta per le uccisioni di massa, sito nella contea di Smolensk: la foresta di Katyn', che diede poi il nome al massacro; quelli provenienti da Starobel'sk furono uccisi nella prigione dell'NKVD di Char'kov e i loro resti sepolti nei pressi di Pjatichatki; gli ufficiali di polizia di Ostashkov furono uccisi nella prigione dell'NKVD di Kalinin (Tver') e sepolti a Mednoe.\nI trasporti si effettuarono solo dopo la compilazione di un dossier per ogni soldato: Bachko Kobulov elabor\u00f2 la bozza di questi dossier, che dovevano essere esaminati dalla troika composta da lui stesso, Vsevolod Merkulov e Leonid Bashtakov. I campi dovevano rispedire i documenti compilati entro il 16 marzo. Su queste liste la troika avrebbe poi deciso la condanna dei prigionieri. Il trasferimento di prigionieri era sotto la supervisione del capo del Dipartimento centrale per i prigionieri di guerra (sotto l'NKVD): Soprunenko.\nInformazioni dettagliate sulle esecuzioni di Kalinin furono fornite da Dmitrij S. Tokarev, ex capo del consiglio del distretto dell'NKVD di Kalinin: rifer\u00ec che le uccisioni iniziarono la sera e finirono all'alba. Il primo trasporto, il 4 aprile, contava 390 persone e i carnefici ebbero difficolt\u00e0 ad eseguire il loro compito in una sola notte. Il trasporto successivo non superava invece le 250 persone. I successivi trasporti comprendevano tra le 50 e le 250 persone, gli ultimi due tra le 25 e le 33 persone. Le esecuzioni furono eseguite con pistole Walther PPK, fornite da Mosca. L'utilizzo di armi e munizioni tedesche sarebbe servito poi per attribuire il massacro ai tedeschi.\nIl metodo con cui eseguire le esecuzioni era stato studiato nel dettaglio. Si verificavano i dati anagrafici del condannato, che poi era ammanettato e portato in una cella isolata, dove veniva immediatamente ucciso con un colpo alla nuca. Il colpo di pistola era mascherato azionando macchine rumorose (probabilmente ventilatori). Il cadavere era quindi trasferito all'aperto passando da una porta posteriore e poi caricato su uno dei sei camion predisposti per il trasporto. Si passava quindi alla vittima seguente. La procedura fu ripetuta ogni notte, ad eccezione della festa del primo maggio. Nei pressi di Smolensk la procedura era diversa: i prigionieri erano portati direttamente alle fosse con le mani legate dietro la schiena e uccisi con un colpo di pistola alla nuca. \nLa scoperta.\nPoco dopo l'invasione tedesca dell'Unione Sovietica del giugno 1941, il governo polacco, in esilio a Londra, ed il governo sovietico conclusero un accordo anti Germania; fu costituito un Corpo d'Armata polacco in territorio sovietico per combattere i nazisti. Quando i generali W\u0142adys\u0142aw Anders e W\u0142adys\u0142aw Sikorski iniziarono ad organizzare l'armata, richiesero informazioni sugli ufficiali polacchi, che credevano internati in territorio sovietico. Anders e Sikorski incontrarono Stalin e gli chiesero espressamente che fine avessero fatto. Stalin fu evasivo, suggerendo che alcuni di loro potevano magari essere fuggiti in Manciuria.\nIl vero destino dei prigionieri scomparsi rimase un mistero fino all'aprile del 1943, quando la Wehrmacht, su indicazione di alcuni abitanti del luogo, nella foresta nei pressi di Katyn' scopr\u00ec le fosse comuni di oltre 4.000 ufficiali polacchi. Joseph Goebbels, ministro della Propaganda del Terzo Reich, vi vide un eccellente strumento per inserire un cuneo tra Polonia, alleati occidentali ed Unione Sovietica. Il 13 aprile Radio Berlino annunci\u00f2 il ritrovamento: \u00ab\u00c8 stata trovata una grande fossa, lunga 28 metri e ampia 16, riempita con dodici strati di ufficiali polacchi, circa 3.000. Essi indossavano l'uniforme militare completa, e mentre molti di loro avevano le mani legate, tutti avevano ferite sulla parte posteriore del collo, causate da colpi di pistola. L'identificazione dei corpi non comporter\u00e0 grandi difficolt\u00e0, grazie alle propriet\u00e0 mummificanti del terreno e al fatto che i bolscevichi hanno lasciato sulle vittime i documenti di identit\u00e0. \u00c8 gi\u00e0 stato accertato che tra gli uccisi c'\u00e8 il generale Smorawinski, di Lublino.\u00bb\nGli Alleati sapevano gi\u00e0 che i nazisti avevano trovato le fosse comuni, avendo captato le loro trasmissioni radio, decifrate nella base inglese di Bletchley Park. Il governo sovietico neg\u00f2 le accuse tedesche e sostenne che i polacchi, prigionieri di guerra, erano stati impiegati in opere di costruzione ad ovest di Smolensk e successivamente catturati e giustiziati da unit\u00e0 tedesche nell'agosto 1941. Sia le investigazioni tedesche sia quelle successive della Croce Rossa sui cadaveri di Katy\u0144 produssero prove evidenti che il massacro si era verificato all'inizio del 1940, in un periodo in cui l'area era ancora sotto i sovietici. Rimaneva, tuttavia, la faccenda dei proiettili tedeschi nei corpi dei polacchi. Goebbels appunt\u00f2 nel suo diario che \u00abSfortunatamente, munizioni tedesche sono state trovate nelle fosse di Katy\u0144. Dev'essere ancora chiarito in che modo vi sono giunte. O si tratta di munizioni vendute ai sovietici ai tempi della buona intesa [nazi-sovietica], oppure sono stati gli stessi sovietici a gettare l\u00ec le munizioni. In ogni caso, \u00e8 essenziale che questa circostanza rimanga segretissima. Se essa dovesse venire a conoscenza del nemico, l'intero affare di Katy\u0144 verrebbe a cadere\u00bb.\nIn seguito alla richiesta ufficiale di investigare sulle responsabilit\u00e0 del massacro, inviata alla Croce Rossa Internazionale dal Generale W\u0142adys\u0142aw Sikorski, il 26 aprile 1943 Radio Mosca annunci\u00f2 la decisione russa di rompere le relazioni diplomatiche con il governo polacco in esilio a Londra, accusandolo di collaborare con la Germania nazista e avviando una campagna per far riconoscere dagli Alleati occidentali il governo collaborazionista, da loro organizzato, in contrapposizione a quello dei cosiddetti \"Polacchi di Londra\", guidato da Wanda Wasilewska.\nCommissione internazionale d'inchiesta e intimidazioni.\nSu iniziativa della Germania nazista si costitu\u00ec, a fine aprile 1943, una commissione internazionale sotto il patrocinio della Croce Rossa Internazionale, formata da dodici esperti di altrettanti Paesi, tutti cattedratici universitari, guidata dallo svizzero Naville e della quale faceva parte anche l'italiano Vincenzo Mario Palmieri, ordinario di Medicina legale e delle assicurazioni all'Universit\u00e0 di Napoli.\nIl verdetto unanime di questa commissione, basato sull'esame dei cadaveri e dei fori d'entrata e uscita delle pallottole, dell'abbigliamento invernale, dei documenti trovati loro indosso, tutti attestanti date non successive al marzo 1940, della dendrocronologia degli alberi della foresta circostante, rivelanti un'et\u00e0 non superiore ai tre anni, ma non inferiore ai due (quindi non compatibile con la data rivendicata poi dai Sovietici della tarda estate 1941), attribu\u00ec il massacro all'Armata Rossa. I Sovietici non accettarono tale verdetto, che ritennero influenzato dalla propaganda nazista.\nAlcuni membri della Commissione furono uccisi, altri intimiditi e costretti a ritirare le loro perizie. Il professor Palmieri, dopo la caduta del fascismo, dal 1943 al 1948 fu fatto segno di una campagna denigratoria insistente, condotta da Mario Alicata ed Eugenio Reale, dirigenti napoletani del Partito Comunista Italiano, che lo additarono come 'L'uomo di Katy\u0144', ossia un collaborazionista col regime fascista, del quale chiesero l'epurazione. Il professore fu ingiuriato in classe dagli studenti.\nTentativi d'insabbiamento.\nLa Germania nazista utilizz\u00f2 il massacro di Katy\u0144 come argomento di propaganda contro l'Unione Sovietica. Joseph Goebbels scrisse nel suo diario: \u00abI commentatori esteri si meravigliano della straordinaria astuzia con la quale siamo stati in grado di convertire l'incidente di Katy\u0144 in una questione altamente politica\u00bb. I tedeschi riuscirono a screditare il governo sovietico agli occhi del mondo e per breve tempo sollevarono lo spettro del \u00abmostro comunista\u00bb che porta la distruzione nei territori della civilt\u00e0 occidentale; inoltre avevano forgiato, contro il suo volere, il generale Sikorski in uno strumento che poteva minacciare di sfaldare l'alleanza tra gli Alleati occidentali e l'Unione Sovietica.\nPer gli Alleati occidentali il massacro di Katy\u0144 e la crisi polacco-sovietica iniziavano a minacciare l'alleanza strategica con l'URSS in un momento in cui l'importanza dei polacchi per gli Alleati, essenziale nei primi anni di guerra, iniziava a svanire con l'entrata nel conflitto dei colossi militari e industriali di USA e URSS. Il primo ministro britannico Winston Churchill e il presidente statunitense Franklin Delano Roosevelt erano sempre pi\u00f9 divisi tra i loro impegni verso l'alleato polacco, la ferma posizione di Sikorski e le domande (spesso rasentanti il ricatto politico) di Stalin e dei suoi diplomatici,la cui politica era chiara nei commenti dell'ambasciatore sovietico a Londra, Ivan Maiskij, il quale disse a Churchill che il destino della Polonia era segnato dall'essere \u00abuna nazione di 20 milioni di persone confinante con una di 200 milioni\u00bb. L'improvvisa scomparsa del generale Sikorski, l'unico che aveva mantenuto una presa di posizione senza compromessi sulla questione, evit\u00f2 la minaccia di una spaccatura tra gli Alleati occidentali.\nNel gennaio 1944, avendo riconquistato la zona di Katy\u0144, i sovietici istituirono una compiacente \"Commissione speciale per la determinazione e investigazione dell'uccisione di prigionieri di guerra polacchi da parte degli invasori fascisti tedeschi nella foresta di Katy\u0144\", guidata dal Presidente dell'Accademia di Scienza Medica dell'URSS Nikolaj Burdenko, che riesum\u00f2 nuovamente i corpi e giunse alla \u00abconclusione\u00bb che le uccisioni erano state eseguite dagli occupanti tedeschi.\nIn privato il primo ministro britannico Winston Churchill espresse l'opinione che le atrocit\u00e0 erano state probabilmente compiute dai sovietici. Secondo una nota del Conte Raczy\u0144ski, Churchill ammise il 15 aprile, durante una conversazione con il Generale Sikorski: \u00abAhim\u00e8, le rivelazioni tedesche sono probabilmente vere. I bolscevichi possono essere molto crudeli\u00bb. Comunque allo stesso tempo, il 24 aprile, Churchill rassicur\u00f2 i russi: \u00abDobbiamo sicuramente opporci vigorosamente a qualsiasi \"investigazione\" da parte della Croce Rossa Internazionale o di qualsiasi altro organo in qualsiasi territorio durante l'occupazione tedesca. Tali investigazioni sarebbero una frode e le loro conclusioni ottenute per mezzo del terrorismo\u00bb.\nNel 1944 il presidente statunitense Franklin Delano Roosevelt incaric\u00f2 il capitano George Earle, suo emissario speciale nei Balcani, di raccogliere informazioni su Katy\u0144. Earle svolse l'incarico usando contatti in Bulgaria e in Romania. Anche Earle concluse che l'Unione Sovietica era colpevole. Dopo consultazioni con Elmer Davis, il direttore dell'Ufficio di informazione di guerra\", Roosevelt rigett\u00f2 tali conclusioni, dicendosi convinto della responsabilit\u00e0 nazista, e ordin\u00f2 la soppressione del rapporto di Earle. Quando Earle richiese formalmente il permesso di pubblicare le sue scoperte, il presidente gli diede ordine scritto di desistere dal suo intento. Earle venne riassegnato e trascorse il resto della guerra nelle Samoa Americane.\nDal 28 dicembre 1945 al 4 gennaio 1946, sette militari della Wehrmacht furono processati da un tribunale militare sovietico a Leningrado. Uno di loro, Arno D\u00fcre, accusato di aver ucciso numerosi civili usando mitragliatrici nei villaggi sovietici, ha confessato di aver preso parte alla sepoltura (sebbene non dell'esecuzione) da 15.000 a 20.000 prigionieri di guerra polacchi a Katyn'. Per questo gli fu risparmiata l'esecuzione e gli furono comminati 15 anni di lavori forzati. La sua confessione era piena di assurdit\u00e0, e quindi non fu usato come testimone dell'accusa sovietica durante i processi di Norimberga. In seguito ritratt\u00f2 la sua confessione, sostenendo di essere stato costretto a confessare dagli investigatori.\nNel 1946, il pubblico ministero capo sovietico al processo di Norimberga, Roman Rudenko, cerc\u00f2 di accusare la Germania per le uccisioni di Katy\u0144, dichiarando che: \u00abUno dei pi\u00f9 importanti atti criminali, del quale i principali criminali di guerra sono responsabili, erano le esecuzioni di massa di prigionieri di guerra polacchi uccisi nella foresta di Katy\u0144, nei pressi di Smolensk, da parte degli invasori tedeschi\u00bb, ma, pur potendo disporre di \"testimoni oculari\" che \"avevano visto\" i tedeschi compiere il massacro, tutti adeguatamente preparati dall'NKVD, fece cadere la questione dopo che Stati Uniti e Regno Unito si rifiutarono di appoggiarlo e gli avvocati tedeschi misero in piedi una difesa imbarazzante. Katy\u0144 non \u00e8 menzionata in nessuna delle sentenze di Norimberga. Nel 1951-1952, un'indagine del Congresso statunitense concluse che i polacchi erano stati uccisi dai sovietici. Ma, siccome l'Unione Sovietica era tra i Paesi vincitori della Seconda guerra mondiale, aveva beneficiato dell' concessa alle potenze vincitrici del conflitto.\nDurante gli anni della guerra fredda, le autorit\u00e0 comuniste polacche occultarono la questione in accordo con la propaganda sovietica, censurando deliberatamente qualsiasi fonte che potesse fare qualche luce sul crimine sovietico. La verit\u00e0 non fu nota pubblicamente, se non dopo la caduta del comunismo nel 1989. Per coprire il massacro di Katy\u0144, il Cremlino enfatizz\u00f2 il massacro di Chatyn, una localit\u00e0 bielorussa 60\u00a0km a nord di Minsk, dove nel 1943 venne compiuta una strage Sui manuali di storia sovietici venne raccontato solo l'eccidio di Chatyn, la cui colpa veniva attribuita all'esercito nazista occupante. Per decenni le autorit\u00e0, le scolaresche, gli stranieri in visita furono condotti a Chatyn per apprendere tutti i particolari della barbarie germanica.\nIl depistaggio and\u00f2 avanti per decenni, fino a quando nel 1993 il grande scrittore bielorusso Vasil Byka\u016d denunci\u00f2 pubblicamente alla radio che il massacro di Chatyn veniva strumentalizzato, tanto pi\u00f9 che con ogni probabilit\u00e0 la strage fu compiuta non dai nazisti tedeschi, ma dagli ucraini, loro alleati. La questione della responsabilit\u00e0 rimase controversa, ad ovest cos\u00ec come oltre la cortina di ferro: ad esempio negli anni settanta nel Regno Unito vi fu un progetto (1976) per un memoriale delle vittime, che recava come data il 1940 (piuttosto che il 1941); i promotori vennero condannati come provocatori nel clima politico della guerra fredda.\nLa rivelazione della verit\u00e0.\nNel 1989 studiosi sovietici rivelarono che Stalin aveva effettivamente ordinato il massacro; nell'ottobre 1990 Michail Gorba\u010d\u00ebv porse le scuse ufficiali del suo paese alla Polonia, confermando che l'NKVD aveva giustiziato i prigionieri e rendendo nota l'esistenza di altri due luoghi di sepoltura simili a quello di Katy\u0144: Mednoe e Pjatichatki. Il leader sovietico, per\u00f2, sostenne che i documenti cruciali, tra cui l'ordine di fucilare 25\u00a0000 polacchi senza neppure avanzare contro di loro un capo di imputazione, non si sapeva dove fossero.\nLa vicenda pot\u00e9 dirsi conclusa solo con la presidenza di Boris El'cin. Nel 1992 alcuni funzionari russi rilasciarono documenti top secret del \u00abPlico sigillato n. 1\u00bb. Tra questi vi erano: la proposta del marzo 1940, di Lavrentij Berija, di passare per le armi 25.700 polacchi dei campi di Kozel'sk, Osta\u0161kov e Starobels e di alcune prigioni della Bielorussia e dell'Ucraina occidentali, con la firma (tra gli altri) di Stalin; estratti dell'ordine del Politburo del 5 marzo 1940; e una nota di Aleksandr \u0160elepin a Nikita Chru\u0161\u010d\u00ebv del 3 marzo 1959, con informazioni sull'esecuzione di 21.857 polacchi e con la proposta di distruggere i loro archivi personali.\nAlcuni studiosi, come Grover Furr, negano la colpevolezza sovietica, dichiarando falsi i documenti declassificati e cercano di dimostrare che i polacchi furono uccisi dai tedeschi nel 1941. \nDurante la visita in Russia di Aleksander Kwa\u015bniewski, nel settembre del 2004, funzionari russi annunciarono la volont\u00e0 di trasferire tutte le informazioni sul massacro di Katy\u0144 alle autorit\u00e0 polacche non appena fossero state declassificate. Nel marzo 2005 le autorit\u00e0 russe hanno posto fine ad un'investigazione durata un decennio. Il pubblico ministero militare capo russo Aleksandr Savenkov dichiar\u00f2 che il massacro non fu un genocidio, un crimine di guerra o un crimine contro l'umanit\u00e0 e che \u00abNon esistono assolutamente le basi per parlarne in termini giuridici\u00bb. Nonostante le dichiarazioni fatte in precedenza, 116 dei 183 volumi di documenti raccolti durante l'investigazione russa, cos\u00ec come la decisione di porvi fine, furono coperti da segreto.\nL'Istituto nazionale per il ricordo polacco decise perci\u00f2 di avviare una propria indagine. Un gruppo di magistrati, guidati da Leon Kieres, dichiar\u00f2 che si sarebbe cercato di individuare i nomi di chi ordin\u00f2 ed esegu\u00ec le uccisioni. Il 22 marzo 2005 la Camera dei deputati della Polonia approv\u00f2 all'unanimit\u00e0 un atto con il quale richiedeva che sugli archivi russi venisse tolto il segreto. La Camera dei deputati della Polonia inoltre chiese alla Russia di qualificare come genocidio il massacro di Katy\u0144 e di riconoscerne i danni agli eredi delle vittime. I tribunali russi respinsero la richiesta.\nNel 2010 il governo russo accolse parzialmente la richiesta polacca, mettendo online i documenti gi\u00e0 noti. Dal 28 aprile, sul sito web dell'Archivio di Stato russo, sono disponibili i dossier sull'eccidio. Il governo promise a Varsavia di fornire documenti non ancora trasmessi. Il responsabile dell'Archivio di Stato russo, Andreij Artizov, comment\u00f2 la pubblicazione del dossier dicendo che: \u00abOra nessuno potr\u00e0 dubitare che la colpa fu dei sovietici\u00bb e che \u00abanche noi non abbiamo fatto solo del bene\u00bb.\nPer ricucire la profonda ferita e le divisioni che il massacro aveva provocato fra i due popoli, nell'aprile dello stesso anno si sarebbe dovuta tenere in Russia una solenne commemorazione delle vittime dell'eccidio, alla presenza delle massime autorit\u00e0 polacche e russe; ma la cerimonia non pot\u00e9 aver luogo, a causa dell'incidente dell'aereo presidenziale polacco, in cui persero la vita il presidente della Polonia Lech Kaczy\u0144ski ed altre 95 persone."}
{"id": "85449", "revid": "106456", "url": "https://it.wikipedia.org/wiki?curid=85449", "title": "Lisieux", "text": "Lisieux \u00e8 un comune francese di 22.729 abitanti situato nel dipartimento del Calvados nella regione della Normandia, capoluogo della regione Pays d'Auge e sede di sottoprefettura.\nDeve la sua fama mondiale quale centro di pellegrinaggio cattolico a santa Teresa di Lisieux, al secolo Th\u00e9r\u00e8se Martin che la ebbe come cittadina dal 1877 fino alla morte avvenuta venti anni dopo. La localit\u00e0 si estende tra Deauville e Trouville al nord e Vimoutiers e Orbec al sud. Le sue origini risalgono a pi\u00f9 di 2000 anni fa testimoniate dalle tracce dell'occupazione romana, le invasioni barbariche e quelle dei pirati scandinavi. Vi nacque il pittore Charles-Alexandre Co\u00ebssin de la Fosse\n(1829-1910).\nStoria.\nAntichit\u00e0.\nLisieux era l'antica capitale del popolo dei Lessovi. Giulio Cesare la menziona sul suo \"Commentarii de bello Gallico\" come un \"Oppidum\" gallico, oggi localizzato al \"Castellier\", posizionato a circa 3 chilometri a sud-ovest della citt\u00e0. Le sue mura circondavano un'area di circa 200 ettari, una grande estensione per l'epoca. Ma nel frattempo la citt\u00e0 gallo-romana venne stabilita nel luogo dove ancora oggi sorge Lisieux. Era una citt\u00e0 importante e dotata di monumenti romani prestigiosi, fra cui le terme, i cui resti sono venuti alla luce in prossimit\u00e0 dell'ospedale negli anni 1980, visibili nel Jardin arch\u00e9ologique de l'h\u00f4pital. Inoltre un grande Santuario rurale sorgeva a qualche chilometro a nord-ovest e comprendeva un teatro-anfiteatro, degli edifici pubblici e dei \"Fana\".\nNel IV secolo vi si insediano Laeti germanici, con donne e bambini, ausiliari dell'armata romana, le cui tombe vennero alla luce nella necropoli di Michelet, con mobilio tipico della Germania settentrionale.\nMedioevo.\nSolo dopo la caduta dell'Impero romano d'Occidente la citt\u00e0 divenne sede episcopale sotto la dipendenza dell'arcivescovo di Rouen. La giurisdizione del vescovo di Lisieux si esercitava sull'attuale \"Lieuvin\" e il \"Pays d'Auge\", che corrispondeva probabilmente al quadro amministrativo romano che si rifaceva a sua volta al territorio dei Lessovi. Il vescovo era anche titolare di una contea, che comprendeva la citt\u00e0 e il suo contado, cosa assai rara per la Francia dell'ovest, e possedeva diverse residenze, fra le quali una a Rouen, l\"'H\u00f4tel de Lisieux\", e una a Canapville detta \"Maniero dei Vescovi\".\nAl tempo delle incursioni vichinghe la sede vescovile fu abbandonata restando vacante qualche anno dall'876.\nIn epoca ducale il vescovo-conte Herbert, poi Hugues d'Eu, eressero la cattedrale romanica. In seguito sar\u00e0 edificata quella gotica odierna, dove l'erudito Nicola d'Oresme fu vescovo-conte dal 1377, oltre che precettore di re Carlo V di Francia.\nDurante la guerra dei Cent'anni, sotto l'occupazione inglese, Pierre Cauchon, che ambiva alla carica di arcivescovo di Rouen, fu difatti eletto a Lisieux nel 1432. Vi sar\u00e0 sepolto nella cappella assiale della cattedrale, da lui voluta.\nNel XV secolo, dopo la fine della guerra dei Cent'anni, l'industria tessile s'install\u00f2 in citt\u00e0, sotto la protezione reale di Luigi IX.\nGuerre di religione.\nNel 1590, durante l'ottava guerra di religione, il re Enrico IV di Francia dovette riconquistare il suo regno, ma quando arriv\u00f2 a Lisieux la guarnigione cattolica fugg\u00ec ed egli s'impossess\u00f2 della citt\u00e0 senza combattere.\nRivoluzione francese.\nDurante la Rivoluzione francese la citt\u00e0 venne immessa nel dipartimento del Calvados, divenendo una citt\u00e0 minore rispetto a Caen, che ne divenne il capoluogo. Inoltre nel 1791 venne soppresso il suo vescovado, uno dei sette storici della Normandia; che sar\u00e0 ricreato solo nel 1855 fondendolo con quello di Bayeux; il vescovo porta infatti il titolo di \"Bayeux e di Lisieux\".\nStoria contemporanea.\nL'Elicottero di Cornu.\nNei primi del '900 l'inventore Paul Cornu, in collaborazione con il fratello Jacques e il padre Jules, progett\u00f2 e costru\u00ec l'\"elicottero Cornu\", un velivolo di 6 metri di lunghezza, in grado di ospitare un passeggero nel mezzo e dotato di due rotori controrotanti alle estremit\u00e0 messi in rotazione da un motore Antoinette da 24 cavalli&lt;ref name=\"museo nazionale\"/. Il 13 novembre 1907, a Lisieux, Cornu fu il primo uomo ad effettuare un volo libero controllato alzandosi in volo di 30 cm per circa 20 secondi, senza la necessit\u00e0 di vincoli di sicurezza e l'episodio viene riconosciuto come il primo volo libero effettivo di un elicottero con passeggero.\nIl culto di Santa Teresa.\nCon lo sviluppo del culto di Santa Teresa nel XX secolo, \u00e8 stata eretta una grande basilica neo-bizantina a lei dedicata su una collina vicino alla citt\u00e0. La devozione alla Santa, che visse al Convento del Carmelo, fa di Lisieux il secondo luogo di pellegrinaggio di Francia dopo Lourdes.\nLa basilica venne inaugurata l'11 luglio 1937 da monsignor Eugenio Pacelli, il futuro papa Pio XII, allora legato pontificio.\nLa Guerra.\nIl 6 e 7 giugno del 1944 i bombardamenti alleati causarono pi\u00f9 di 800 vittime e distrussero i due terzi della citt\u00e0, fra cui il monastero benedettino, dove persero la vita venti monaci. La liberazione della citt\u00e0 avvenne il 23 agosto 1944.\nStoria odierna.\nNel 1960, Lisieux assorbe il comune limitrofo di Saint-Jacques.\nIl 2 giugno 1980 papa Giovanni Paolo II viene a Lisieux durante la sua prima visita ufficiale in Francia come papa.\nMonumenti e luoghi d'interesse.\nLa citt\u00e0 \u00e8 ricca di prestigiosi monumenti, alcuni significativi per i numerosi pellegrini (circa un milione) che ogni anno si recano in questa citt\u00e0 soprattutto durante le feste dell'ultima domenica di settembre e la settimana seguente, in onore della religiosa carmelitana."}
{"id": "85453", "revid": "767487", "url": "https://it.wikipedia.org/wiki?curid=85453", "title": "Loricariidae", "text": "La famiglia Loricariidae comprende oltre 800 specie di pesci d'acqua dolce appartenenti all'ordine Siluriformes \nDistribuzione e habitat.\nI loricaridi sono diffusi nelle acque dolci delle isole caraibiche e nei corsi d'acqua dell'America del sud, escludendo le Ande e la Terra del Fuoco.\nSono stati comunque diffusi dall'uomo in altre aree geografiche, come Australia, USA (Hawaii, Texas e Florida) e Singapore.\nDescrizione.\nQuesti pesci presentano una vera e propria corazza a protezione del corpo, composta da placche ossee e scaglie robuste che, incastrandosi tra loro in 3-4 file, avvolgono l'intera parte superiore del corpo (il ventre \u00e8 escluso dalla protezione). \nMa la particolarit\u00e0 anatomica pi\u00f9 nota di queste specie \u00e8 la bocca a ventosa, evoluzione dovuta al regime alimentare a cui questa famiglia si \u00e8 abituata.\nIl motivo principale \u00e8 ovviamente la dieta, ma il fattore habitat non \u00e8 da meno: infatti sono pesci che vivono in corsi d'acqua relativamente turbolenti (se non in vere e proprie rapide) e nutrirsi attaccandosi al cibo senza correre il rischio di venire trascinati dalla corrente, di perdere il cibo e di sfiancarsi nuotando contro corrente \u00e8 un vantaggio a cui non possono sottrarsi. Ecco quindi che si sviluppano labbra sempre pi\u00f9 grandi e piatte, mentre il corpo si appiattisce sul ventre per facilitarne l'idrodinamicit\u00e0.\nAl contempo la vescica natatoria perde la sua funzione e la bocca si dota di denti adatti a raspare e a grattare i vegetali.\nLa bocca a ventosa permette inoltre ai loricariidi di espandere il loro raggio d'azione e inoltrarsi anche in acque molto movimentate dove prima non potevano spingersi, al riparo soprattutto dai loro predatori. \nUn'altra caratteristica di queste specie \u00e8 la colorazione tipicamente mimetica, dal bruno al verde, dal nero al beige.\nAlcune specie presentano inoltre vere e proprie spine nell'opercolo branchiale e nelle pinne dorsale e pettorali (costituite dai primi raggi) che in alcuni esemplari possono anche ferire se maneggiati senza attenzione.\nAcquariofilia.\nNumerose sono le specie di loricaridi allevate in acquari pubblici ma soprattutto allevate in acquari privati dagli appassionati di tutto il mondo. La specie pi\u00f9 diffusa e conosciuta \u00e8 \"Hypostomus plecostomus\", ma negli ultimi decenni, grazie anche alla scoperta di nuove specie e alla maggior conoscenza dei loro luoghi d'origine, le specie commercializzate sono decine.\nTassonomia.\nAttualmente la famiglia Loricariidae comprende 871 specie, suddivise in 7 sottofamiglie e 1 categoria di incertae sedis. "}
{"id": "85461", "revid": "110157", "url": "https://it.wikipedia.org/wiki?curid=85461", "title": "Flond", "text": "Flond (toponimo romancio e tedesco) \u00e8 una frazione di 207 abitanti del comune svizzero di Obersaxen Mundaun, nella regione Surselva (Canton Grigioni).\nStoria.\nFino al 31 dicembre 2008 \u00e8 stato un comune autonomo che si estendeva per 2,12\u00a0km\u00b2; il 1\u00ba gennaio 2009 \u00e8 stato aggregato all'altro comune soppresso di Surcuolm per formare il nuovo comune di Mundaun. A sua volta Mundaun il 1\u00ba gennaio 2016 \u00e8 stato aggregato all'altro comune soppresso di Obersaxen per formare il nuovo comune di Obersaxen Mundaun."}
{"id": "85462", "revid": "125774738", "url": "https://it.wikipedia.org/wiki?curid=85462", "title": "Transito (astrologia)", "text": "In astrologia si definisce transito il passaggio sul tema natale, e sui vari aspetti che lo compongono, di un pianeta nel suo movimento di rivoluzione intorno allo zodiaco.\nConoscendo le date astronomiche dei passaggi planetari attraverso i vari segni zodiacali, i transiti sono utilizzati per formulare delle previsioni, a breve e lunga scadenza. Queste ultime, di gran lunga pi\u00f9 importanti, si basano sui transiti dei pianeti cosiddetti \"lenti\", ossia che impiegono maggior tempo a compiere il loro moto di rivoluzione: Giove, Saturno, Urano, Nettuno e Plutone.\nDi seguito l'indicazione approssimativa del tempo impiegato dai pianeti per ritornare nella stessa posizione di un tema natale, e la durata della loro permanenza in ogni segno dello zodiaco:\nPer quanto riguarda gli angoli rilevanti, molte scuole mantengono gli stessi criteri usati per la lettura del tema natale. Altre utilizzano solo gli aspetti definiti \"maggiori\": congiunzione, sestile, quadratura, trigono e opposizione.\nL'orbita entro la quale i transiti agiscono, ossia la tolleranza rispetto all'aspetto esatto, \u00e8 ancora oggetto di discussione. In genere, si considera accettabile un'orbita di 5 o 6 gradi per la congiunzione e l'opposizione e di 2 o 3 gradi per gli altri aspetti.\nDa un punto di vista spirituale, i transiti possono venire intesi come espressione delle interazioni e delle reciproche influenze fra entit\u00e0 celesti, in relazione con le tipologie di individui contraddistinte dal loro corrispondente tema natale."}
{"id": "85463", "revid": "1005847", "url": "https://it.wikipedia.org/wiki?curid=85463", "title": "Societ\u00e0 Dante Alighieri", "text": "La Societ\u00e0 Dante Alighieri \u00e8 un'istituzione culturale italiana che ha lo scopo di tutelare e diffondere la lingua e la cultura italiana nel mondo. Fa parte degli Istituti di cultura nazionali dell'Unione europea (EUNIC).\nStoria.\nIdeata e proposta a Macerata nel 1888 dall'irredentista triestino Giacomo Venezian, allora docente di diritto in quell'universit\u00e0 e poi volontario nella prima guerra mondiale caduto sul Carso, fu fondata nel 1889 da un gruppo d'intellettuali guidati da Giosu\u00e8 Carducci, che diramarono un \u00abManifesto agli italiani\u00bb. Venne eretta in fondazione con Regio Decreto del 18 luglio 1893, n. 347; e con d.l. n. 186 del 27 luglio 2004 \u00e8 assimilata, per struttura e finalit\u00e0, alle ONLUS.\nLa storia della Societ\u00e0 \u00e8 intimamente legata all'identit\u00e0 italiana e allo spirito nazionalistico del periodo postrisorgimentale. Nella Prima guerra mondiale la Dante si schier\u00f2 attivamente a favore dell'intervento e si port\u00f2 nel Ventennio sulle posizioni politico-culturali del fascismo, collaborando strettamente con gli Istituti Fascisti di Cultura. Solo nel dopoguerra la Dante si scroll\u00f2 di dosso queste eredit\u00e0 e si riavvicin\u00f2 alla promozione del patrimonio culturale italiano in Italia e nel mondo.\nNel 1921 la Societ\u00e0 fu promotrice dell'emissione di una serie di francobolli commemorativi del VI Centenario della Morte di Dante Alighieri.\nIl suo scopo primario, come recita l'articolo 1 dello Statuto sociale, \u00e8 quello di \"tutelare e diffondere la lingua e la cultura italiane nel mondo, ravvivando i legami spirituali dei connazionali all'estero con la madre patria e alimentando tra gli stranieri l'amore e il culto per la civilt\u00e0 italiana\".\nPer il conseguimento di queste finalit\u00e0, la Dante Alighieri si affida a quasi 500 comitati, di cui 400 attivi all'estero.\nI comitati realizzano corsi di lingua italiana e manifestazioni culturali di vario genere, dall'arte figurativa alla musica, dallo sport al cinema, dal teatro alla moda, fino alla letteratura. Per mezzo dei Comitati all'estero, inoltre, la \"Dante Alighieri\" istituisce scuole, biblioteche, diffonde libri e pubblicazioni, promuove conferenze, escursioni culturali e manifestazioni artistiche e musicali, assegna premi e borse di studio.\nLa sede centrale \u00e8 a Roma, in Palazzo Firenze. Presidente della Societ\u00e0 dal marzo del 2015 \u00e8 Andrea Riccardi. Il Consiglio \u00e8 composto dai Vicepresidenti Gianni Letta, Luca Serianni e Ferruccio de Bortoli; segretario generale \u00e8 Alessandro Masi.\nLa Certificazione Societ\u00e0 Dante Alighieri.\nDal 1993, in base alla convenzione n. 1903 del 4 novembre con il Ministero degli Affari Esteri, la Societ\u00e0 Dante Alighieri opera per la certificazione dell'italiano di qualit\u00e0 con un proprio certificato PLIDA (Progetto Lingua Italiana Dante Alighieri). La Certificazione PLIDA \u00e8 riconosciuta dal Ministero del lavoro e delle politiche sociali (decreto 18/10/2002), e dal Ministero della pubblica istruzione, dell'universit\u00e0 e della ricerca (convenzione 11/2/2004), e attesta la competenza in italiano come lingua straniera secondo una scala di sei livelli rappresentativi di altrettante fasi del percorso di apprendimento della lingua secondo i criteri stabiliti dal Consiglio d'Europa.\nRiconoscimenti.\nAlla societ\u00e0 \u00e8 stato dedicato un asteroide, 348239 Societadante."}
{"id": "85465", "revid": "110157", "url": "https://it.wikipedia.org/wiki?curid=85465", "title": "Luven", "text": "Luven (toponimo romancio; in tedesco Luvis, desueto, ufficiale fino al 1943, ) \u00e8 una frazione di 181 abitanti del comune svizzero di Ilanz, nella regione Surselva (Canton Grigioni).\nStoria.\nFino al 31 dicembre 2013 \u00e8 stato un comune autonomo che si estendeva per 6,63\u00a0km\u00b2; il 1\u00ba gennaio 2014 \u00e8 stato aggregato al comune di Ilanz assieme agli altri comuni soppressi di Castrisch, Duvin, Ladir, Pigniu, Pitasch, Riein, Rueun, Ruschein, Schnaus, Sevgein e Siat."}
{"id": "85466", "revid": "1719883", "url": "https://it.wikipedia.org/wiki?curid=85466", "title": "Rivoluzione solare", "text": "La rivoluzione solare \u00e8 una tecnica astrologica per formulare giudizi previsionali sul futuro di un individuo al compimento di ogni suo anno d'et\u00e0.\nIl tema.\nIl tema di rivoluzione solare si redige annualmente per il giorno in cui il Sole si trova alla stessa posizione, nel suo percorso sull'eclittica, che occupava nel tema di nascita, cio\u00e8 per il cosiddetto \u00abcompleanno astrologico\u00bb (o solare), sebbene questa posizione possa differire di pochi gradi rispetto a quella in cui si trovi nel compleanno effettivo, cadendo talora un giorno prima o un giorno dopo.\nQuesta differenza \u00e8 dovuta alla diversa durata dell'anno solare (lungo circa 365 giorni, 5 ore, 48 minuti) rispetto all'anno civile (di 365 giorni precisi, o 366 per quelli bisestili). Storicamente si prendeva poi in considerazione l'anno siderale, della durata di 365 giorni, 6 ore e 12 minuti, prima che Masha'allah effettuasse la transizione all'anno tropico o solare.\nIl tema di rivoluzione solare ha quindi una valenza esclusivamente annuale, perch\u00e9 consente di ottenere una sorta di carta natale valida per i successivi dodici mesi, che potr\u00e0 essere armonica o disarmonica in base all'aspetto che assumono i pianeti in quel momento.\nPoich\u00e9 in tal modo si viene a creare un nuovo ascendente, chiamato \u00abascendente di rivoluzione\u00bb, vi sono pareri discordanti in merito al luogo in cui questo tema debba essere eretto, se per il luogo di nascita oppure, secondo altri, per quello in cui il soggetto si trovi al momento del compleanno solare.\nRivoluzione solare mirata.\nQuesta seconda scuola di pensiero, facente capo soprattutto a Jean-Baptiste Morin e che soppiant\u00f2 quella tradizionale ellenistica di Doroteo, approda anche al concetto di \u00abrivoluzione solare mirata\u00bb, stabilendo cio\u00e8 la possibilit\u00e0 di trascorrere il proprio compleanno astrologico in questa o quell'altra localit\u00e0 al fine di sfruttare al massimo, grazie alla variazione della domificazione planetaria, gli aspetti positivi del tema e di ridurre al minimo quelli negativi.\nCalcolo dei transiti planetari.\nSe l'oroscopo della rivoluzione solare ambisce a formulare una previsione annuale in termini generali, \u00e8 anche possibile calcolare i transiti dei pianeti in un determinato momento dell'anno di et\u00e0 preso in considerazione rispetto alla loro posizione nel compleanno, per conoscere in dettaglio specifici elementi rilevanti di quel periodo. In particolare ai pianeti veloci \u00e8 attribuita la capacit\u00e0 di provocare degli eventi."}
{"id": "85468", "revid": "1543377", "url": "https://it.wikipedia.org/wiki?curid=85468", "title": "Le avventure di Alice nel Paese delle Meraviglie", "text": "Le avventure di Alice nel Paese delle Meraviglie (\"Alice's Adventures in Wonderland\"), comunemente abbreviato in Alice nel Paese delle Meraviglie (\"Alice in Wonderland\"), \u00e8 un romanzo del 1865 scritto da Charles Lutwidge Dodgson sotto lo pseudonimo di Lewis Carroll. Racconta di una ragazza di nome Alice che cade attraverso una tana di coniglio in un mondo fantastico popolato da strane creature antropomorfe. Il racconto gioca con la logica, dando alla storia una popolarit\u00e0 duratura sia negli adulti che nei bambini. \u00c8 considerato uno dei migliori esempi del genere letterario nonsenso. Il suo corso narrativo, struttura, personaggi e immagini sono stati enormemente influenti sia nella cultura popolare che nella letteratura, specialmente nel genere fantasy.\nStoria editoriale.\n\"Le avventure di Alice nel Paese delle meraviglie\" fu pubblicato nel 1865, tre anni dopo che Charles Lutwidge Dodgson e il reverendo Robinson Duckworth remarono su una barca, il 4 luglio 1862 (questa data popolare del \"Meriggio d'oro\" potrebbe essere una confusione o addirittura un'altra storia di Alice, per quel particolare giorno fresco, nuvoloso e piovoso), sull'Isis con le tre giovani figlie di Henry Liddell (il vicecancelliere dell'Universit\u00e0 di Oxford e il decano di Christ Church): Lorina Charlotte Liddell (13 anni, nata nel 1849) (\"Prima\" nel verso prefatorio del libro); Alice Pleasance Liddell (10 anni, data di nascita 1852) (\"Secunda\" nel verso prefatorio); Edith Mary Liddell (8 anni, data di nascita 1853) (\"Tertia\" nel verso prefatorio).\nIl viaggio inizi\u00f2 a Folly Bridge vicino a Oxford e termin\u00f2 a cinque miglia di distanza nel villaggio di Godstow. Durante il viaggio Charles Dodgson raccont\u00f2 alle ragazze una storia che presentava una bambina annoiata di nome Alice che va alla ricerca di un'avventura. Le ragazze la adorarono e Alice Liddell chiese a Dodgson di scrivere la storia per lei. Inizi\u00f2 a scrivere un manoscritto della storia il giorno successivo, anche se quella prima versione non esiste pi\u00f9. Le ragazze e Dodgson fecero un'altra gita in barca un mese dopo, nel corso della quale elabor\u00f2 la trama della storia di Alice. In novembre cominci\u00f2 a lavorare sul manoscritto.\nPer aggiungere gli ultimi ritocchi, studi\u00f2 la storia naturale degli animali presentati nel libro, e poi fece esaminare il libro da altri bambini, in particolare i bambini di George MacDonald. Aggiunse sue illustrazioni ma contatt\u00f2 John Tenniel per illustrare il libro per la pubblicazione, dicendogli che la storia era stata molto apprezzata dai bambini.\nIl 26 novembre 1864 consegn\u00f2 ad Alice il manoscritto di \"Le avventure di Alice sottoterra\" (\"Alice's Adventures Under Ground\"), con illustrazioni dello stesso Dodgson, dedicandolo come \"Un regalo di Natale a un caro bambino in ricordo di un giorno d'estate\". Alcuni, incluso Martin Gardner, ipotizzano che esistesse una versione precedente, che fu distrutta in seguito da Dodgson quando scrisse una copia pi\u00f9 elaborata a mano.\nMa prima che Alice ricevesse la sua copia, Dodgson stava gi\u00e0 lavorando per la pubblicazione e ampliando l'originale di 15.500 parole a 27.500 parole, in particolare aggiungendo gli episodi sul Gatto del Cheshire e il capitolo 7, \"Un t\u00e8 di matti\".\nIl problema della traduzione.\nTradurre Alice \u00e8 un'impresa in cui moltissimi autori italiani si sono cimentati; i giochi di parole, le figure retoriche, i proverbi citati e i continui riferimenti alla cultura inglese, hanno spesso stuzzicato a tal punto la fantasia dei traduttori italiani che ogni traduzione rappresenta un libro a s\u00e9. Cos\u00ec come fece Emma Cagli (storica traduttrice di \"Alice nel Paese delle Meraviglie\") moltissimi autori hanno voluto personalizzare e impreziosire Alice con le loro intuizioni.\nOccorre individuare tre traduzioni principali che furono da riferimento per tutte le altre a venire almeno fino agli anni cinquanta:\nTrama.\nSognando di seguire un coniglio bianco, Alice cade letteralmente in un mondo sotterraneo fatto di paradossi, di assurdit\u00e0 e di nonsensi.\nNella sua caccia al coniglio le accadono le pi\u00f9 improbabili disavventure.\nSegue il coniglio nella sua tana e, con suo enorme stupore, nota che le pareti sono arredate con tazze e scaffali e quadri e cartine geografiche appese con mollette da bucato; poco dopo per\u00f2 la tana si fa molto buia e, non vedendo una grande buca profonda, Alice vi ci cade dentro. Dopo un discorso immaginario con la sua gatta Dina, atterra su un mucchio di ramoscelli e foglie secche. Davanti a lei, si presenta un lungo passaggio che conduce in una stanza costituita da un corridoio lungo e basso e da una serie di lampadari che pendono dal soffitto. Qui, vi sono una moltitudine di porte che la bimba tenta invano di aprire. Quando, per\u00f2, nota una porticina, i suoi occhi scorgono un magnifico giardino e vorrebbe, perci\u00f2, attraversarlo a tutti i costi, ma i suoi sforzi per entrare risultano inutili perch\u00e9 \u00e8 troppo grande per poterlo oltrepassare. Decisa a non darsi per vinta cos\u00ec facilmente, vede su un tavolino di vetro a tre gambe, apparso poco prima, una chiavetta color oro brillante e una bottiglietta con la scritta \"Bevimi\". Infatti il contenuto la fa rimpicciolire, ma giunta alla porta, si rende conto d'aver lasciato la chiave sul tavolo. Assaggiato un pasticcino comparso dal nulla con su scritto \"Mangiami\" diventa enorme. Ora pu\u00f2 prendere la chiave ma di nuovo non passa dalla porta. Affranta, scoppia in lacrime, che allagano la stanza. In quel momento compare, tutto trafelato, il coniglio bianco, con un ventaglio ed un paio di guanti bianchi di capretto e che continua ad esclamare: \"O, povere le mie orecchie, i miei baffi e le mie zampette, la duchessa mi condanner\u00e0 a morte, se la far\u00f2 attendere ulteriormente\". Alice era talmente disperata che, non appena vide il coniglio passargli avanti, gli rivolse la parola, di tutta risposta, lasci\u00f2 cascar guanti e ventaglio, e corse via nell'oscurit\u00e0. Allora, siccome faceva un gran caldo, prese il ventaglio, e cominci\u00f2 a sventolarlo e, incredibilmente, ritorn\u00f2 di nuovo piccola. Scomparso il tavolo e la porticina che conduceva al giardino, si trova in compagnia d'un topo e altri animali (parrocchetto, dodo, aquilotto). Il topo abbozza una storia ma poi scatta la \"corsa confusa\", tutti gli animali corrono in circolo, chi inizia dopo, chi smette prima. Alla fine della corsa, per\u00f2, tutti sono asciutti.\nAllontanatasi da questa compagnia, Alice ritrova il coniglio bianco e la sua casetta. Entrata in casa per cercare guanti e ventaglio del coniglio, mangia di nuovo, diventando ancora una volta enorme, tanto che le braccia le escono dalle finestre. Il coniglio, allarmato, chiama a raccolta Bill la lucertola che prova a passare attraverso il camino, ma Alice lo scaccia con un calcio. Fallita la spedizione di Bill, il coniglio tira sassi ad Alice che per\u00f2 diventano pasticcini. Mangiatone uno, ridiventa piccolissima e fugge dalla casa. Scansato il pericolo del cucciolo gigante, intrattiene una conversazione alquanto strana con un Bruco, tranquillamente appollaiato sul cappello di un fungo che fuma il narghil\u00e8. \u00c8 al suo cospetto che Alice recita \"Sei vecchio, Pap\u00e0 Guglielmo\". Dopo aver compreso le ragioni della bambina, ed essersi allontanato, strisciando sull'erba, il Bruco le rivela che le due parti del fungo la possono far crescere e rimpicciolire a suo piacimento.\nAl primo tentativo, Alice si ritrova con un collo lunghissimo, che fa s\u00ec che un piccione la scambi per un serpente. Ritrovate le giuste proporzioni, Alice si rimette in moto. Nel bosco giunge alla casa della duchessa. Assiste allo scambio d'inviti dei due messi (un pesce e un ranocchio) col quale la regina di cuori invita la duchessa a una partita di croquet. La casa della duchessa \u00e8 molto strana: lei sta infastidita a cullare un bambino che urla e starnutisce per l'aria satura di pepe, mentre la cuoca che rimesta la zuppa, di tanto in tanto, lancia stoviglie e pentole per ogni dove. La duchessa lascia per\u00f2 presto Alice per andare a prepararsi alla partita, donandole il bimbo in fasce che si trasforma in porcellino e corre via nel bosco. Alice giunge alla casa della Lepre Marzolina, che sta prendendo il t\u00e8 insieme al Cappellaio Matto.\nQuesti due personaggi, in compagnia del ghiro, prendono il t\u00e8 cambiando continuamente posto, spostandosi di tazza in tazza. Alice viene cos\u00ec a sapere che l'orologio del cappellaio segna sempre il giorno, ma non l'ora, e le viene sottoposto un indovinello: \"perch\u00e9 uno scrittoio \u00e8 come un corvo?\".\nDopo, Alice trova la strada per il castello della regina, dove vede i soldati con il corpo fatto da carte da ramino di picche che dipingono di rosso le rose che per sbaglio sono state piantate bianche. In quel momento arriva il corteo della regina: ci sono le picche (in inglese \"spades\", spade o anche vanghe, quindi sono i giardinieri), quadri (in inglese \"diamonds\", i cortigiani), fiori (in inglese \"clubs\" ma anche bastoni, quindi le guardie), cuori (in inglese \"hearts\") che rappresentano i principi di sangue reale.\nLa Regina, subito aggressiva (rappresenta la Furia), invita Alice a giocare a croquet, ma il campo \u00e8 pieno di buche, si usano le carte come porte, istrici come palle e fenicotteri come mazze. Il gioco \u00e8 subito una gran confusione di giocatori che urlano e giocano all'unisono. Spesso le porte (le carte) devono assentarsi per decapitare chiunque capiti a tiro alla regina che ne sentenzia la morte.\nRiappare la duchessa, momentaneamente uscita dalla prigione in cui la regina l'aveva destinata, e presenta ad Alice il grifone, che con fare autoritario le fa conoscere la \"finta tartaruga\". La finta tartaruga serve a fare il finto brodo di tartaruga (un surrogato del vero brodo di tartaruga che si fa con la carne di vitello). Lei racconter\u00e0 ad Alice di come studiava sul fondo del mare e mostra in coppia col grifone, la quadriglia delle aragoste.\nAlice \u00e8 costretta a lasciarla perch\u00e9 nel frattempo \u00e8 stato istituito il processo nel quale si giudicher\u00e0 il fante di cuori, accusato d'aver rubato le tartine pepate.\nAl processo, annunciato dal coniglio bianco che ora \u00e8 vestito da araldo, sono presenti i giurati (varie specie di animali), i testimoni (il cappellaio matto, la cuoca della duchessa e la stessa Alice). Il ritrovamento di una lettera senza firma con una poesia senza senso, convince tutti che il vero colpevole sia il fante di cuori. \"Sentenza prima, verdetto poi\" declama la regina, ma Alice (che ha iniziato a diventare sempre pi\u00f9 grande) dissente e quando si alza per testimoniare, la sua gonna rovescia il tavolo della giuria facendo cadere tutti i giurati. Dopo poco \u00e8 diventata cos\u00ec grande che non si preoccupa pi\u00f9 di re e regine, ritrovando la giusta misura della realt\u00e0: \"non siete altro che un mazzo di carte\"...\nIl sogno finisce con Alice che si risveglia tra le braccia della sorella e quindi va a casa per l'ora del t\u00e8.\nPersonaggi.\nI personaggi principali di \"Alice nel Paese delle Meraviglie\" sono i seguenti:\nMatematica.\nTra i vari giochi di parole, passa inosservato, all'inizio del secondo capitolo (\"Un lago di Lacrime\"), un gioco matematico usando le operazioni aritmetiche in base. Alice disperata per tutte le stranezze che le stanno succedendo, pensa di essere cambiata durante il sonno. Quindi si interroga se \u00e8 diventata o meno una delle sue amiche.\nSi vede chiaramente che usando la moltiplicazione in base 10 non si arriva agli stessi risultati a cui arriva Alice. Quindi analizzando a ritroso questo calcolo si percepisce il meccanismo usato:\nformula_1\nIl trucco sta nello scrivere il risultato della tabellina del quattro in una base aumentata di 3 ogni volta. Quindi il risultato sembra crescere di 1 ma, in realt\u00e0, \u00e8 stato incrementato di 4 tra un'iterazione e l'altra. Alice non potrebbe mai arrivare a 20 o superarlo poich\u00e9 la base usata non sar\u00e0 mai contenuta 2 volte nel risultato.\nUn'altra particolarit\u00e0 di questo gioco sta nel fatto che dove ipoteticamente ci si aspetta che risulti 20, si usa la base 42 per ottenere il numero 1A. Infatti il 42 \u00e8 un numero ricorrente in quest'opera. Per esempio \u00e8 il numero della regola con cui il Re di cuori cerca di estromettere Alice dal tribunale. Vi sono esattamente 42 immagini nell'edizione originale di \"Alice nel Paese delle Meraviglie\".\nInfluenza culturale.\nNella letteratura.\nSvariate sono le reinterpretazioni della storia di Alice in altri libri. Tra le principali si possono ricordare:\nUna biografia romanzata di Alice Liddell \u00e8 l'opera di Melanie Benjamin, \"Sono stata Alice\", Roma, Fazi Editore, 2010 ISBN 978-88-6411-098-1 (trad. it di \"Alice I Have Been\").\nNei videogiochi.\nLa trasposizione videoludica pi\u00f9 famosa dell'opera di Lewis Carroll \u00e8 sicuramente \"American McGee's Alice\", videogioco creato da American McGee e prodotto dalla Electronic Arts nell'anno 2000. La trama del videogioco \u00e8 tuttavia molto diversa dall'opera originale, e gli stessi personaggi sono caratterizzati da un aspetto grottesco e inquietante. Impregnato di forti tinte gotico/noir \"American McGee's Alice\", ci pone nelle vesti di una Alice fortemente cambiata, potenziale suicida e mentalmente instabile.\nDopo anni di convalescenza in un manicomio, Alice viene richiamata dal bianconiglio nel Paese delle Meraviglie. Qui trover\u00e0 amici pronti ad aiutarla e nemici giurati (come il Cappellaio Matto), fortemente cambiati allo stesso modo del Paese delle Meraviglie, ora sotto il controllo della cattiva Regina Rossa.\nAllo stesso modo, \u00e8 presente anche \"\", seguito di \"American McGee's Alice\".\nNel videogioco \"Gray Matter\" sono presenti vari riferimenti ad Alice ed allo scrittore, riprendendo le ambientazioni reali a Oxford che hanno ispirato Lewis Carroll durante la stesura della sua opera.\nInoltre viene esplorato (in parte) il suo mondo nel videogioco \"Kingdom Hearts\" della SquareSoft\ndove i protagonisti devono salvare Alice.\nL'opera viene citata all'inizio di \"Assassin's Creed III\".\nNel videogioco \"\", il protagonista, compiendo una delle missioni secondarie, si imbatte nel criminale che si personifica nella figura letteraria del Cappellaio Matto, il quale cerca di far crollare psicologicamente l'eroe, usando varie droghe mentali e facendogli credere di combattere contro molti detenuti (anch'essi sotto l'effetto di queste sostanze stupefacenti), l'intero scenario si svolge nel covo del Cappellaio all'interno del carcere di Arkham City, dove una stanza \u00e8 stata addobbata dallo stesso per ricordare l'incontro di Alice e del Cappellaio, come nel romanzo; tale stanza \u00e8 piena di scagnozzi/detenuti drogati e innocui che portano maschere da Lepre Marzolina.\nDiversi brani dell'opera e riferimenti alla stessa vengono citati in \"Far Cry 3\".\nNel videogioco SINoALICE \u00e8 presente Alice come personaggio giocabile.\nAltro.\nTra i pi\u00f9 celebri set di dischetti realizzati per lo stereoscopio View-Master ve ne sono due dedicati alle fiabe \"Le avventure di Alice nel Paese delle Meraviglie\" e \"Attraverso lo specchio e quel che Alice vi trov\u00f2\". Entrambi furono realizzati con la tecnica dei diorami durante gli anni cinquanta.\nEdizioni.\nElenco delle traduzioni in italiano aggiornate all'1 gennaio 2022. Ogni versione italiana \u00e8 citata nella sua prima edizione."}
{"id": "85469", "revid": "110157", "url": "https://it.wikipedia.org/wiki?curid=85469", "title": "Sevgein", "text": "Sevgein (toponimo romancio; in tedesco Seewis im Oberland, desueto, ufficiale fino al 1943; ) \u00e8 una frazione di 197 abitanti del comune svizzero di Ilanz, nella regione Surselva (Canton Grigioni).\nStoria.\nFino al 31 dicembre 2013 \u00e8 stato un comune autonomo che si estendeva per 4,55\u00a0km\u00b2; il 1\u00ba gennaio 2014 \u00e8 stato aggregato al comune di Ilanz assieme agli altri comuni soppressi di Castrisch, Duvin, Ladir, Luven, Pigniu, Pitasch, Riein, Rueun, Ruschein, Schnaus e Siat."}
{"id": "85475", "revid": "110157", "url": "https://it.wikipedia.org/wiki?curid=85475", "title": "Pitasch", "text": "Pitasch (toponimo romancio e tedesco; ) \u00e8 una frazione di 99 abitanti del comune svizzero di Ilanz, nella regione Surselva (Canton Grigioni).\nStoria.\nFino al 31 dicembre 2013 \u00e8 stato un comune autonomo che si estendeva per 10,79\u00a0km\u00b2; il 1\u00ba gennaio 2014 \u00e8 stato aggregato al comune di Ilanz assieme agli altri comuni soppressi di Castrisch, Duvin, Ladir, Luven, Pigniu, Riein, Rueun, Ruschein, Schnaus, Sevgein e Siat."}
{"id": "85476", "revid": "339392", "url": "https://it.wikipedia.org/wiki?curid=85476", "title": "Alice nel paese delle meraviglie", "text": ""}
{"id": "85477", "revid": "110157", "url": "https://it.wikipedia.org/wiki?curid=85477", "title": "Riein", "text": "Riein (toponimo romancio e tedesco) \u00e8 una frazione di 66 abitanti del comune svizzero di Ilanz, nella regione Surselva (Canton Grigioni).\nStoria.\nFino al 31 dicembre 2013 \u00e8 stato un comune autonomo che si estendeva per 15,88\u00a0km\u00b2; il 1\u00ba gennaio 2014 \u00e8 stato aggregato al comune di Ilanz assieme agli altri comuni soppressi di Castrisch, Duvin, Ladir, Luven, Pigniu, Pitasch, Rueun, Ruschein, Schnaus, Sevgein e Siat."}
{"id": "85481", "revid": "99562270", "url": "https://it.wikipedia.org/wiki?curid=85481", "title": "Prosperi (cognome)", "text": "Prosperi \u00e8 un cognome di lingua italiana.\nEtimologia.\n\u00c8 l'evoluzione del \"cognomen\" latino Prosper o Prosperus, che deriva dall'aggettivo \"prosper\" che significa \"prospero, felice\". Pu\u00f2 derivare anche dal nome proprio Prospero.\nDiffusione.\nProsperi \u00e8 diffuso in tutto il territorio italiano con una particolare concentrazione nell'Italia centrale: Toscana, Umbria, Lazio, Marche e Abruzzo. Piemonte\nVarianti.\nProsperetti, Prosperini, Prosperino, Prospero, Di Prospero, De Prosperis"}
{"id": "85482", "revid": "21880", "url": "https://it.wikipedia.org/wiki?curid=85482", "title": "Prospero", "text": ""}
{"id": "85483", "revid": "339392", "url": "https://it.wikipedia.org/wiki?curid=85483", "title": "Alice nel paese delle Meraviglie", "text": ""}
{"id": "85486", "revid": "1745361", "url": "https://it.wikipedia.org/wiki?curid=85486", "title": "Attraverso lo specchio e quel che Alice vi trov\u00f2", "text": "Attraverso lo specchio e quel che Alice vi trov\u00f2 o semplicemente Attraverso lo specchio (titolo originale \"Through the Looking-Glass, and What Alice Found There\", tradotto in italiano anche con numerosi altri titoli) \u00e8 un romanzo fantastico del 1871 scritto da Lewis Carroll, come seguito de \"Le avventure di Alice nel Paese delle Meraviglie\".\nCome nel precedente, il racconto \u00e8 pieno di allusioni a personaggi, poemetti, proverbi e avvenimenti propri dell'epoca in cui Carroll viveva. Mentre il primo libro gioca sul tema delle carte da gioco, il secondo \u00e8 incentrato sul tema degli scacchi, per i quali l'autore fornisce uno schema di gioco all'inizio del libro.\nStoria editoriale.\n\"Attraverso lo specchio\" nasce come semplice seguito di \"Alice nel Paese delle Meraviglie\", sfruttando il grande consenso di pubblico guadagnato con quest'ultimo. Il libro tuttavia risulta pi\u00f9 malinconico e meno onirico: viene scritto infatti in un periodo di grandi tensioni con la famiglia Liddell, come testimonia il poemetto dell'epilogo che \u00e8 un ammonimento ad Alice Pleasance Liddell, affinch\u00e9 non perda la sua innocenza di bambina.\nIl problema della traduzione.\nTradurre Alice \u00e8 un'impresa complessa in cui moltissimi autori italiani si sono cimentati. I giochi di parole, le figure retoriche, i proverbi citati e i continui riferimenti alla cultura inglese hanno spesso stuzzicato a tal punto la fantasia dei traduttori che ogni traduzione rappresenta un libro a s\u00e9.\nSe tradurre il \"Paese delle meraviglie\" era difficile, tradurre \"Attraverso lo specchio\" \u00e8 quasi impossibile: i tranelli linguistici sono infatti molto pi\u00f9 sottili e difficili non solo da tradurre, ma addirittura da individuare. Il libro \u00e8 giocato soprattutto sul nonsense che raggiunge l'apoteosi nel poemetto \"Jabberwocky\", totalmente composto di parole inventate (metodo di cui James Joyce far\u00e0 tesoro).\nLa sfida della traduzione ha tuttavia stuzzicato l'attenzione di molti autori (\u00e8 stato addirittura trasposto in latino ed in esperanto) e ha costretto gli adattatori Disney alla (sicuramente non letterale) melodica ed ormai famosissima canzone dello Stregatto.\nTrama.\nLa storia prende il via il 4 novembre esattamente sei mesi dopo il viaggio nel Paese delle Meraviglie.\nAlice, sonnecchiando su una poltrona del suo salotto, si chiede cosa mai potr\u00e0 esserci dall'altra parte dello specchio: riesce ad oltrepassarlo. Dapprima trova una sorta di diario che contiene un testo incomprensibile (\"Jabberwocky\") che potrebbe significare qualcosa ma non riesce a trovare la soluzione al quesito.\nFuori dalla Casa dello specchio, iniziano le frenetiche avventure della bambina: l'incontro con i fiori parlanti nel giardino, con i personaggi di una scacchiera da gioco, in particolare con la Regina Rossa che riesce a frenare la lingua della curiosa bambina, o con la Regina Bianca sul fatto della prigionia di un povero cittadino rinchiuso in prigione o che possano realmente esistere delle cose impossibili da eseguire, e da non dimenticare lo scontro del Leone e dell'Unicorno con il Re Bianco.\nLa cosa pi\u00f9 intrigante \u00e8 che qui Alice incontra tutti i personaggi delle sue filastrocche preferite, ed ecco che il colto Humpty Dumpty (tradotto in alcune edizioni in \"Unto Dunto\") ed i bizzarri gemelli Tweedledum e Tweedledee prendono vita in scenette al limite dell'assurdo.\nLa trama \u00e8 perlopi\u00f9 incentrata sull'obiettivo di ottenere una corona e diventare Regina, ma spostandosi molto cautamente e prudentemente stando alle basi del gioco. Dopo aver passato l'esame finale, viene preparato un lauto banchetto, durante il quale Alice si risveglia dal suo sogno.\nPoemetti e canzoni.\nAlice si ricorda di questa poesia appena nota i fratelli in lontananza (cap. IV);\n\"The Wasp in a Wig\".\nDicendo che \"Attraverso lo specchio\" \u00e8 stato scritto con John Tenniel (l'illustratore ufficiale) si sbaglierebbe di poco.\nCome lo stesso Carroll ricorda in alcune memorie, nel poemetto \"Il tricheco e il carpentiere\" lasci\u00f2 libert\u00e0 a Tenniel di sostituire il Carpentiere con una farfalla o un leopardo, poich\u00e9 nella metrica inglese valgono lo stesso.\nMa quello che pi\u00f9 stupisce \u00e8 che un intero capitolo fu soppresso poich\u00e9 Tenniel non riusciva ad illustrarlo.\nLa scena vedeva Alice ed una vespa con una parrucca bionda che si lamentava della perdita dei suoi capelli ed invidiava la capigliatura di Alice.\nIl capitolo si pu\u00f2 tuttavia trovare in molte edizioni italiane.\nInfluenza nella cultura di massa.\nNella letteratura.\n\"La Corsa della Regina Rossa\" (\"The Red Queen's Race\") \u00e8 un racconto di fantascienza di Isaac Asimov del 1949 che fa riferimento all'omonimo episodio del romanzo.\nAsimov fa riferimento al romanzo anche in \"La curiosa omissione\", un racconto incluso nella raccolta \"I racconti dei Vedovi Neri\", la prima dell'omonima serie."}
{"id": "85487", "revid": "7026", "url": "https://it.wikipedia.org/wiki?curid=85487", "title": "Attraverso lo Specchio e quel che Alice vi trov\u00f2", "text": ""}
{"id": "85492", "revid": "599013", "url": "https://it.wikipedia.org/wiki?curid=85492", "title": "Bjt", "text": ""}
{"id": "85498", "revid": "1609279", "url": "https://it.wikipedia.org/wiki?curid=85498", "title": "Jabberwocky", "text": "Jabberwocky \u00e8 una poesia \"nonsense\" scritta da Lewis Carroll e pubblicata nel 1871 nel romanzo \"Attraverso lo specchio e quel che Alice vi trov\u00f2\".\nGlossario.\nLa maggior parte delle parole presenti nel poemetto sono naturalmente un'invenzione di Carroll e molte rientrano nella categoria delle parole-macedonia.\nCarroll non si limit\u00f2 ad utilizzarle solo in questo poemetto, ma ne fece largo uso (ampliandone anche il significato) anche in \"La caccia allo Snark\". In un capitolo successivo di \"Dietro lo specchio\", Humpty Dumpty spiega ad Alice il significato della prima strofa, tuttavia Carroll (in alcune sue lettere e prefazioni) ne diede versioni leggermente differenti, e cerc\u00f2 di spiegare l'origine di quante pi\u00f9 parole possibili.\nMolte parole sono ormai entrate nell'inglese comune e la stessa parola Jabberwocky \u00e8 diventata per antonomasia, sinonimo di \"nonsense\".\nL'origine e la struttura.\nLa prima strofa del poema apparve la prima volta in \"Mischmasch\", un periodico scritto ed illustrato da Carroll.\nIl titolo originale era \"Strofa di un poema Anglo-Sassone\".\nRoger Lancelyn Green nel \"Manuale di Lewis Carroll\" (1962) avanza l'ipotesi che il resto del poemetto sia stato ispirato da un'antica ballata tedesca, \"Der Hirt des Riesengeb\u00fcrgs\", in cui un giovane pastorello sconfigge un mostruoso Grifone, tradotta in inglese da Menella Bute Smedley (parente di Carroll) nel 1846 col titolo di \"The Shepherd of the Giant Mountains\", trent'anni prima dell'uscita di \"Dietro lo specchio\".\nIl poema risulta particolarmente interessante poich\u00e9, nonostante contenga molte parole inventate, la struttura \u00e8 perfettamente in linea con le classiche liriche inglesi. La struttura del verso \u00e8 accurata (altro aspetto arduo da tradurre in altre lingue), le forme poetiche sono rispettate (quartine, versi, rime, metro giambico) e la storia \u00e8 in qualche modo comprensibile.\nCome la stessa Alice pensa \"In qualche modo sembra riempire la mia testa di idee - solo non so esattamente quali siano!\"\nLa struttura assai complessa (in origine la scrittura \u00e8 persino speculare, leonardesca) \u00e8 semplificata direttamente da Humpty Dumpty, personaggio a cui persino Alice ricorre per capire: le rivela che alla base nelle parole apparentemente nonsense si cela un linguaggio cifrato matematico, all'interno del quale le sillabe corrispondono a numeri o segni algebrici. Ricordiamo che il reverendo Lewis Carroll, oltre che letterato, era appassionato di matematica.\nLe traduzioni.\n\"N.B.: per motivi di copyright, qui si riporta solo la prima strofa di ogni traduzione.\"\nIl \"Jabberwocky\" \u00e8 diventato famoso in tutto il mondo ed \u00e8 stato tradotto in moltissime lingue come spagnolo, tedesco, francese, italiano, ceco, russo, latino, greco ed anche esperanto.\nIn francese, tradotto da Frank L. Warrin:\nLe Jaseroque\nin tedesco, tradotto da Robert Scott:\nDer Jammerwock\nLa traduzione italiana di Tomaso Kemeny del 1967:\nJabberwock\nLa traduzione italiana di Milli Graffi del 1975 recita:\nIl Ciciarampa\nLa traduzione italiana di Masolino D'Amico del 1978:\nCiarlestroniana\nLa traduzione italiana del 1978 di Roberta Rambelli con la collaborazione del grande traduttore Riccardo Valla solo della prima strofa, inclusa nel racconto fantascientifico \"Mimsy were the borogoves\" di Lewis Padgett nell'antologia \"Sonde nel futuro\":\nEran mestrizzi i borogovi\nLa traduzione italiana del 1981 di Antonio Bellomi solo della prima strofa, anch'essa inclusa nel racconto fantascientifico \"Mimsy were the borogoves\" di Lewis Padgett da cui \u00e8 stato tratto il film \"Mimzy - Il segreto dell'universo\":\nEran birbizzi i borogovi\nLa traduzione italiana di Adriana Valori-Piperno, nell'edizione integrale di Newton Compton:\nIl Tartaglione\nLa traduzione italiana di Masolino d'Amico in \"Alice, introd. e note di M. Gardner\", pi\u00f9 simile a quella di Antonio Bellomi:\nIl Ciarlestrone\nLa traduzione di Bruno Garofalo compare nella traduzione italiana di \"\":\nIl mascellodonte\nUn'altra traduzione, questa volta di Silvio Spaventa Filippi, \u00e8:\nIl Giabervocco\nAncora un'altra traduzione, ad opera di Guido Almansi, inizia cos\u00ec:\nIl Lanciavicchio\nNon mancano, comunque, traduzioni recenti, come quella dello scrittore genovese Michele Beccherini:\nIl Brillalovo\nNel film Disney \"Alice nel paese delle meraviglie\", lo Stregatto canta ripetutamente i primi quattro versi. L'adattatore italiano Roberto De Leonardis li ha tradotti (molto liberamente, dato il nonsenso delle parole originali) in due modi:\nQuesto \"olimon\" inventato da De Leonardis \u00e8 basato sulla luna che mentre sorge ricorda una fettina di limone appoggiata a met\u00e0 sull'orizzonte.\nNella cultura di massa.\nIl successo riscosso dalla poesia ha fatto in modo che alcuni dei suoi soggetti venissero ripresi non solo in opere ispirate direttamente alla poesia o al romanzo in cui \u00e8 contenuta, ma anche al di fuori di essi. Ci\u00f2 \u00e8 vero in particolare per il Jabberwock stesso che, oltre ad essere un avversario principale nei film \"Jabberwocky\" (1977) e \"Alice in Wonderland\" (2010) e nel videogioco \"American McGee's Alice\", appare anche in giochi quali \"Warhammer Fantasy Battle\" e \"Final Fantasy XIII\", cos\u00ec come la spada vorpal, anch'essa presente in svariate ambientazioni fantasy. Inoltre, sia il collettivo di danza hip hop/break dance JabbaWockeeZ, sia la band di rock psichedelico californiana Frumious Bandersnatch hanno preso il nome ispirandosi a questo poema."}
{"id": "85499", "revid": "125641936", "url": "https://it.wikipedia.org/wiki?curid=85499", "title": "Dan Brown", "text": "Biografia.\nPrimo di tre figli, Daniel nacque e crebbe a Exeter, nel New Hampshire. Di origini inglesi, irlandesi, scozzesi e francesi. Suo padre Richard insegnava matematica alla Phillips Exeter Academy e dal 1968 al 1997 scrisse alcuni testi scolastici su questa materia vincendo un importante \"Presidential Award\". Connie, la madre di Daniel, era una musicista di professione molto legata al coro della chiesa, di cui era l'organista.\nFin da piccolo Brown \u00e8 cresciuto in un clima familiare dove si cercava di conciliare scienza e fede, visto che il padre aveva una mentalit\u00e0 pi\u00f9 aperta al mondo scientifico mentre la madre un'idea pi\u00f9 religiosa. I suoi genitori lo portavano spesso presso un lago dove l'intera famiglia Brown si riuniva per delle preghiere per poi trascorrere piacevoli fine settimana. Da ragazzo Brown \u00e8 stato spesso impegnato con anagrammi e cacce al tesoro ben strutturate dal padre, che li organizzava in occasione di compleanni o festivit\u00e0 ricorrenti. In particolare a Natale Brown e i suoi fratelli dovevano cercarsi da soli i regali, spesso vagando anche per la citt\u00e0. .\nBrown ricevette un'educazione cristiana e sia lui sia i suoi fratelli frequentarono la Phillips Exeter Academy. Terminati questi studi nel 1982, Brown si iscrisse all'Amherst College dove fu membro della confraternita \"Psi Upsilon\". Gioc\u00f2 a squash, fece parte per un certo periodo del Glee-Club scolastico e infine si laure\u00f2 nel 1986.\nSi trasfer\u00ec a Hollywood per intraprendere una carriera di cantautore e pianista. Di questa sua carriera rimangono quattro CD. Lasci\u00f2 Hollywood per studiare storia dell'arte all'Universit\u00e0 di Siviglia in Spagna, dove cominci\u00f2 a studiare seriamente le opere di Leonardo da Vinci e a nutrire l'interesse per la crittografia.\nNel 1993 fece ritorno al New Hampshire per insegnare inglese alla \"Phillips Exeter\" e alla \"Lincoln Akerman School\". Nel 1994, durante una vacanza a Tahiti, lesse un romanzo di Sidney Sheldon e credette di poter fare di meglio. Nel 1995 scrisse un romanzo a quattro mani con sua moglie intitolato \"187 Men to Avoid: A Guide for the Romantically Frustrated Woman\" e nel 1996 lasci\u00f2 il lavoro di insegnante per iniziare la sua carriera di scrittore a tempo pieno. Attualmente vive a Rye, nel New Hampshire. Blythe, sua moglie, \u00e8 una storica dell'arte e una pittrice che lo aiuta nelle sue ricerche.\nSuccesso editoriale.\nI suoi primi libri, Crypto, Angeli e demoni e La verit\u00e0 del ghiaccio, ebbero un riscontro medio, ma Il codice Da Vinci, il suo quinto romanzo (considerando anche l'opera scritta con sua moglie), divenne un bestseller, salendo nel 2003 in cima alla lista dei \"New York Times Best Seller\" gi\u00e0 nella prima settimana di pubblicazione. Con gli oltre 80 milioni di copie vendute il \"Codice\" \u00e8 da considerarsi tra i libri pi\u00f9 conosciuti e venduti al mondo. Sull'onda di questo grande successo sono stati rilanciati i primi libri facendoli comparire nel 2004 nella lista del \"New York Times\" nella stessa settimana; nel 2005 Dan Brown entr\u00f2 nella lista dei \"Time magazine's 100 most influential people of the year\".\nI personaggi nei libri di Brown portano spesso il nome di persone reali della sua vita. Robert Langdon porta il nome di John Langdon, l'artista che ha creato gli ambigrammi usati per il CD e per il romanzo \"Angeli e Demoni\". Il camerlengo Carlo Ventresca porta il nome dell'amica cartoonista Carla Ventresca. Negli Archivi Vaticani Langdon ricorda il matrimonio di Dick e Connie, due suoi amici, che portano il nome dei genitori dello scrittore. Jonas Faukman, l'editor di Robert Langdon, porta il nome dell'editor di Dan Brown, Jason Kaufman. Brown ha anche detto che altri personaggi sono basati su un libraio del New Hampshire e su un insegnante francese a Exter di nome Andre Vernet che nel \"Codice Da Vinci\" era il presidente della banca dove Sauni\u00e8re aveva messo la chiave di volta. Il cardinale Aldo Baggia in \"Angeli e Demoni\" porta il nome di Aldo Baggia, insegnante di linguaggi moderni alla Phillips Exeter Academy.\nIl 14 maggio 2013 in contemporanea in tutto il mondo \u00e8 uscito \"Inferno\", il sesto romanzo di Dan Brown, che \u00e8 basato sui segreti della \"Divina Commedia\" di Dante Alighieri e ha, per la quarta volta dopo Il simbolo perduto (2009), Robert Langdon come protagonista ed \u00e8 ambientato a Firenze, Venezia e Istanbul. \nIl 3 ottobre 2017 \u00e8 uscito Origin, il settimo romanzo e quinto con Robert Langdon protagonista. \u00c8 ambientato a Bilbao, Barcellona e Madrid e parla di alcuni misteri scientifici concernenti le origini della Vita.\nFilm e televisione.\nNel 2006 venne prodotto un adattamento cinematografico de \"Il codice Da Vinci\", distribuito dalla Columbia Pictures e diretto da Ron Howard. Nel film Tom Hanks interpreta il protagonista Robert Langdon, Audrey Tautou \u00e8 Sophie Neveu e sir Ian McKellen \u00e8 sir Leigh Teabing. Il film \u00e8 stato molto pubblicizzato e ha aperto la 59\u00aa edizione del Festival di Cannes, sebbene abbia ricevuto in generale critiche negative. Fu successivamente inserito nella lista dei peggiori film del 2006 e Ron Howard ricevette una nomination ai Razzie Awards come peggior regista, ma fu anche il secondo film di maggiore incasso dell'anno con 750 milioni di dollari di incasso in tutto il mondo. Dan Brown figura nel film in qualit\u00e0 di produttore esecutivo. \"Phiano\", una delle canzoni che Brown scrisse e cant\u00f2, fece parte della colonna sonora del film, composta da Hans Zimmer. Nel film Brown e sua moglie possono essere visti sullo sfondo delle scene iniziali.\n\"Angeli e demoni\", il film successivo, \u00e8 uscito il 15 maggio del 2009, sempre diretto da Ron Howard e interpretato da Tom Hanks.\nNel 2016, ancora su regia di Howard e con Hanks protagonista, \u00e8 uscito \"Inferno\".\nNel settembre 2021 ha debuttato la serie \"Il simbolo perduto\" tratto dall'omonimo libro.\nVicende giudiziarie.\nDan Brown \u00e8 stato accusato dagli storici Michael Baigent e Richard Leigh di aver scritto \"Il codice Da Vinci\" copiando il loro libro \"Il santo Graal\" (\"The Holy Blood and the Holy Grail\"), edito nel 1982 e scritto insieme al giornalista Henry Lincoln. La Corte d'appello di Londra ha per\u00f2 dichiarato Brown non colpevole.\nParadossalmente per avere qualche possibilit\u00e0 di vincere la causa Baigent e Leigh avrebbero dovuto ammettere che il loro libro non era affatto una seria ricerca storica, come avevano sempre sostenuto, ma un'opera di pura finzione: secondo la legge inglese per Dan Brown sarebbe stato illegittimo riprendere cos\u00ec ampiamente trama ed elementi di una precedente opera di fiction, mentre \u00e8 lecito utilizzare un saggio storico per trasformarlo in un romanzo. Infatti il giudice inglese non si \u00e8 sentito di stabilire un principio che avrebbe impedito a qualunque futuro autore di romanzi di ispirarsi a libri presentati come \"di storia\" (e non di fiction) per le loro trame. Nella sentenza il giudice scrive che in effetti, dopo la pubblicazione del libro di Baigent e Leigh, \u00ab\u00e8 emerso materiale che ha suggerito che il cosiddetto mistero di Rennes-le-Ch\u00e2teau e i documenti del Priorato di Sion fossero tutti parte di una complessa mistificazione in cui Pierre Plantard ha avuto un ruolo significativo\u00bb e che nella testimonianza Baigent \u00abha affermato di avere sempre avuto sospetti su Plantard, ma non trov\u00f2 traccia di questi sospetti in \"The Holy Blood and the Holy Grail\". Al contrario, affinch\u00e9 \"The Holy Blood and the Holy Grail\" fosse credibile, era essenziale sostenere che il Priorato di Sion avesse una base plausibile nei documenti di Plantard, perch\u00e9 senza questa buona parte di \"The Holy Blood and the Holy Grail\" semplicemente sparisce come libro credibile ed emerge a sua volta come una mistificazione o come una semplice opera di fiction\u00bb.\nIl giudice ha imposto a Baigent e Leigh il pagamento di 2 milioni di sterline per le spese legali.\nBaigent, ripubblicando il materiale de Il santo Graal nel nuovo libro \"The Jesus Papers\" che contiene poco altro di nuovo, \u00e8 riuscito ad approfittare della pubblicit\u00e0 generata dal caso.\nOpere.\nI suoi romanzi sono stati tradotti in pi\u00f9 di 56 lingue."}
{"id": "85502", "revid": "116038210", "url": "https://it.wikipedia.org/wiki?curid=85502", "title": "Guido Tarlati", "text": "Biografia.\nProveniva dalla nobile famiglia ghibellina dei Tarlati di Pietramala ed era canonico della cattedrale quando fu eletto vescovo. Fu consacrato nel 1312 da papa Clemente V ad Avignone.\nCome vescovo incentiv\u00f2 le istituzioni monastiche e dette la sua autorizzazione al nuovo ordine degli Olivetani.\nNel 1321 fu nominato signore a vita di Arezzo. Cerc\u00f2 innanzitutto di ottenere la pacificazione interna della citt\u00e0 fra guelfi e ghibellini. Sospese la politica di contrapposizione diretta con Siena e Firenze ma attu\u00f2 una spregiudicata strategia per l'autonomia della citt\u00e0 e, quindi, per l'indebolimento della posizione di Firenze. Infatti appoggi\u00f2 sia Uguccione della Faggiola, signore di Pisa e Lucca, che riusc\u00ec a sconfiggere i fiorentini a Montecatini nel 1315 che Castruccio Castracani che li sconfisse ad Altopascio. Si contrappone anche alla famiglia dei conti Guidi di Romena, di parte guelfa, conquistandone numerosi castelli. Tra di essi si pu\u00f2 ricordare la rocca di Caprese, capitolata nel 1324 dopo un lungo assedio.\nInvece condusse direttamente una politica espansionistica nel fronte opposto: nel 1323, con l'aiuto di Francesco I Ordelaffi, signore di Forl\u00ec (di simpatie ghibelline, com'era tradizione per gli Ordelaffi), conquist\u00f2, ad esempio, Citt\u00e0 di Castello. Questa attivit\u00e0 militare verso est incontr\u00f2 l'opposizione di papa Giovanni XXII che lo scomunic\u00f2 e nomin\u00f2 un altro vescovo, Boso Ubertini, nel 1325. Guido Tarlati, tuttavia, non si sottomise al volere del papa e non fece entrare il nuovo vescovo in citt\u00e0. La sua signoria era talmente autorevole che un imperatore, Ludovico il Bavaro, volle ricevere dalle sue mani la corona ferrea, quasi fosse un papa.\nPoco prima della morte chiese perdono al papa e si riconcili\u00f2 con la Chiesa. Mor\u00ec all'et\u00e0 di circa cinquanta anni.\nNella Cattedrale di Arezzo \u00e8 visibile la tomba di Guido Tarlati, commissionata dai fratelli Delfo e Pier Saccone agli scultori senesi Agostino di Giovanni e Agnolo di Ventura nel 1330."}
{"id": "85503", "revid": "110157", "url": "https://it.wikipedia.org/wiki?curid=85503", "title": "Valendas", "text": "Valendas (toponimo tedesco; in romancio \"Valendau\", ) \u00e8 una frazione di 288 abitanti del comune svizzero di Safiental, nella regione Surselva (Canton Grigioni).\nStoria.\nFino al 31 dicembre 2012 \u00e8 stato un comune autonomo che si estendeva per 22,79\u00a0km\u00b2; il 1\u00ba gennaio 2013 \u00e8 stato aggregato agli altri comuni soppressi di Safien, Tenna e Versam per formare il nuovo comune di Safiental."}
{"id": "85505", "revid": "47767", "url": "https://it.wikipedia.org/wiki?curid=85505", "title": "Medoro (nome)", "text": "Origine e diffusione.\n\u00c8 un nome di matrice letteraria, usato da Ludovico Ariosto per il personaggio di Medoro nell\"Orlando furioso\" (un giovane soldato saraceno per la cui salvezza si sacrifica l'amico Cloridano e di cui si innamora la bella Angelica, provocando la pazzia di Orlando). Sebbene vengano talvolta proposte origini germaniche o greche, probabilmente il nome venne completamente inventato dall'autore.\nLa diffusione in Italia \u00e8 molto scarsa, limitata ad alcune zone della Toscana e dell'Emilia-Romagna.\nOnomastico.\nIl nome \u00e8 adespota, non essendoci santi cos\u00ec chiamati. L'onomastico si festeggia il 1\u00ba novembre per la festa di Ognissanti."}
{"id": "85506", "revid": "486946", "url": "https://it.wikipedia.org/wiki?curid=85506", "title": "Modellamento (PNL)", "text": ""}
{"id": "85507", "revid": "254059", "url": "https://it.wikipedia.org/wiki?curid=85507", "title": "Distretto di Imboden", "text": "Il distretto di Imboden \u00e8 stato un distretto del Canton Grigioni, in Svizzera, fino alla sua soppressione avvenuta il 31 dicembre 2015. Dal 1\u00ba gennaio 2016 nel cantone le funzioni dei distretti e quelle dei circoli, entrambi soppressi, sono stati assunti dalle nuove regioni; il territorio dell'ex distretto di Imboden coincide con quello della nuova regione Imboden.\nIl distretto confinava con i distretti di Landquart a nord-est, di Plessur a est, di Hinterrhein a sud-est e di Surselva a sud-ovest, con il Canton Glarona a nord-ovest e con il Canton San Gallo (distretto di Sarganserland) a nord. Il capoluogo era Domat/Ems. Il distretto di Imboden era il penultimo distretto per superficie (seguito solo dal distretto di Landquart) ed il sesto per popolazione del Canton Grigioni.\nSuddivisione amministrativa.\nIl distretto era diviso in 2 circoli e 7 comuni:"}
{"id": "85508", "revid": "110157", "url": "https://it.wikipedia.org/wiki?curid=85508", "title": "Flims", "text": "Flims (toponimo tedesco; in romancio \"Flem\" , ) \u00e8 un comune svizzero di 2\u00a0912 abitanti del Canton Grigioni, nella regione Imboden.\nGeografia fisica.\nNel territorio comunale si trovano vari laghi, il pi\u00f9 noto dei quali \u00e8 il lago di Cauma.\nStoria.\nIl nome del villaggio \u00e8 documentato per la prima volta in un atto del 765 \"Fleme\". Nel XVI secolo Flims ader\u00ec molto precocemente alla Riforma protestante e, nel 1526-1528, riscatt\u00f2 i beni del vescovo. .\nSociet\u00e0.\nEvoluzione demografica.\nL'evoluzione demografica \u00e8 riportata nella seguente tabella:\nLingue e dialetti.\nGli abitanti di Flims, originariamente villaggio romancio, sono ora per buona parte di lingua tedesca. Soltanto il 7,5% delle persone ha dichiarato il romancio propria lingua madre in occasione del censimento del 2000, mentre in quello del 1920 erano il 71%, . La velocissima germanizzazione del comune \u00e8 avvenuta nel corso del XX secolo a causa dell'attivit\u00e0 turistica. .\nGeografia antropica.\nLe frazioni di Flims sono:\nEconomia.\nFlims \u00e8 una localit\u00e0 di villeggiatura estiva (stazione termale sviluppatasi dal XIX secolo) e invernale (stazione sciistica sviluppatasi dal 1910); .\nAmministrazione.\nOgni famiglia originaria del luogo fa parte del comune patriziale e ha la responsabilit\u00e0 della manutenzione di ogni bene ricadente all'interno dei confini del comune."}
{"id": "85513", "revid": "330019", "url": "https://it.wikipedia.org/wiki?curid=85513", "title": "Sagogn", "text": "Sagogn (toponimo romancio; in tedesco Sagens, desueto, ufficiale fino al 1943, ) \u00e8 un comune svizzero di 689 abitanti del Canton Grigioni, nella regione Surselva.\nSagogn ha dato i natali all'autore di lingua romancia .\nStoria.\nA Sagogn, come in buona parte della Surselva, sono stati accertati insediamenti umani sin dall'et\u00e0 del bronzo. Le prime informazioni precise sul luogo compaiono, nel 765, sul testamento di Tellone (vescovo di Coira tra il 760 e il 770) in cui figura la cessione dei terreni a favore dell'abbazia di Disentis.\nNell'Alto Medioevo, vista la posizione a ridosso dell'unica strozzatura lungo la strada che un tempo portava dal passo del Lucomagno a Coira, Sagogn ricopr\u00ec un ruolo fondamentale per la zona della valle di Foppa che si estende lungo il Reno Anteriore tra Ilanz e la Ruinaulta, diventandone il principale centro religioso, militare e commerciale. ai Von Aspermont che nel 1390 eressero il castello di Fraissen ().\n. Nel 1497 Sagogn perde i suoi possedimenti a Murschetg (attualmente parte del comune di Laax) e di conseguenza ogni suo alpeggio e zona montana.\n ma con l'affermarsi di Flims, Laax come zona turistica il paese approfitt\u00f2 dello sviluppo edilizio destinato alle abitazioni di vacanza.\nInfrastrutture e trasporti.\nI servizi ferroviari sono assicurati dalla Stazione di Valendas-Sagogn della Ferrovia Retica "}
{"id": "85514", "revid": "110157", "url": "https://it.wikipedia.org/wiki?curid=85514", "title": "Versam", "text": "Versam (toponimo tedesco; in romancio \"Versomi\", ) \u00e8 una frazione di 237 abitanti del comune svizzero di Safiental, nella regione Surselva (Canton Grigioni).\nStoria.\nFino al 31 dicembre 2012 \u00e8 stato un comune autonomo che si estendeva per 16,79\u00a0km\u00b2 e che nel 1854 aveva inglobato la frazione di Sculms, fino ad allora parte del comune di Bonaduz; il 1\u00ba gennaio 2013 \u00e8 stato aggregato agli altri comuni soppressi di Safien, Tenna e Valendas per formare il nuovo comune di Safiental.\nInfrastrutture e trasporti.\nVersam \u00e8 servito dalla stazione di Versam-Safien della Ferrovia Retica, risalente al 1903."}
{"id": "85515", "revid": "110157", "url": "https://it.wikipedia.org/wiki?curid=85515", "title": "Bonaduz", "text": "Bonaduz (toponimo tedesco; in romancio \"Panaduz \"; ) \u00e8 un comune svizzero di 3\u00a0467 abitanti del Canton Grigioni, nella regione Imboden.\nGeografia fisica.\nIl paese si trova su un altopiano a sudovest della confluenza del Reno Anteriore (allo sbocco della gola del Reno) e del Reno Posteriore.\nStoria.\nI reperti archeologici indicano che l'insediamento di Bonaduz esisteva gi\u00e0 all'epoca della Cultura di La T\u00e8ne; vi \u00e8 stata inoltre scoperta una necropoli di oltre 700 tombe, risalente all'Alto Medioevo; da Bonaduz, in epoca romana, passava la \"via Spluga\", strada romana che metteva in comunicazione Milano con Lindau passando dal passo dello Spluga. Il paese rest\u00f2 sotto il controllo della signoria di Rh\u00e4z\u00fcns fino al 1458 circa, quando pass\u00f2 ai conti Von Zollern e infine nel 1497 divenne di propriet\u00e0 di Massimiliano I d'Austria. Nel 1854 la frazione di Sculms venne assegnata al comune di Versam; l'11 luglio 1908 il villaggio venne distrutto da un incendio e la ricostruzione favor\u00ec il diffondersi della lingua tedesca.\nSociet\u00e0.\nEvoluzione demografica.\nL'evoluzione demografica \u00e8 riportata nella seguente tabella:\nLingue e dialetti.\nOriginariamente i residenti parlavano il romancio , che inizi\u00f2 a declinare nel XIX secolo. Nel 1860 la popolazione che parlava romancio era il 68%, . Nel 1990 la lingua pi\u00f9 utilizzata era il tedesco (86%), seguita dal romancio (6%) e dall'italiano (2%).\nInfrastrutture e trasporti.\nBonaduz \u00e8 servito dalla stazione ferroviaria omonima della ferrovia Landquart-Coira-Thusis."}
{"id": "85516", "revid": "725642", "url": "https://it.wikipedia.org/wiki?curid=85516", "title": "Pr\u00e4z", "text": "Pr\u00e4z (toponimo tedesco; in romancio \"Preaz\"; ) \u00e8 una frazione di 159 abitanti del comune svizzero di Cazis, nella regione Viamala (Canton Grigioni).\nGeografia fisica.\nPr\u00e4z \u00e8 situato nell'Heinzenberg, alla sinistra del Reno Posteriore (\"Hinterrhein\"). Dista 29\u00a0km da Coira; il punto pi\u00f9 elevato del territorio \u00e8 la cima del Pr\u00e4zer H\u00f6hi (2 120\u00a0m s.l.m.), sul confine con Safien.\nStoria.\nFino al 31 dicembre 2009 \u00e8 stato un comune autonomo che si estendeva per 11,35\u00a0km\u00b2; il 1\u00ba gennaio 2010 \u00e8 stato accorpato al comune di Cazis assieme agli altri comuni soppressi di Portein, Sarn e Tartar.\nInfrastrutture e trasporti.\nDista 6\u00a0km dalla stazione ferroviaria di Cazis e 6,5\u00a0km dall'uscita autostradale di Thusis nord, sulla A13/E43."}
{"id": "85517", "revid": "110157", "url": "https://it.wikipedia.org/wiki?curid=85517", "title": "Rh\u00e4z\u00fcns", "text": "Rh\u00e4z\u00fcns (toponimo tedesco; in romancio \"Raz\u00e9n\" , ) \u00e8 un comune svizzero di 1\u00a0557 abitanti del Canton Grigioni, nella regione Imboden.\nSociet\u00e0.\nEvoluzione demografica.\nL'evoluzione demografica \u00e8 riportata nella seguente tabella:\nLingue e dialetti.\nGli abitanti di Rh\u00e4z\u00fcns, originariamente villaggio romancio, sono ora per buona parte di lingua tedesca: in occasione del censimento del 2000 il 10% delle persone ha dichiarato il romancio propria lingua madre.\nEconomia.\nRh\u00e4zuns \u00e8 celebre per le sue fonti di acqua minerale, che viene imbottigliata .\nInfrastrutture e trasporti.\nRh\u00e4z\u00fcns \u00e8 servito dalla stazione ferroviaria omonima della ferrovia Landquart-Coira-Thusis.\nAmministrazione.\nOgni famiglia originaria del luogo fa parte del comune patriziale e ha la responsabilit\u00e0 della manutenzione di ogni bene ricadente all'interno dei confini del comune."}
{"id": "85518", "revid": "5148", "url": "https://it.wikipedia.org/wiki?curid=85518", "title": "Duccio di Boninsegna", "text": ""}
{"id": "85519", "revid": "110157", "url": "https://it.wikipedia.org/wiki?curid=85519", "title": "Trin", "text": "Trin (, toponimo romancio; in tedesco \"Trins\", desueto, ufficiale fino al 1943) \u00e8 un comune svizzero di 1\u00a0414 abitanti del Canton Grigioni, nella regione Imboden.\nSociet\u00e0.\nEvoluzione demografica.\nL'evoluzione demografica \u00e8 riportata nella seguente tabella:\nLingue e dialetti.\nGli abitanti di Trins, originariamente villaggio romancio (81% nel 1920), sono ora per buona parte di lingua tedesca: in occasione del censimento del 2000 il 21% delle persone ha dichiarato il romancio propria lingua madre.\nInfrastrutture e trasporti.\nTrin \u00e8 servito dalla stazione ferroviaria omonima della Ferrovia Retica (linea Reichenau-Disentis).\nAmministrazione.\nOgni famiglia originaria del luogo fa parte del comune patriziale e ha la responsabilit\u00e0 della manutenzione di ogni bene ricadente all'interno dei confini del comune."}
