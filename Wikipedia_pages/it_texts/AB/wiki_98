{"id": "86774", "revid": "125686317", "url": "https://it.wikipedia.org/wiki?curid=86774", "title": "Pietro Nenni", "text": "Biografia.\nInfanzia e famiglia.\nNacque il 9 febbraio 1891 a Faenza, in provincia di Ravenna, da una modesta famiglia: i genitori Giuseppe e Angela Castellani erano a servizio dei conti Ginnasi.\nNenni rimase orfano di padre a soli cinque anni (1896).\nNell'aprile 1898 a Faenza, a soli 7 anni, nascosto dietro una colonna, Nenni assistette ad una carica della cavalleria contro lavoratori e contro donne che avevano assaltato i forni. Erano i giorni dei moti della fame. L'episodio lo impression\u00f2 fortemente, riempiendolo di sdegno.\nPer interessamento della contessa Ginnasi, che voleva farlo diventare prete, la madre riusc\u00ec a farlo accogliere nell'orfanotrofio \"Maschi Opera Pia Cattani\", dove mostr\u00f2 subito un temperamento ribelle: nel 1900, dopo il regicidio di Umberto I, scrisse nei corridoi del collegio \"Viva Bresci\".\nNel 1908 fu assunto come scrivano in una fabbrica faentina di ceramiche, ma pochi mesi dopo venne licenziato per aver partecipato a uno sciopero di agricoltori e, contemporaneamente, espulso dalla struttura dell'orfanotrofio dove ancora risiedeva.\nIl 5 aprile sul \"Popolo di Faenza\" apparve il suo primo articolo. Altri ne apparvero sul settimanale repubblicano faentino \"Il Lamone\". Si iscrisse al Partito Repubblicano Italiano, partecip\u00f2 a numerose manifestazioni e conobbe i primi giorni di prigione.\nNel 1909 promosse scioperi politici in Lunigiana fra i cavatori di marmo e divenne direttore del giornale locale \"Lo Svegliarino\". Al seguito di Eugenio Chiesa, fu fra i promotori dello sciopero generale di protesta per la fucilazione in Spagna del rivoluzionario Francisco Ferrer Guardia. All'inizio del 1910 ebbe per pochi mesi un posto di lavoro al catasto di Santa Sofia (fu licenziato, annot\u00f2 la polizia, \"per cattiva condotta e per le idee politiche\"), dopo l'estate si trasfer\u00ec a Forl\u00ec perch\u00e9 nominato segretario della nuova cooperativa repubblicana dei braccianti. Divent\u00f2 anche redattore del settimanale \"Il Pensiero Romagnolo\".\nL'8 marzo 1911 spos\u00f2 Carmela Emiliani (1893-1966), detta Carmen, da cui avr\u00e0 4 figlie: Giuliana nel 1911, Eva, detta Vany, nel 1913, Vittoria, detta Viv\u00e0, nel 1915, e Luciana nel 1921. Vittoria era destinata ad una tragica fine.\nSempre nel 1911 Nenni fu nominato segretario della nuova Camera del Lavoro repubblicana di Forl\u00ec, nata dopo la frattura tra repubblicani e socialisti.\nL'opposizione alla guerra di Libia e l'incontro con Mussolini.\nA Forl\u00ec Nenni conobbe Benito Mussolini, all'epoca segretario della Federazione socialista forlivese e direttore del suo periodico ufficiale \"L'idea socialista\", settimanale di quattro pagine ribattezzato da Mussolini stesso \"Lotta di classe\". All'inizio i due, pur essendo vicini di casa, furono avversari (spesso tra repubblicani e socialisti finiva a botte), in seguito divennero amici.\nNel 1911, a settembre, Giolitti annunci\u00f2 la decisione del governo italiano di dichiarare guerra all'Impero ottomano e di occupare le regioni nordafricane della Tripolitania e della Cirenaica e le isole del Dodecaneso nel Mar Egeo.\nL'opposizione pi\u00f9 decisa venne dai sindacalisti rivoluzionari, dai giovani socialisti, in particolare Amadeo Bordiga, ma anche Benito Mussolini, e da una parte dei repubblicani, tra cui Nenni, che tentarono di bloccare la guerra con dimostrazioni e scioperi di massa. La Confederazione Generale del Lavoro proclam\u00f2 uno sciopero generale di 24 ore per il giorno 27 settembre 1911, ma a causa delle divisioni interne al movimento rivoluzionario l'operazione ebbe successo solo a Forl\u00ec, che \u00abper la convergenza di socialisti e repubblicani, fu la punta pi\u00f9 avanzata della risposta popolare alla guerra di Libia\u00bb.\nDurante le manifestazioni a Forl\u00ec durate tre giorni, dal 25 al 27 settembre 1911, Nenni fu ferito da tre sciabolate; il 14 ottobre fu arrestato assieme ad un giovane ventenne, Aurelio Lolli, e a Mussolini e fu condannato a un anno e quindici giorni di carcere.\nLolli fu condannato a sei mesi, Mussolini a un anno e fu recluso nel carcere di Bologna, nella stessa cella di Nenni.. Con gli anni, quando Mussolini e Nenni continueranno a vedersi a Milano, lei lo chiamer\u00e0 \"zio\".\nIn appello a Bologna le pene dei tre attivisti furono ridotte: 7 mesi a Nenni, 5 mesi a Mussolini e 4 mesi e mezzo a Lolli\nNenni nelle Marche: la \"Settimana rossa\".\nNel periodo tra il 1912 e il 1915 Nenni si trovava nelle Marche, tra Pesaro, Jesi e Ancona, dove svolse un'intensa attivit\u00e0 di oratore e di giornalista.\nIl 27 novembre 1913 fu nominato segretario della Consociazione Repubblicana delle Marche e nel dicembre direttore del \"Lucifero\", giornale repubblicano di Ancona, citt\u00e0 dove si trasfer\u00ec con la famiglia e l'anziana madre Angela Castellani.\nDomenica 7 giugno 1914, ad Ancona, al termine di un comizio antimilitarista tenutosi nella \"Villa Rossa\", sede del Partito Repubblicano, i carabinieri aprirono il fuoco sui partecipanti che uscivano dalla sala, uccidendo due militanti repubblicani e un anarchico. Ne segu\u00ec una settimana di scioperi e di agitazioni promosse a livello locale da Nenni insieme all'anarchico Errico Malatesta e a livello nazionale da Mussolini dalle pagine del quotidiano socialista \"Avanti!\", che in alcune parti d'Italia assunse le caratteristiche di una vera e propria insurrezione popolare, la cosiddetta Settimana rossa.\nLa quasi totalit\u00e0 degli storici afferma la presenza di Nenni al comizio del 7 giugno alla \"Villa Rossa\", anzi lo inserisce nel novero degli oratori.\nDi diverso avviso \u00e8 la ricostruzione del prof. Gilberto Piccinini, secondo il quale il 7 giugno Nenni si trovava a Jesi, dove pure erano previste iniziative di protesta antimilitarista.\nLa questione pu\u00f2 dirsi risolta dalla lettura dell'interrogatorio reso da Nenni in data 26 giugno 1914 dopo il suo arresto, nel corso del quale egli ammise di essere stato presente al \"comizio privato a Villa Rossa\".\nNei giorni successivi Nenni, con Malatesta e il giovane avvocato repubblicano Oddo Marinelli, fu uno degli organizzatori delle manifestazioni e dello sciopero generale che si protrasse ad Ancona sino al sabato 13 giugno. Tuttavia, fu proprio Nenni, dopo aver compiuto un rocambolesco viaggio in automobile in Romagna e constatato l'esaurimento dell'insurrezione popolare, a presentare alla Camera del Lavoro di Ancona l\u2019ordine del giorno per la cessazione dello sciopero.\nLo storico comunista Enzo Santarelli cos\u00ec ha giudicato il pragmatismo di Nenni al momento della cessazione dello sciopero ad Ancona: \nNenni venne arrestato il 23 giugno, mentre Oddo Marinelli e Malatesta riuscirono ad espatriare, il primo in Svizzera, l'altro in Inghilterra, sfuggendo quindi all'arresto.\nNenni fu detenuto nel carcere anconitano di Santa Palazia. Il processo, spostato a L'Aquila per \"legitima suspicione\", si apr\u00ec il 19 novembre; Nenni rivendic\u00f2 davanti ai giudizi la nobilt\u00e0 delle sue idee: \u00abIo credetti con Giuseppe Mazzini che la vita \u00e8 missione e che noi siamo qui a collaborare alla lotta dell\u2019umanit\u00e0 verso una societ\u00e0 di liberi e di uguali\u00bb.\nVerr\u00e0 poi amnistiato assieme a tutti gli altri imputati a seguito del provvedimento di clemenza reale promulgato il 30 dicembre, in occasione della nascita della principessa Maria di Savoia.\nQualche tempo dopo, Nenni disse che a volere l'eccidio a tutti i costi era stata la polizia di Ancona, che lo aveva provocato e premeditato in combutta con le forze reazionarie.\nCos\u00ec egli comment\u00f2, a insurrezione finita, i fatti della Settimana Rossa:\nNenni per l'intervento dell'Italia nella Grande Guerra e il suo impegno come combattente.\nPoche settimane dopo, il 28 giugno 1914 a Sarajevo avvenne l'assassinio dell'arciduca Francesco Ferdinando d'Asburgo-Este, che caus\u00f2 il successivo 28 luglio la dichiarazione di guerra dell'Impero austro-ungarico al Regno di Serbia, con l'inizio della prima guerra mondiale.\nIn un primo tempo l'Italia rimase neutrale, ma vi furono subito numerosi intellettuali e uomini politici che si espressero per l'entrata in guerra a fianco di Francia, Regno Unito e Impero russo contro l'Impero austro-ungarico.\nNenni era per l'intervento contro l'Austria-Ungheria. La sua posizione matur\u00f2 mentre era recluso nel carcere anconitano di Santa Palazia e fu espressa nell'articolo intitolato \"Vogliamo la guerra perch\u00e9 odiamo la guerra\" apparso sul \"Lucifero\" del 6 settembre 1914 grazie alla complicit\u00e0 di un secondino.\nDopo l'entrata in guerra dell'Italia (24 maggio 1915), il 27 maggio Nenni si arruol\u00f2 volontario. Quando, per il suo rifiuto di prestare giuramento al Re, venne spedito in carcere, richiese l'intervento del ministro repubblicano Salvatore Barzilai per essere inviato al fronte. Venne ammesso al corso ufficiali e super\u00f2 l'esame finale con un'ottima votazione, ma \u00ab...le informazioni sfavorevolissime intorno ai precedenti politici del sergente Pietro Nenni hanno vietato al Ministero di far luogo alla nomina ad Ufficiale\u00bb.\nPart\u00ec quindi per il fronte come soldato semplice, anche se poco tempo dopo venne promosso caporale: \u00abIl noto pubblicista repubblicano Pietro Nenni, organizzatore della famosa settimana rossa, part\u00ec volontario per il fronte. \u00c8 stato promosso caporale per merito di guerra in seguito all'eroismo dimostrato in varie operazioni.\u00bb\nNel corso della terza offensiva delle truppe italiane sull'Isonzo, intenzionate a conquistare Gorizia, il 31 ottobre del 1915 nacque ad Ancona la terzogenita di Nenni, alla quale, per volere del padre impegnato al fronte, venne dato il nome augurale di Vittoria, e il secondo nome di Gorizia. Vittoria, dopo la fuga della famiglia Nenni in esilio a Parigi negli anni 1920, fu poi chiamata familiarmente \"Viv\u00e0\".\nSul finire dell'autunno 1916, dopo sedici mesi ininterrotti al fronte, Nenni, a seguito dello scoppio di un barile di polvere da sparo esploso vicino al suo osservatorio, venne ricoverato all'ospedale di Udine, dove fu curato per il forte trauma e poi inviato a casa in convalescenza.\nNel 1917, grazie all'incontro casuale, durante la convalescenza, con Giuseppe Pontremoli, come lui romagnolo e direttore del giornale \"Il Secolo\", assunse la direzione di \"Giornale del Mattino\" di Bologna, trasferendosi con la famiglia nella citt\u00e0 felsinea. Era la prima volta che Nenni si trovava a dirigere un quotidiano.\nDopo la rotta di Caporetto del 24 ottobre 1917, chiese di tornare in prima linea, dove venne incorporato nella 94\u00aa sezione del 103\u00ba gruppo bombardieri, conseguendo la promozione a sergente e una Croce di guerra al valor militare.\nDopo la fine della guerra, riprese la direzione del \"Giornale del Mattino\", fino alla definitiva chiusura del quotidiano il 31 agosto 1919.\nLa breve adesione al fascismo.\nIl 10 aprile 1919, appena 20 giorni dopo l'adunata mussoliniana di Piazza Sansepolcro, con spirito rivoluzionario e repubblicano, contribu\u00ec a fondare con gli amici repubblicani Mario e Guido Bergamo, i proto-fascisti Marcello Serrazanetti, Leandro Arpinati e Dino Grandi, il primo Fascio di combattimento di Bologna. La motivazione di questa sua iniziale adesione al nascente movimento fascista va rintracciata, oltre che nei legami di antica amicizia con Mussolini, nella volont\u00e0 di difendere i valori e gli interessi degli ex-combattenti, alle prese con il difficile reiserimento nella vita civile dopo anni di dura guerra, e di contrastare l'incitamento alla rivoluzione bolscevica portata avanti dall'ala massimalista del Partito Socialista, il che lo port\u00f2 addirittura ad approvare l'assalto e la distruzione della sede e della tipografia del quotidiano socialista \"Avanti!\", proprio quel giornale che diverr\u00e0 poi per lui una delle cose pi\u00f9 amate, a cui dedicher\u00e0 una gran parte della sua vita.\nTuttavia, poco tempo dopo l'associazione si sciolse, a seguito dei dubbi sorti in Nenni e nei suoi amici repubblicani sulla reale natura rivoluzionaria dell'organizzazione e a causa dell'utilizzo indiscriminato della violenza, anche contro persone inermi e del tutto estranee alla lotta politica, da parte di molti aderenti.\nGi\u00e0 nel luglio 1919 venne fondato il secondo e assai pi\u00f9 duraturo fascio di combattimento bolognese, con sede in via Marsala 30, ad opera di Serrazanetti, Grandi e Arpinati, il quale ultimo ne divenne segretario; con lui, tra gli altri, c'\u00e8 Gino Baroncini.\nNegli anni successivi, la fugace adesione di Nenni al fascismo degli albori non manc\u00f2 di essere ricordata dai suoi avversari di sinistra. Ad esempio nel 1931, l\"'Avanti!\" massimalista scrisse di Nenni: \u00abRepubblicano, guerraiolo arrabbiato, fascista, comunisteggiante, riformista, egli \u00e8 un poco la riproduzione \u2013 in proporzioni ridotte \u2013 di Mussolini\u00bb. Lo stesso anno, nell'ambito della polemica internazionale tra socialisti e comunisti seguita all'adesione di questi ultimi al plebiscito sullo scioglimento del Landtag prussiano insieme ai nazisti, Palmiro Togliatti defin\u00ec Nenni \u00abfascista della prima ora\u00bb. Pi\u00f9 tardi, nel 1933, il dirigente comunista Giuseppe Dozza lo descrisse sul giornale del Partito Comunista Francese, \"l'Humanit\u00e9\", come un \u00abprovocatore politico, un fascista camuffato, un agente del nemico nelle file della classe operaia\u00bb.\nLa crisi dell'esperienza repubblicana.\nIl dopoguerra fu per Nenni un periodo di crisi e di riflessione ideale e politica, nel corso della quale, pur con incertezze e contraddizioni, alla luce dell'esperienza compiuta in guerra, ritenne sbagliata la sua posizione interventista e matur\u00f2 il suo allontanamento dal Partito Repubblicano e un avvicinamento al movimento socialista.\nSi spost\u00f2, sempre con la famiglia al seguito, a Milano, dove venne assunto a \"Il Secolo\", all'epoca il principale quotidiano italiano, come \"corrispondente viaggiante\" (oggi si direbbe \"inviato speciale\") all'estero. Il suo incarico lo port\u00f2 in Francia, Belgio, Austria, Cecoslovacchia.\nMolto importante fu, nel 1920, il suo viaggio, al seguito della missione, con finalit\u00e0 commerciali e politiche, in Caucasia (Georgia), guidata dal senatore Ettore Conti, che permise a Nenni di entrare in contatto con il mondo sovietico. In questo anno lasci\u00f2 definitivamente il partito repubblicano.\nLa svolta verso il socialismo e l'assunzione all\"Avanti\".\nCome sempre nella vita di Nenni, la scelta della sua adesione al socialismo part\u00ec da un moto d'impeto: il 23 marzo 1921 una squadra fascista devast\u00f2 la nuova sede milanese dell\"Avanti!\" in costruzione.\nNenni accorse alla sede del giornale socialista per dare manforte alla sua difesa.\nIn quell'occasione Nenni conobbe il direttore dell\"Avanti!\" Giacinto Menotti Serrati che, dopo pochi giorni, gli chiese di andare a Parigi come corrispondente del giornale, in prova per sei mesi, a 1800 franchi mensili \"comprese per ora le piccole spese di tram, posta, ecc.\".\nIl 19 aprile apparve per la prima volta la sua firma sul quotidiano socialista sotto l'articolo \"La bancarotta dell'interventismo di sinistra\".\nA Parigi Nenni si iscrisse al PSI.\nContro il protezionismo.\nIl 1\u00ba ottobre 1921 l\"Avanti!\" pubblic\u00f2 una corrispondenza di Nenni da Parigi:\nL'espressione \"politica della porta sbarrata\" - una delle numerose frasi d'autore ideate da Nenni - fu coniata in un ambito retorico in cui Nenni intendeva contestare le barriere doganali e gli intralci al commercio che, nel frangente della crisi economica internazionale postbellica, la Conferenza della pace di Parigi aveva imposto a molti paesi dopo la fine della prima guerra mondiale.\nPietro Nenni forgia questa formula facendo riferimento, come contraltare, alla famosa locuzione internazionale \"politica della porta aperta\", nata nell'ambito dei rapporti politico-diplomatici fra Stati Uniti e Cina nell'Ottocento.\nIl 1\u00ba dicembre del 1921 nacque a Santa Margherita Ligure la quarta figlia, Luciana.\nLa battaglia per la sopravvivenza di un PSI autonomo da Mosca e dal PCd'I.\nDivenuto dirigente del PSI, Nenni si segnal\u00f2 come uno dei politici pi\u00f9 attivi del movimento socialista.\nDurante il XIX congresso del PSI tenutosi a Roma dal 1\u00b0 al 4 ottobre 1922 non si schier\u00f2 con i riformisti di Filippo Turati, al momento della loro espulsione dal partito il 3 ottobre.\nTuttavia, quando una componente importante del PSI, di ritorno da Mosca dopo aver partecipato al IV congresso dell'Internazionale Comunista del dicembre 1922, si espresse per la fusione del PSI nel PCd'I, Nenni divenne l'alfiere della linea autonomista, per il mantenimento dell'esistenza autonoma del Partito Socialista.\nInfatti, nel gennaio 1923 apparve sull\"Avanti!\" un articolo del direttore Giacinto Menotti Serrati inneggiante alla fusione del PSI con il PCd'I, come espressamente richiesto dall'esecutivo del Comintern. Nella stessa edizione del giornale, Pietro Nenni, caporedattore, pubblic\u00f2 un articolo dal titolo \"La liquidazione del Partito Socialista?\", in cui egli considerava \u00abuna liquidazione sottocosto del PSI la fusione con il Partito Comunista d'Italia\u00bb progettata nel XIX Congresso.\nA seguito della sua presa di posizione sorse un movimento antifusionista che si organizz\u00f2 attorno ad un \"Comitato Nazionale di Difesa Socialista\", costituito a Milano il 14 gennaio 1923, che occup\u00f2 l\"Avanti!\" ed elesse a capogruppo parlamentare Tito Oro Nobili, al posto del fusionista Francesco Buffoni.\nI fusionisti, dal canto loro, diedero vita al \"Comitato Nazionale Unionista\".\nLe due correnti si fronteggiarono nell'aprile del 1923 a Milano nel corso del XX congresso del PSI, nel quale la grande maggioranza dei delegati si espresse con Nenni contro la fusione. La corrente fusionista lasci\u00f2 successivamente il partito e conflu\u00ec nel Partito Comunista d'Italia.\nSecondo il biografo ufficiale di Nenni, Giuseppe Tamburrano, \"certamente Nenni non avrebbe vinto senza lAvanti!\" che divent\u00f2 la sua creatura preferita, forse pi\u00f9 dello stesso partito. Se avesse vinto Serrati \u2013 che, sconfitto, entr\u00f2 nel Partito comunista - il Partito socialista sarebbe scomparso\".\nIl XX congresso nomin\u00f2 Nenni direttore dell\"Avanti!\".\nLa proposta di fusione con il PSU di Turati e la fondazione della rivista \"Quarto Stato\".\nIl 14 novembre 1925 il Partito Socialista Unitario di Turati fu il primo partito antifascista ad essere sciolto d'imperio, a causa del fallito attentato a Mussolini da parte del suo iscritto Tito Zaniboni, avvenuto il 4 novembre precedente.\nPertanto, Nenni propose alla Direzione del PSI di fare di nuovo posto nel partito ai riformisti, di richiamare all\"Avanti!\" Claudio Treves, ricomponendo cos\u00ec l\u2019unit\u00e0 fra tutti i socialisti, per far fronte comune contro il fascismo. La Direzione, con l\u2019eccezione di Giuseppe Romita, respinse la proposta di Nenni e questi, il 17 dicembre 1925, lasci\u00f2 l\u2019esecutivo del PSI e la direzione dell\"Avanti!\".\nIl 27 marzo 1926 usc\u00ec il primo numero del settimanale \"Il Quarto Stato\", da lui fondato insieme a Carlo Rosselli il quale, nel frattempo, con Claudio Treves e Giuseppe Saragat, aveva partecipato il 29 novembre alla rifondazione, clandestina, del disciolto PSU con il nome di \"Partito Socialista dei Lavoratori Italiani (PSLI)\", riprendendo l'antica denoninazione del Partito socialista sancita dal congresso di Reggio Emilia del 1893.\nIl PSI dopo il 1925 si divise fra \"massimalisti autonomisti\" e \"fusionisti\", cio\u00e8 fautori dell'unit\u00e0 con i riformisti. Sulla questione della fusione avrebbe dovuto pronunciarsi un congresso convocato per il 14 novembre 1926, nel quale si sarebbero dovute fronteggiare tre mozioni:\nC\u2019era anche una quarta posizione, detta \"terzinternazionalista\" (Lazzari, Mancini, Clerici), favorevole all\u2019adesione alla Internazionale Comunista, che non present\u00f2 mozioni, ma fece confluire i propri voti sulla mozione massimalista.\nQuesta dialettica, che scaturiva dal tradizionale spirito libertario del partito socialista, era per\u00f2 del tutto inconcludente e inadeguata per fronteggiare con determinazione la situazione politica, caratterizzata da provvedimenti liberticidi che sancivano la fine delle libert\u00e0 sindacali, l'illegalit\u00e0 della proclamazione dello sciopero e la soppressione dei consigli comunali elettivi, sostituiti da podest\u00e0 di nomina governativa, facendo cos\u00ec iniziare, con l'appoggio della monarchia, la dittatura fascista.\nLa disputa sulla fusione con i riformisti non produsse comunque alcun risultato pratico, in quanto il congresso non pot\u00e9 aver luogo, a seguito della soppressione in Italia di tutti i partiti di opposizione, compreso il Partito Socialista Italiano (R.D. n. 1848/26).\nNenni fu perseguitato dal regime mussoliniano, soprattutto a causa dei suoi articoli antifascisti su \"Il Quarto Stato\".\nPer sottrarsi alla violenza squadrista, che arriv\u00f2 a minacciare la sua terzogenita, Viv\u00e0, fu costretto a prendere la via dell'esilio.\nIl 12 novembre 1926, assieme all'ultimo segretario del Partito Repubblicano Italiano, Mario Bergamo, raggiunse di nascosto Lugano, passando poi a Zurigo e infine a Parigi.\nQui venne raggiunto alcuni mesi dopo dalla moglie Carmen e dalle quattro figlie, che, con il pretesto di recarsi in villeggiatura a Santa Margherita Ligure, riuscirono a sfuggire alla sorveglianza della polizia fascista e ad attraversare la frontiera francese in treno a Ventimiglia.\nGli anni dell'esilio.\nL'impegno per l'unit\u00e0 antifascista e la riunificazione fra socialisti riformisti e massimalisti.\nDurante gli anni dell'esilio parigino, Nenni dette un contributo decisivo per la sopravvivenza del partito socialista trasferitosi all'estero e, contemporaneamente, si adoper\u00f2 per la conclusione di alleanze tra i partiti italiani antifascisti in esilio. Gi\u00e0 il 6 dicembre 1926 si costitu\u00ec a Parigi un primo \"Comitato d'attivit\u00e0 antifascista\", composto dai rappresentanti del PRI, del PSULI di Turati e Treves e del PSI di Nenni, allo scopo di accertare se esistessero le condizioni per trasformare in alleanza stabile la collaborazione tra le forze antifasciste. Il comitato approv\u00f2 la proposta di costituire una \"concentrazione d'azione\", formata da un cartello di partiti autonomi e di diversa estrazione ideologica e politica, ma condividenti un'identica base programmatica di opposizione al fascismo.\nIl 28 marzo 1927 si costitu\u00ec la Concentrazione d'azione antifascista, anche con la Lega italiana dei diritti dell'uomo e l'ufficio estero della CGIL del socialista Bruno Buozzi. Nel maggio del 1928, il Comitato centrale della \"concentrazione\" indic\u00f2 nell'instaurazione in Italia della repubblica democratica dei lavoratori l'obiettivo finale della battaglia antifascista.\nNei preliminari del Convegno PSI di Grenoble tenutosi il 16 marzo 1930, Pietro Nenni e la \"frazione fusionista\" da lui capeggiata si scissero dal partito; per unificarsi il 19 luglio 1930 con il PSULI di Turati, Treves e Saragat nel \"Partito Socialista Italiano-Sezione dell'Internazionale operaia socialista (PSI-IOS)\", in occasione del XXI Congresso socialista tenutosi in esilio a Parigi, dove Ugo Coccia sar\u00e0 eletto segretario. I massimalisti contrari alla fusione con i riformisti continueranno come Partito Socialista Italiano (massimalista), diretti da Angelica Balabanova. Grazie alla sua azione indefessa, al XXII Congresso del PSI-IOS svoltosi in esilio a Marsiglia il 18 aprile del 1933, Nenni fu eletto segretario politico, sostituendo Ugo Coccia morto il 23 dicembre 1932.\nIn seguito alla scissione e alla nascita del PSI-IOS, Nenni fu costretto a lasciare la direzione dellAvanti!\" (che rimase ai massimalisti) e fond\u00f2 \"Il Nuovo Avanti\".\nInizialmente, il programma \"concentrazionista\" di Nenni dette vita anche a un accordo con il movimento \"Giustizia e Libert\u00e0\" di Carlo Rosselli, che sanc\u00ec l'ingresso dello stesso nella Concentrazione Antifascista (ottobre 1931); il suo successivo orientamento in direzione di un patto d'unit\u00e0 d'azione con il Partito Comunista, condusse, nel maggio del 1934, allo scioglimento definitivo della \"Concentrazione\". Il documento del patto d'unit\u00e0 d'azione con il PCd'I, sottoscritto da Nenni nell'agosto del 1934, non ignorava le divergenze ideologiche e tattiche delle due formazioni politiche, ma ne ribadiva la loro piena autonomia. Nell'ottobre 1935, Nenni promosse insieme al PCd'I la convocazione di un Congresso degli Italiani all'estero contro la guerra d'Etiopia.\nLa partecipazione alla guerra di Spagna.\nIl 27 ottobre 1936, durante la Guerra civile spagnola, repubblicani, socialisti e comunisti firmarono a Parigi l'atto costitutivo del Battaglione Garibaldi, del quale venne designato a comandante Randolfo Pacciardi. La formazione venne inquadrata nelle Brigate internazionali. Anche Nenni combatt\u00e9 al fianco di democratici provenienti da tutto il mondo e venne nominato commissario politico di divisione e delegato dell'Internazionale operaia socialista. Per narrare al meglio questa esperienza egli scrisse dei diari privati e soprattutto un libro dal titolo significativo, \"Spagna\" che, oltre a narrare le vicende storiche e politiche del massacro perpetrato\ndai franchisti, costituisce una raccolta dei discorsi del leader socialista che danno bene il senso di quello che la vicenda spagnola rappresent\u00f2 nella storia europea e nella vita degli antifascisti.\nIl leader socialista rientr\u00f2 in Francia dopo la caduta di Barcellona, avvenuta il 26 gennaio del 1939.\nLa \"semiclandestinit\u00e0\" in Francia e la cattura da parte dei nazisti.\nPochi mesi dopo scoppi\u00f2 la seconda guerra mondiale: con l'entrata in guerra dell'Italia e l'occupazione tedesca della Francia del Nord (giugno 1940). Nenni prefer\u00ec lasciare Parigi e stabilirsi in \"semiclandestinit\u00e0\" con la famiglia a Palalda, nei Pirenei Orientali.\nNell'ottobre del 1941, dopo l'aggressione nazista all'URSS e la conseguente rottura del Patto Molotov-Ribbentrop, venne firmato a Tolosa un nuovo patto di unit\u00e0 d'azione tra socialisti e comunisti italiani, con l'adesione anche di Giustizia e Libert\u00e0.\nL'8 febbraio 1943, alla vigilia del suo compleanno, Nenni fu arrestato dalla Gestapo a Saint-Flour, in Rue de la Franze n.13, nella Francia di Vichy. Venne condotto prima a Vichy e poi fu trasferito a Parigi, dove fu rinchiuso nel carcere di Fresnes per circa un mese.\nIl 5 aprile venne consegnato a due carabinieri italiani alla frontiera del Brennero, probabilmente su richiesta di Mussolini, che poi rivendic\u00f2 di averlo salvato dalla deportazione nei campi di concentramento nazisti. In realt\u00e0, trattandosi di cittadino italiano che non aveva commesso reati contro l'esercito d'occupazione tedesco in Francia, ma ricercato o condannato in Italia, ed essendo alla data del suo arresto l'Italia alleata a tutti gli effetti della Germania nazista, era normale che un cittadino italiano venisse estradato in Italia. Anche la figlia di Nenni, Vittoria, arrestata a Parigi gi\u00e0 nel 1942, avrebbe potuto salvarsi dalla deportazione nel campo di concentramento di Auschwitz rivendicando la sua nazionalit\u00e0 italiana, come propostole dal comandante del Forte di Romainville, dov'era detenuta, ma ella rifiut\u00f2, dichiarando di sentirsi francese e di voler seguire la sorte delle sue compagne di prigionia e per timore che ci\u00f2 potesse costituire un elemento di ricatto nei confronti del padre. La stessa sorte di Nenni fu riservata ai sindacalisti Bruno Buozzi, socialista, e Giuseppe Di Vittorio, comunista, anch'essi catturati dalla Gestapo a Parigi nel 1941, trasferiti in Germania, consegnati al Brennero ai Carabinieri italiani e poi inviati al confino.\nIl rientro in Italia e la lotta per la Liberazione.\nIl confino a Ponza.\nCondotto nel carcere romano di Regina Coeli, Nenni fu poi confinato nell'isola di Ponza.\nIl 27 luglio 1943, tre giorni dopo la notte del Gran consiglio che determin\u00f2 la caduta del fascismo, dalla finestra della sua stanza Nenni intravide Mussolini e annot\u00f2 nel suo diario: \u00abOra vedo col cannocchiale Mussolini: \u00e8 anch\u2019egli alla finestra, in maniche di camicia e si passa nervosamente il fazzoletto sulla fronte. Scherzi del destino! Trenta anni fa eravamo in carcere assieme, legati da un'amicizia che paresse sfidare le tempeste della vita... Oggi eccoci entrambi confinati nella stessa isola: io per decisione sua, egli per decisione del re e delle camarille di corte, militari e finanziarie, che si sono servite di lui contro di noi e contro il popolo e che oggi di lui si disfano nella speranza di sopravvivere al crollo del fascismo\u00bb.\nLa nascita del PSIUP.\nPochi giorni dopo Nenni fu liberato e, il 22-24 agosto del 1943, a Roma, insieme a Sandro Pertini e Giuseppe Saragat, promosse l'unificazione del PSI con il Movimento di Unit\u00e0 Proletaria di Lelio Basso, nato nel gennaio precedente, dando vita al Partito Socialista Italiano di Unit\u00e0 Proletaria - PSIUP. Il nuovo soggetto nacque in continuit\u00e0 ideale e storico-politica con il vecchio PSI e Nenni ne assunse la carica di segretario nazionale.\nLa partecipazione alla Resistenza.\nIl leader socialista prese parte alla Resistenza e, durante l'occupazione tedesca di Roma, pur essendosi rifugiato presso il Palazzo del Laterano della Santa Sede, fu uno dei membri pi\u00f9 influenti delle Brigate Matteotti.\nIl 15 ottobre 1943, grazie a dei documenti falsi, riusc\u00ec a sfuggire all'arresto che coinvolse Pertini e Saragat, dopo una riunione clandestina del PSIUP in Via Nazionale. In seguito fece pressioni sui militanti socialisti perch\u00e9 fosse organizzata quanto prima l'evasione dei due compagni di partito. Cos\u00ec, il 24 gennaio 1944 un gruppo di partigiani socialisti delle Brigate Matteotti permise la loro fuga dal carcere di Regina Coeli. L'azione, dai connotati rocamboleschi, fu ideata e diretta da Giuliano Vassalli, con l'aiuto di diversi partigiani socialisti, tra cui Giuseppe Gracceva, Massimo Severo Giannini, Filippo Lupis, Ugo Gala, Alfredo Monaco, medico del carcere, e sua moglie Marcella Ficca Monaco. Si riusc\u00ec cos\u00ec prima a far passare Saragat e Pertini dal 3\u00b0 \"braccio\" tedesco a quello 6\u00b0 italiano e quindi a produrre degli ordini di scarcerazione falsi, redatti dallo stesso Vassalli. I due furono dunque scarcerati insieme agli altri esponenti socialisti Luigi Andreoni, Luigi Allori, Carlo Bracco, Ulisse Ducci, Torquato Lunedei. Pertini stesso narr\u00f2 in seguito questi fatti anche in un'intervista concessa ad Oriana Fallaci nel 1973, aggiungendo che dovette impuntarsi per far uscire insieme a lui e Saragat anche gli altri cinque e che quando Nenni lo seppe sbott\u00f2: \u00abMa fate uscire Peppino! Sandro il carcere lo conosce, c'\u00e8 abituato\u00bb.\nQuest'audace azione partigiana salv\u00f2 probabilmente la vita dei due futuri Presidenti della Repubblica che, se ancora incarcerati a Regina Coeli, sarebbero stati sicuramente inseriti nell'elenco dei detenuti politici da fucilare alle Fosse Ardeatine.\nIn merito all'azione gappista di via Rasella del 23 marzo 1944 e al successivo eccidio nazi-fascista delle Fosse Ardeatine del 24 marzo 1944, sono state riferite contrastanti versioni circa la posizione di Nenni.\nIl presidente dimissionario del CLN centrale e futuro Presidente del Consiglio Ivanoe Bonomi, tra gli antifascisti rifugiati al Laterano, riport\u00f2 nel suo diario, alla data del 31 marzo, la notizia di \u00abuna atrocit\u00e0 tedesca senza precedenti\u00bb, datandola per errore \u00abun paio di giorni dopo lo scoppio di una bomba in Via Rasella\u00bb, riferendo di aver appreso i particolari dell'attentato da Pietro Nenni, e lo attribu\u00ec ad \u00abalcuni elementi estremisti\u00bb. Poi scrisse di aver acconsentito, su richiesta di Nenni, a scrivere \u00abuna nota di indignazione e di protesta\u00bb verso la strage delle Fosse Ardeatine, da diffondere tramite la stampa clandestina..\nOsservando che Nenni aveva riportato sul suo diario i particolari dell'attentato gi\u00e0 il 26 marzo, lo storico Enzo Forcella ritiene incredibile che, ancora il 31 marzo (data dell'annotazione di Bonomi), al Laterano non si sapesse che a compiere l'attentato non erano stati \u00abalcuni elementi estremisti\u00bb, bens\u00ec una formazione del PCI che l'aveva gi\u00e0 rivendicato; ipotizza quindi che il presidente del CLN avesse ostentatamente mentito \u00ab...a futura memoria storica, per prendere le distanze dall'attentato e, allo stesso tempo, per rendere pi\u00f9 problematica la ricostruzione di un contrasto che tutti i protagonisti, per ragioni diverse e contrapposte, avevano interesse a far dimenticare\u00bb.\nSecondo le memorie del cardinale Pietro Palazzini, allora giovane monsignore che assisteva i rifugiati politici al Laterano, appena ricevuta la notizia dell'eccidio i componenti del CLN discussero sul tipo di operazioni antitedesche da organizzare in futuro e la maggioranza avrebbe deciso per le sole azioni di sabotaggio, escludendo gli attacchi alle truppe \u00abche costavano poi, per reazione, tanto sangue italiano\u00bb. Sempre secondo Palazzini, Nenni avrebbe protestato vivacemente contro la decisione di cessare gli attacchi, affermando che: \u00abSe nessuno lancer\u00e0 pi\u00f9 bombe contro i tedeschi, le lancer\u00f2 io\u00bb e sarebbe stato calmato da Alcide De Gasperi, che l'avrebbe bonariamente ammonito: \u00abSta' buono, Pietro, non fare il Marat\u00bb.\nTuttavia, quest'immagine \"barricadiera\" del \"leader\" socialista contrasterebbe con la posizione, molto pi\u00f9 cauta, espressa da Nenni nella pagina del suo diario del 23 marzo 1944 (quando ancora non aveva avuto notizia dell'attentato di via Rasella), in cui, prendendo spunto dall'annientamento di una banda partigiana nel Modenese, scrisse che, poich\u00e9 \u00ab...i contadini tremano davanti alla minaccia tedesca di incendiare i villaggi, di razziare il bestiame, di decimare le popolazioni, come cio\u00e8 \u00e8 avvenuto in diversi luoghi\u00bb, esclusi anche gli scioperi, \u00abrestano due armi di lotta: contro i tedeschi il sabotaggio; contro i fascisti le rappresaglie, la legge del taglione\u00bb.\nLa battaglia per la Repubblica.\nNenni, incrollabile fautore della Repubblica, fu contrario alla svolta di Salerno di Togliatti dell'aprile del 1944, che stabiliva di accantonare la questione istituzionale a dopo la sconfitta dei nazi-fascisti, per cui rifiut\u00f2 di partecipare personalmente sia al secondo Governo Badoglio che al secondo Governo Bonomi, che ne furono la diretta conseguenza.\nNel marzo 1945 Nenni scrisse una lettera con la quale lamentava presso i comandi Alleati l'imprecisione dei bombardamenti aerei sulle citt\u00e0 del Veneto, che determinavano continue distruzioni del patrimonio artistico e vittime tra la popolazione civile, causando pochi danni ai tedeschi e avvantaggiandone invece la propaganda.\nVenerd\u00ec 27 aprile 1945, mentre nell'Italia settentrionale si andava completando la liberazione dei territori dall'occupazione tedesca apparve sull\"Avanti!\" un articolo di Nenni, il cui titolo divenne famoso: \"Vento del Nord\", nel quale il leader del , nell'esaltare lo sforzo dei partigiani che erano riusciti a cacciare o a costringere alla resa i nazifascisti, individuava nella volont\u00e0 di riscatto e di rinnovamento delle popolazioni del Nord il \"vento\" che avrebbe spazzato via i residui del regime che aveva governato l'Italia per oltre vent'anni: \u00abVento di liberazione contro il nemico di fuori e contro quelli di dentro\u00bb.\nIl 28 aprile 1945 giunse a Roma la notizia della fucilazione di Mussolini: Sandro Pertini che gli era vicino nella redazione dell\u2019\"Avanti!\", racconter\u00e0 che Nenni, in passato amico fraterno e compagno di cella del futuro duce, allora socialista, \u00abaveva gli occhi rossi, era molto commosso, ma volle ugualmente dettare il titolo: \"Giustizia \u00e8 fatta\"\u00bb.\nPochi giorni dopo la fine della guerra, il 20 maggio 1945, Nenni ebbe il dolore della conferma della notizia della morte della figlia Vittoria ad Auschwitz.\nNenni apprese della morte della figlia dal suo compagno di partito e amico fraterno Giuseppe Saragat, all'epoca ambasciatore d'Italia in Francia:\nIl 10 agosto 1945 Pietro Nenni incontr\u00f2 nell'ambasciata italiana di Parigi Charlotte Delbo Dudach, compagna di deportazione di Vittoria.\nScrisse Nenni pi\u00f9 tardi nel suo diario: \"Mi \u00e8 sembrato che chi pu\u00f2 fiorire una tomba conserva un'apparenza almeno di legame con i suoi morti. Non cos\u00ec per me che penso disperatamente alla mia Vittoria e non ho neppure una tomba dove volgere i miei passi. Il 31 ottobre era l'anniversario della mia figliola. Avrebbe avuto trent'anni e tutta una esistenza ancora davanti a s\u00e9 \u2026 quanto sarebbe stato meglio davvero che io, in vece sua, non fossi giunto al traguardo\".\nIn seguito alla fine della guerra, gli esuli socialisti massimalisti (separatisi da Nenni nel 1930) rientrarono nel PSIUP.\nNel giugno 1945, il leader socialista accett\u00f2 di partecipare al primo governo del dopoguerra diretto da un esponente del CLN, Ferruccio Parri (21 giugno 1945 - 10 dicembre 1945): fu Vice Presidente del Consiglio e, dal 12 agosto 1945, anche Ministro senza portafoglio per la Costituente. Lasci\u00f2 quindi la segreteria politica del PSIUP a Sandro Pertini.\nPartecip\u00f2 poi al primo governo De Gasperi (10 dicembre 1945 - 14 luglio 1946), nel quale mantenne gli incarichi di Vice Presidente del Consiglio e di Ministro per la Costituente.\nIn tale veste, si batt\u00e9 strenuamente per l'abbinamento delle votazioni per l'elezione dell'Assemblea Costituente e il referendum istituzionale monarchia/repubblica.\nL'istituzione della Repubblica era il suo ideale sin dalla giovent\u00f9 e per conseguire questo risultato spese tutte le sue energie: \u00e8 rimasto famoso il suo slogan \"O la Repubblica, o il caos!\"\nIl 5 giugno 1946, nel proclamare l'esito del referendum istituzionale, il direttore dell\"Avanti!\", Ignazio Silone, in un riquadro a lui dedicato, espresse la riconoscenza degli elettori socialisti al proprio leader per la sua infaticabile lotta per la Repubblica, titolando: \"Grazie a Nenni\".\nIl successo alle elezioni politiche per l'Assemblea Costituente del 1946.\nAlle elezioni politiche del 1946, il PSIUP consegu\u00ec un successo clamoroso, risultando la pi\u00f9 votata formazione politica della sinistra italiana (20,68% dei suffragi, contro il 18,93% del PCI) e la seconda, per consensi, dopo la Democrazia Cristiana (35,21%). Nenni venne eletto per la prima volta deputato.\nNel secondo governo De Gasperi (4 luglio 1946 - 20 gennaio 1947), il primo dello Stato repubblicano, mantenne l'incarico di Ministro senza portafoglio per la Costituente finch\u00e9 esso non venne soppresso.\nDal 18 ottobre 1946 al 28 gennaio 1947 fu Ministro degli affari esteri, sostituendo Alcide De Gasperi che fino a quel momento ne aveva mantenuto l\"interim\".\nGli anni della guerra fredda.\nLa stretta alleanza con il PCI e la scissione socialdemocratica.\nPietro Nenni, ateo, favor\u00ec uno stretto rapporto tra i socialisti e il Partito Comunista e inaugur\u00f2 la politica del \"frontismo\".\nIl 27 ottobre 1946 concluse un nuovo patto d'unit\u00e0 d'azione con il PCI, rappresentato da Togliatti, Longo e Scoccimarro.\nA causa di questa scelta di stretta collaborazione con i comunisti, nel gennaio del 1947, il PSIUP dovette subire la \"scissione di palazzo Barberini\", guidata da Giuseppe Saragat, dalla quale nacque il Partito Socialista dei Lavoratori Italiani, poi PSDI.\nOnde evitare che gli scissionisti potessero appropriarsi dello storico nome del Partito, il PSIUP, su proposta di Olindo Vernocchi, riassunse il nome di Partito Socialista Italiano.\nNenni fu molto amareggiato dalla scissione, capeggiata dal suo amico/rivale Giuseppe Saragat, ma dovette rassegnarsi: la scissione, come scrisse, fu causata dalla \u00ab\"forza delle cose\"\u00bb.\nIl 2 febbraio 1947 Nenni si dimise da ministro degli Esteri, prevenendo l'esclusione delle sinistre dal governo che De Gasperi operer\u00e0 pochi mesi dopo.\nIn ottobre, la scissione socialdemocratica fu parzialmente compensata dall'ingresso nel PSI degli ex-azionisti (Lussu, Lombardi, Bobbio, De Martino), a seguito dello scioglimento di quel partito.\nL'adesione al Fronte popolare.\nIn vista delle fondamentali elezioni politiche del 18 aprile 1948, Nenni fu un convinto artefice del Fronte Democratico Popolare, la coalizione elettorale di sinistra con i comunisti di Palmiro Togliatti: tuttavia, la lista ottenne un risultato inferiore alle attese (31% dei voti alla Camera e 30,76% al Senato), mentre la Democrazia Cristiana riport\u00f2 una netta affermazione (oltre il 48% dei voti validi); la legislatura vide il succedersi di tre governi De Gasperi.\nFu una doppia sconfitta per i socialisti, che videro dimezzare i propri deputati a favore degli eletti comunisti e a fronte di un ottimo risultato degli scissionisti della lista di Saragat (che conseguirono il 7,07% dei voti alla Camera dei deputati).\nAl XXVII congresso straordinario che ne segu\u00ec (Genova, 27 giugno-1\u00ba luglio 1948) Nenni venne messo in minoranza.\nTuttavia, l'anno successivo, al XXVIII congresso di Firenze, venne invece eletto per la seconda volta Segretario Nazionale del Partito socialista, incarico che mantenne ininterrottamente per altri quattordici anni (1949-1963), risultando complessivamente il pi\u00f9 longevo segretario nella storia del PSI.\nIn questi anni, contrassegnati dalla guerra fredda, Nenni si batt\u00e9 contro l'adesione dell'Italia al Patto atlantico, cio\u00e8 al sistema di alleanza militare con gli Stati Uniti d'America e gli Stati dell'Europa occidentale, contrapponendole una \"legittima istanza politica di neutralit\u00e0\".\nLo statista romagnolo, infatti, si rifiutava di ravvisare nelle alleanze militari uno strumento di consolidamento della pace e ad esse contrapponeva l'ipotesi della creazione di un'atmosfera di distensione e nuovi rapporti di coesistenza e di collaborazione tra i popoli. In tale ottica, vedeva con diffidenza anche la realizzazione del sistema di aiuti economici del Piano Marshall, da lui considerato \"lo strumento economico della Dottrina Truman e della politica di Wall Street\" e comunque un'alleanza avente indirettamente significato e contenuto militare.\nContemporaneamente, tuttavia, Nenni non mancava di considerare, nell'ambito della volont\u00e0 dei popoli \u00ab...la freddezza, la padronanza di s\u00e9, di cui danno prova i Paesi dell'Est e l'Unione Sovietica\u00bb, n\u00e9 trascurava di ribadire \u00abla ragione di carattere nazionale, per cui i socialisti, non da ieri o avant'ieri ma sempre, dal 1918 in poi, si sono stretti intorno all'Unione Sovietica [sia] da ricercarsi proprio nel fatto che in questo immenso paese essi hanno visto, per noi italiani, un elemento di maggior sicurezza\u00bb. Dopo la firma del Patto atlantico, Nenni apr\u00ec i lavori del congresso di costituzione del movimento dei \"Partigiani della pace\", a Parigi, il 21 aprile 1949, presenti i delegati di 72 Nazioni - tra cui pi\u00f9 di mille dall'Italia - e propose la costituzione di un \"Consiglio permanente per la pace\".\nNel 1951 i sovietici assegnarono a Nenni il Premio Lenin per la pace, che lo statista romagnolo ritir\u00f2 personalmente nell'estate del 1952. In occasione di questo suo viaggio a Mosca gli fu anche concesso un incontro privato con Stalin, il quale morir\u00e0 pochi mesi dopo. Nenni fu cos\u00ec l'ultimo politico occidentale a far visita al dittatore sovietico.\nIn vista delle elezioni politiche del 1953, lott\u00f2 contro la nuova legge elettorale voluta dalla DC (denominata dai detrattori \"legge truffa\") ed ebbe partita vinta: il suo PSI consegu\u00ec un incoraggiante 12,7% dei consensi e per pochissimi voti il premio di maggioranza previsto dalla legge tanto criticata non scatt\u00f2: questa fu l'ultima volta in cui Nenni si present\u00f2 alle elezioni in totale contrapposizione alla DC.\nLa rivolta ungherese e il ripudio della politica filo-sovietica del PSI.\nAl XXXI Congresso del PSI (Torino, marzo-aprile 1955), Nenni si fece assertore di un'apertura al mondo cattolico e di un'intesa con la Democrazia Cristiana, accettando un'interpretazione difensiva e geograficamente delimitata del Patto Atlantico. Tale linea trov\u00f2 sponda nel Presidente della Camera Giovanni Gronchi, \"leader\" della sinistra democristiana e su posizioni critiche verso l'atlantismo. Il 29 aprile 1955, Gronchi fu eletto Presidente della repubblica, battendo il candidato conservatore Cesare Merzagora, con i voti determinanti di socialisti e comunisti. L'apertura a sinistra, per\u00f2, non decoll\u00f2 immediatamente.\nIl 27 settembre 1955, a Mosca, Nenni incontr\u00f2 Malenkov e Suslov; il 30 settembre, a Pechino, Zhou Enlai e Mao Zedong; il 15 ottobre, a Jalta, Nikita Chru\u0161\u010d\u0451v, che gi\u00e0 si preparava all'imminente denuncia dello stalinismo, che avverr\u00e0 alcuni mesi dopo, al XX Congresso del PCUS.\nAll'indomani della pubblicazione del \"Rapporto segreto\" di Chru\u0161\u010d\u0451v, il leader socialista, a Pralognan in Savoia, si riavvicin\u00f2 al leader socialdemocratico Saragat e poi denunci\u00f2 il patto d'unit\u00e0 d'azione con il PCI, che fu trasformato in mero \"patto di consultazione\".\nL'allontanamento del PSI dai comunisti divenne pi\u00f9 marcato dopo i fatti d'Ungheria del 1956.\nIl giornalista Luigi Fossati, allora inviato dell\"Avanti!\", si trov\u00f2 casualmente a realizzare un grande scoop: presente a Budapest durante la rivoluzione dell'ottobre 1956, fu l'unico giornalista occidentale ad assistere personalmente alla rivolta del popolo ungherese contro il regime stalinista di R\u00e1kosi fino all\u2019arrivo, il 4 novembre, dei carri armati inviati da Mosca. Scrisse quindi una serie di articoli basati su quanto da lui osservato e su quanto riferitogli direttamente dai partecipanti alla sollevazione popolare, che riusc\u00ec a far recapitare al suo giornale tramite un connazionale in partenza per l'Italia.\nL\"Avanti!\" pubblic\u00f2 gli articoli senza alcuna censura, nonostante che essi contenessero l'implicita accusa all'URSS di aver invaso militarmente l'Ungheria al solo scopo di instaurare al potere dei dirigenti fedeli all'ortodossia sovietica e per stroncare il tentativo di rinnovamento del regime comunista richiesto dalla maggioranza della popolazione ungherese.\nVa ricordato che, all'epoca, il Partito Socialista Italiano era ancora molto legato al PCI e al mito dell'Unione Sovietica come patria del socialismo reale.\nIl reportage di Fossati venne ripreso da quasi tutti i giornali italiani e anche da molti quotidiani e periodici esteri.\nLo \"scoop\" dell\"Avanti!\" determin\u00f2 la presa di posizione della gran parte del gruppo dirigente del Partito Socialista Italiano a favore della rivoluzione ungherese, con il definitivo allontanamento del PSI dal regime sovietico.\nNel numero dell\"Avanti!\" del 5 novembre 1956, in cui venne pubblicato il reportage di Fossati, Nenni, all'epoca segretario del PSI, scrisse la seguente dichiarazione:\nIl 20 novembre 1956, l'editore Giulio Einaudi scrisse a Nenni per richiedergli l\u2019autorizzazione a pubblicare il reportage di Luigi Fossati da Budapest: \u00abDa parte mia vorrei soltanto dire che la pubblicazione di una Casa non di partito darebbe alla tua prefazione e al resoconto dei fatti d\u2019Ungheria un significato politico, una \"presa\", nel Paese, su un\u2019opinione pubblica intontita e disorientata, di cui tu sei meglio di me in grado di valutare l\u2019importanza in questo momento.\u00bb\nNenni, comprendendo che l'iniziativa di Einaudi avrebbe allargato la discussione sui \u201cfatti d'Ungheria\u201d a tutta la sinistra, facendo conoscere la posizione socialista di difesa dell'autonomia del popolo ungherese dall'intervento militare sovietico, acconsent\u00ec alla pubblicazione e fece avere ad Einaudi una prefazione che introdusse il testo di Fossati: \u00abLe corrispondenze di Luigi Fossati all\"Avanti!\" sugli avvenimenti di Budapest sono qualcosa di pi\u00f9 di un reportage; sono la testimonianza di un socialista\u00bb. Parole politicamente nette che vennero riprodotte in nero sull\u2019austera copertina bianca che, studiata dall'artista e grafico Bruno Munari, divent\u00f2 la veste ufficiale della nuova collana di libri d'attualit\u00e0 edita dalla Einaudi, che da essa prese il nome: \u201c\"I libri bianchi\"\u201d.\n\"Qui Budapest\", come fu intitolato il reportage di Fossati, inaugur\u00f2 con successo la collana dei \"Libri bianchi\": fu salutato dalla stampa come \u00ab...il primo libro sull'insurrezione magiara\u00bb, \u00ab...una delle testimonianze pi\u00f9 esaurienti e obiettive che si possano avere in Italia sulle drammatiche giornate di ottobre e novembre in Ungheria\u00bb, \u00ab...una raccolta di corrispondenze di grande interesse e importanza non solo per il quadro obiettivo dei tragici avvenimenti che da esse risulta, ma soprattutto per cogliere, in queste osservazioni secche e apparentemente spassionate, il travaglio ideologico del socialismo italiano a contatto con fatti di valore traumatico\u00bb.\nIl libro di Fossati fu un successo editoriale per la tempestivit\u00e0 della pubblicazione (gennaio 1957), ma anche per la raffinatezza dell'analisi proposta. Le doti di scrittura di Fossati si accompagnavano alla sottigliezza e alla profondit\u00e0 analitica che l\u2019autore dimostrava nell\u2019elaborazione di considerazioni politiche su eventi ancora in corso. Per Fossati la scrittura diventava il mezzo attraverso cui operare una scelta di campo, in senso politico-ideologico ma, prima ancora, in senso morale:\n\u00abMentre vi trasmetto le ultime note stese durante la battaglia della capitale ungherese, desidero fare una sola precisazione: in questi venti giorni pieni di orrori e violenze, ho parlato con molti operai, con studenti di Budapest. Non ho confuso i loro volti con quelli dei provocatori di marca fascista. Questi lavoratori, questi studenti, mi hanno raccomandato di raccontare esattamente i fatti di cui ero stato testimone diretto. Ho cercato di mantenermi fedele all\u2019impegno, nel limite delle mie forze: l\u2019ho ritenuto, in un momento tanto doloroso, un obbligo morale\u00bb.\nNenni restitu\u00ec il Premio Stalin conseguito cinque anni prima e devolse la somma ricevuta alla Croce Rossa Internazionale in favore delle vittime della rivoluzione ungherese e della crisi di Suez.\nAll'interno del partito fond\u00f2 la corrente \"autonomia socialista\", tendente a creare le condizioni per un governo che fosse espressione di un accordo tra i socialisti e il centro, contrapposta alla corrente dei \"carristi\", cos\u00ec chiamati perch\u00e9 favorevoli all'intervento militare, con i carri armati, delle truppe sovietiche in Ungheria, i cui componenti, in gran parte, usciranno dal Partito nel 1964 per dar vita al nuovo PSIUP.\nCi\u00f2 favor\u00ec l'ingresso nel PSI degli ultimi \"azionisti\" (Codignola), provenienti dalla lista di Unit\u00e0 Popolare e di alcuni esponenti comunisti usciti dal PCI proprio in conseguenza dell'appoggio all'intervento sovietico in Ungheria, tra i quali Antonio Giolitti, Loris Fortuna, Antonio Ghirelli.\nIl centro-sinistra.\nLe elezioni politiche del 1958 premiarono la linea autonomista del PSI, che consegu\u00ec il 14,2% dei voti alla Camera dei deputati (+1,5%).\nDalle urne usc\u00ec il secondo Governo Fanfani, composto da democristiani e socialdemocratici, con l'appoggio esterno dei repubblicani e che, pur denominato di \"centrosinistra\", vedeva i socialisti ancora all'opposizione. Tale governo ebbe breve vita e and\u00f2 in crisi il 15 febbraio 1959. Del resto, il 33\u00ba Congresso del PSI, tenutosi a Napoli dal 15 al 18 gennaio 1959, aveva visto \"la vittoria degli autonomisti con il 58,3%, contro il 32,65% della sinistra di Vecchietti e Valori e l\u20198,73% della mozione Basso\".\nSolo con l'avvento di Aldo Moro alla segreteria politica della DC e la vittoria di Ugo La Malfa sul conservatore Pacciardi al XXVII Congresso del PRI (marzo 1960), si pot\u00e9 procedere al varo del quarto Governo Fanfani (21 febbraio 1962), nel quale il PSI, per la prima volta dal 1947, non vot\u00f2 contro, ma si astenne sul voto di fiducia.\nInfine, al congresso socialista di Milano del 25-29 ottobre 1963, il partito decise la partecipazione diretta a un nuovo governo di centrosinistra, definito \"organico\".\nNenni, dopo quattordici anni, lasciava la carica di segretario nazionale del PSI, per assumere incarichi di governo. Fu pi\u00f9 volte ministro e anche vicepresidente del Consiglio (nel primo, nel secondo e nel terzo governo Moro); si adoper\u00f2 per l'adozione di riforme economiche e di struttura, nonch\u00e9 per la riforma della scuola (fu tra l'altro fautore dell'abolizione dell'insegnamento obbligatorio del latino, da lui definito \"lingua dei signori\") e per la semplificazione della burocrazia (famosa la sua battaglia contro il titolo di \"eccellenza\").\nGran parte delle riforme contenute nel programma del primo governo di centrosinistra, tuttavia, non erano viste di buon occhio dalle componenti pi\u00f9 conservatrici della Democrazia cristiana e dal nuovo Presidente della repubblica, il democristiano Antonio Segni, eletto il 2 maggio 1962, col supporto del correntone democristiano, del Msi e dei monarchici.\nIl 25 giugno 1964, Moro fu costretto a rassegnare le dimissioni, dopo essere stato battuto sulla discussione del bilancio del Ministero della pubblica istruzione, nella parte che assegnava maggiori fondi per il funzionamento delle scuole private.\nDurante le consultazioni per il conferimento del nuovo incarico di governo, Segni esercit\u00f2 pressioni su Nenni per indurre il Partito socialista a uscire dalla maggioranza governativa, comunicandogli che comunque avrebbe rimandato alle Camere, per riesame, il disegno di legge urbanistica Sullo - Lombardi, qualora fosse stato approvato.\nSecondo alcuni storici, qualora le trattative per la formazione di un nuovo governo di centro-sinistra fossero fallite, Segni sarebbe stato favorevole a sostituire Moro con il Presidente del Senato Cesare Merzagora, di tendenze conservatrici e sostenuto dai potentati economici.\nMoro, invece, riusc\u00ec a formare un nuovo governo di centro-sinistra, dopo aver convinto Nenni ad accettare il ridimensionamento dei suoi programmi riformatori. Nell\"Avanti!\" del 22 luglio, Nenni si giustific\u00f2 in tal modo di fronte ai suoi elettori e compagni di partito: \u00abSe il centro-sinistra avesse gettato la spugna sul ring, il governo della Confindustria e della Confagricoltura era pronto a essere varato. Aveva un suo capo, anche se non \u00e8 certo che sarebbe arrivato per primo al traguardo senza essere sopravanzato da qualche notabile democristiano\u00bb; e nell\"Avanti!\" del successivo 26 luglio dichiar\u00f2: \u00abLa sola alternativa che si sarebbe delineata sarebbe stata un governo di destra... nei cui confronti il ricordo del luglio 1960 sarebbe impallidito\u00bb.\nL'elezione di Saragat a Presidente della Repubblica.\nAlle elezioni del Presidente della Repubblica del 1964, Nenni fu il candidato presentato dal suo partito a partire dal 10\u00ba scrutinio. Nel 13\u00ba scrutinio fu votato anche dai parlamentari del PCI e del PSDI, fino a raggiungere il tetto di 385 voti al 20\u00ba (il \"quorum\" richiesto per l'elezione era 482). Ma, gi\u00e0 al 18\u00ba scrutinio, democristiani e socialdemocratici si erano orientati a sostenere Giuseppe Saragat - che sar\u00e0 poi eletto - e Nenni ritenne opportuno rinunciare alla candidatura in favore dell'amico/rivale di sempre.\nLa riunificazione socialista.\nLa politica di centro-sinistra e la Presidenza della Repubblica dell'amico-rivale Saragat, favorirono la realizzazione di un annoso obiettivo di Nenni: la riunificazione socialista. Quasi venti anni dopo la scissione di Palazzo Barberini l'obiettivo dell'unit\u00e0 socialista, costantemente perseguito dal \"leader\" socialista, divenne realt\u00e0.\nIl 30 ottobre 1966 il PSI e il PSDI, dopo alcuni anni di comune presenza all'interno dei governi di centro-sinistra, si riunificarono nel \"PSI-PSDI Unificati\" (soggetto noto con la denominazione Partito Socialista Unificato). In contrasto con il progetto unitario, il deputato PSDI Giuseppe De Grazia fond\u00f2 il movimento \"Socialdemocrazia\", poi scomparso dalla vita politica nazionale.\nLa fusione fu proclamata davanti a 20-30.000 persone dalla Costituente socialista riunita al Palazzo dello Sport dell'EUR di Roma; i 1.450 delegati socialisti elessero Nenni presidente unico del nuovo partito.\nIl 6 maggio 1966 Nenni pronunci\u00f2 un discorso a Stoccolma, al congresso dell'Internazionale socialista. Era il primo passo per il rientro del PSI nell'Internazionale dopo 17 anni.\nCondann\u00f2 duramente il colpo di Stato dei colonnelli greci del 21 aprile 1967: come raccontato nel libro \"Un uomo\" di Oriana Fallaci, Nenni fu una delle tre persone che incontrarono Alexandros Panagulis al suo arrivo in Italia nel 1973.\nInoltre, sostenne pi\u00f9 volte le ragioni dell'integrazione europea.\nNelle successive elezioni politiche del 19 maggio 1968 il Partito Socialista Unificato registr\u00f2 una grave sconfitta rispetto ai risultati dei due partiti unificati nella precedente tornata elettorale: perse 29 seggi alla Camera e 12 seggi al Senato.. Al contrario, i dissidenti socialisti coagulatisi nel Partito Socialista Italiano di Unit\u00e0 Proletaria ottennero il 4,45%, eleggendo 23 deputati alla Camera e alcuni senatori in alleanza con il Partito Comunista Italiano.\nPertanto, le correnti massimaliste del partito tornarono a reclamare una strategia volta a riassorbire i consensi perduti a sinistra, determinando una sempre maggior inquietudine tra gli ex-socialdemocratici.\nIntanto, Nenni si impegnava nel consolidare i rapporti internazionali del Partito Socialista Unificato: comp\u00ec importanti visite ufficiali di partito in Inghilterra e Jugoslavia. In giugno fu eletto vicepresidente a vita dell'Internazionale socialista.\nLa notte fra il 20 e il 21 agosto 1968 le truppe del Patto di Varsavia (con l'eccezione di quelle della Romania che non partecip\u00f2 all'attacco) invasero la Cecoslovacchia, mettendo fine alla stagione riformista seguita alla salita al potere di Alexander Dub\u010dek, nota come Primavera di Praga.\nIl 29 Nenni pronunci\u00f2 alla Camera un duro discorso di condanna dell'invasione.\nL'impegno come ministro degli Esteri.\nNenni fu nuovamente Ministro degli affari esteri nel primo governo Rumor (12 dicembre 1968 - 5 agosto 1969).\nOttenne dal Parlamento l'approvazione dell'interpretazione, da lui concepita sin dal 1955, degli obblighi assunti dall'Italia con l'alleanza atlantica: \u00abil governo... considera il Patto atlantico, nella sua interpretazione difensiva o geograficamente delimitata, il fattore essenziale nella sicurezza del paese, ne accetta gli obblighi e intende svolgerli nel contesto di una politica generale volta creare e a consolidare condizioni di sviluppo pacifico nelle relazioni internazionali, tali da fare nei blocchi un fattore di equilibrio e non di rottura, cos\u00ec da avviarli al loro superamento\u00bb.\nIl 29 gennaio 1969 l'Italia procedeva alla firma del Trattato di non proliferazione nucleare, contemporaneamente ai governi di Washington, Londra e Mosca.\nNello stesso mese di gennaio 1969, l'anziano leader socialista present\u00f2 la proposta per il riconoscimento della Repubblica Popolare Cinese: i due paesi nominarono i rispettivi ambasciatori nel febbraio del 1970 e, quasi contemporaneamente, la Repubblica cinese nazionalista di Taiwan comunic\u00f2 la cessazione dei rapporti bilaterali con l'Italia.\nL'Italia anticip\u00f2 cos\u00ec la risoluzione 2758 (XXVI) del 25 ottobre 1971, con la quale l'assemblea generale delle Nazioni Unite riconobbe i diplomatici della Repubblica Popolare Cinese come \"gli unici rappresentanti legittimi della Cina alle Nazioni Unite\" ed espulse gli emissari della Repubblica di Taiwan, guidata all'epoca da Chiang Kai-shek.\nLa nuova divisione tra socialisti e socialdemocratici: la sconfitta di Nenni.\nNel clima turbolento del post-Sessantotto, si tenne nel luglio 1969 il Congresso del partito unificato (che nell'ottobre 1968 aveva assunto il nome di PSI): Nenni tent\u00f2 \"in extremis\" di salvare l'unificazione, presentando una mozione \"autonomista\", che per\u00f2 fu sconfitta dalla linea massimalista di De Martino.\nImmediatamente il 5 luglio 1969 si consum\u00f2 una seconda scissione socialdemocratica, questa volta irreversibile: la componente socialista mantenne la sigla PSI, mentre quella socialdemocratica costitu\u00ec il \"Partito Socialista Unitario\" (PSU), che il 10 febbraio 1971 riprese la denominazione di \"Partito Socialista Democratico Italiano\" (PSDI).\nIn seguito alla scissione Nenni diede le dimissioni da presidente del partito e da ministro degli Esteri, ammonendo sulle conseguenze di uno spostamento a destra dell'asse politico nazionale.\nNel 1970 Nenni venne nominato senatore a vita dal Presidente della Repubblica Giuseppe Saragat, ma rimase comunque presidente onorario del partito.\nL'addio.\nAlle elezioni del Presidente della Repubblica del 1971, la candidatura Nenni fu opposta dalle sinistre a quella di Giovanni Leone al 22\u00ba e 23\u00ba scrutinio, ma risult\u00f2 soccombente.\nPrese anche posizione contro l'incremento delle basi NATO in Italia.\nLa sua ultima grande campagna fu quella per il riconoscimento legale del divorzio, la cui prima proposta di legge nel Parlamento repubblicano era stata presentata nel 1958 dalla figlia Giuliana, all'epoca senatrice del PSI.\nLa disillusione per molte delle speranze infrante del centro-sinistra - ma anche la difficolt\u00e0 di riconoscersi nelle mutate condizioni sociali e politiche del Paese - lo port\u00f2 al \"periodo triste\", determinato dall'emarginazione della linea autonomista da parte della segreteria De Martino.\nNel 1976, in un articolo sull\"Avanti!\", De Martino annunci\u00f2 il ritiro dell'appoggio esterno del PSI al quinto governo Moro determinandone la caduta. Le successive elezioni politiche anticipate si conclusero con una pesante sconfitta per il Partito socialista, i cui voti scesero sotto la soglia psicologica del 10%. Contemporaneamente la Democrazia Cristiana riusc\u00ec a rimanere il partito di maggioranza relativa, nonostante una crescita impressionante del PCI di Enrico Berlinguer.\nIn occasione delle elezioni politiche del 1976 Nenni promosse un appello a pagamento sulle pagine del quotidiano \"La Repubblica\" per permettere al Partito Radicale di Marco Pannella l'accesso ai mezzi d'informazione durante la campagna elettorale. L'appello fu firmato da oltre cinquanta personalit\u00e0 politiche e della societ\u00e0 civile e permise al Partito Radicale d'entrare per la prima volta nel parlamento italiano.\nSuccessivamente De Martino, che puntava ad una nuova alleanza con i comunisti, fu costretto alle dimissioni e si apr\u00ec all'interno del PSI una grave crisi.\nAlla ricerca di una nuova identit\u00e0 che rilanciasse il partito, il 16 luglio il comitato centrale si riun\u00ec in via straordinaria presso l'Hotel Midas di Roma e, con il decisivo appoggio di Nenni, fu eletto segretario Bettino Craxi, esponente della linea autonomista, oltrech\u00e9 delfino politico dell'anziano presidente onorario.\nIl 20 giugno 1979, Nenni, pur con grande fatica per le sue condizioni di salute, si rec\u00f2 al Senato per presiedere, come senatore pi\u00f9 anziano, la seduta di apertura delI'VIII legislatura repubblicana, per evitare che i lavori fossero aperti da un senatore del MSI. Nenni apr\u00ec la seduta accolto da un lunghissimo e caloroso applauso dei senatori, tutti in piedi, pronunciando un breve discorso. \u00ab\"Il saluto di tutta l'assemblea a Parri \u2014 ha detto Nenni \u2014 lo rivolgo associando il suo nome a quello del capo dello Stato Sandro Pertini, uomini l'uno e l'altro della pi\u00f9 autentica Resistenza\". Un nuovo applauso unanime ha sottolineato queste parole di Nenni (solo i missini son rimasti fermi ai loro banchi senza battere le mani)\u00bb.\nNenni rimase sempre vicino a Bettino Craxi nella sua opera di rinnovamento del socialismo italiano.\nSmentendo un'interpretazione interessata delle vicende interne al partito, sia Francesco Guizzi sia Rino Formica hanno confermato che il sostegno di Nenni alla segreteria di Craxi si prolung\u00f2 fino al giorno della sua morte. Quando la corrente signoriliano-amatiano-giolittiana tent\u00f2 di abbattere il segretario nel Comitato centrale del 20 dicembre 1979, il gi\u00e0 malato Nenni, nell'abbandonare stremato a mezzanotte la riunione, chiese di essere richiamato a casa qualora si fosse giunti ad un voto nel prosieguo della nottata, per non far mancare il suo appoggio a Craxi (quel voto, tuttavia, non fu necessario per la defezione di De Michelis dallo schieramento contrario alla segreteria).\nPochi giorni dopo, il 1\u00ba gennaio 1980, alle 3,20 del mattino, Nenni mor\u00ec nella sua casa di piazza Adriana.\nIl giorno seguente, mentre veniva espresso cordoglio anche a livello internazionale, l\"'Avanti!\" pubblic\u00f2 il suo ultimo articolo, scritto per l'Almanacco socialista 1980, intitolato \"Rinnovarsi o perire\".\nPietro Nenni era ateo: in suo suffragio si tenne una manifestazione in piazza Augusto Imperatore a Roma, a poca distanza dalla sede storica del PSI di via del Corso, organizzata dal suo partito, che nel 1981 gli dedic\u00f2 il XLII Congresso nazionale a Palermo.\nPietro Nenni \u00e8 stato sepolto presso il Cimitero del Verano di Roma.\nLa Fondazione Pietro Nenni.\nIl 17 aprile 1985, in memoria di Pietro Nenni, \u00e8 stata costituita in Roma la \"Fondazione Pietro Nenni\", Istituto di ricerca e di studi politici, storici e sindacali riconosciuto con Decreto del Presidente della Repubblica del 20 novembre 1986, n. 1001. La fondazione non ha fini di lucro e ha lo scopo di promuovere e attuare studi e ricerche, convegni, seminari e ogni altra iniziativa tendente all'approfondimento dei problemi concernenti lo sviluppo sociale, politico, culturale ed economico della societ\u00e0 contemporanea. La Fondazione Nenni ha un forte e consolidato rapporto con la UIL.\nLa Fondazione Nenni conserva un grande patrimonio documentale e bibliografico, dichiarato di grande interesse storico dalla Sovrintendenza del Lazio. Alle carte di Pietro Nenni, nel corso degli anni si sono aggiunti diversi fondi archivistici frutto di donazioni di esponenti del mondo politico socialista e socialdemocratico. Tra i principali Fondi conservati, per un totale di circa 1.000 faldoni: Giugni, Ferri, Tamburrano, Solari, Manfrin, Pellicani, Malfatti, Pagliani, Villetti, Achilli, Giannini, Mercuri, Tolloy, Gozzano. Molto importante la biblioteca (30.000 volumi), costituita da diversi fondi, con volumi rari o unici, un punto di riferimento per gli studiosi della storia del socialismo italiano. Molto fornita l'emeroteca (Critica Sociale, Avanti!, Mondoperaio e tante riviste politiche minori) e la mediateca con migliaia di immagini che riguardano Nenni, Matteotti, Ferri, Pellicani e i congressi del Psi dal 1946 al 1992. Sia la biblioteca che l'Archivio storico sono aperti al pubblico ed possibile la consultazione nella Sala studio intitolata a Giuliana Nenni.\nLa Fondazione Nenni svolge ogni anno numerose ricerche, soprattutto a livello internazionale con la FEPS e cura una collana editoriale con Arcadia Edizioni, pubblicando ogni anno saggi di carattere storico e politico. La Fondazione ha due testate giornalistiche riconosciute: un blog di informazione e la rivista online \"L'ARTICOLO1\".\nLa carica di Presidente \u00e8 stata ricoperta dal 1985 fino a marzo del 2015 dallo storico socialista Giuseppe Tamburrano. Successivamente la carica \u00e8 stata ricoperta da Giorgio Benvenuto e Carlo Fiordaliso. L'attuale Presidente \u00e8 Romano Bellissima, storico dirigente e tra i principali esponenti della UIL. Maggiori informazioni sul sito"}
{"id": "86776", "revid": "125203569", "url": "https://it.wikipedia.org/wiki?curid=86776", "title": "Luigi Comencini", "text": "Ha diretto nella sua carriera i maggiori attori italiani, fra cui Vittorio De Sica e Gina Lollobrigida in \"Pane, amore e fantasia\", film con il quale ha lanciato la commedia all'italiana, di cui \u00e8 stato uno dei massimi esponenti insieme a Mario Monicelli e Dino Risi.\nEra sposato con la principessa Giulia Grifeo di Partanna, con la quale ebbe quattro figlie: le registe Cristina e Francesca (che ha collaborato alla regia del suo ultimo lavoro, un \"remake\" di \"Marcellino pane e vino\"), la scenografa Paola e la direttrice di produzione Eleonora. Il nipote, Carlo Calenda, figlio di Cristina, \u00e8 stato ministro nel governo Renzi e nel governo Gentiloni.\nBiografia.\nNascita e prime opere.\nNato a Sal\u00f2, un comune del bresciano sito sulla riva del Lago di Garda, nel 1916, al seguito del padre ingegnere trascorre per\u00f2 l'infanzia a Parigi, dove si innamora del cinema. Al rientro in Italia studia architettura al Politecnico di Milano (dove fu iscritto ai GUF, vincendo anche un Littoriale della cultura e dell'arte). Fin dagli esordi, dal cortometraggio \"Bambini in citt\u00e0\" (1946) al suo primo film \"Proibito rubare\" (1948), mostra un interesse particolare per il tema dell'infanzia, che lo accompagner\u00e0 per tutta la sua carriera. \nIn seguito lavora sia come architetto sia come critico cinematografico: insieme ad Alberto Lattuada, ha inoltre fondato la Cineteca Italiana.\n\"Pane, amore e fantasia\" e il successo.\nIl suo primo film di successo risale al 1953, quando dirige De Sica e la Lollobrigida in \"Pane, amore e fantasia\" (1953), seguito l'anno successivo da \"Pane, amore e gelosia\" (1954).\nAbbandonata la saga, e dopo alcuni film di compromesso (a parte \"La finestra sul Luna Park\", 1957, uscito in sordina e oggi ritenuto uno dei suoi migliori), dirige Alberto Sordi in quello che \u00e8 generalmente considerato il suo capolavoro, \"Tutti a casa\" (1960), tragicommedia sull'Italia del dopo 8 settembre. Sul tema della Resistenza realizza anche \"La ragazza di Bube\" (1963), tratto dall'omonimo romanzo di Carlo Cassola, cui seguono il drammatico \"Incompreso\" (1966) e \"Infanzia, vocazione e prime esperienze di Giacomo Casanova, veneziano\" (1970).\nLa collaborazione con la Rai per i documentari e le inchieste e gli ultimi anni.\nPer la televisione, dopo l'inchiesta \"I bambini e noi\" (1971), dirige invece sceneggiati di grande successo quali \"Le avventure di Pinocchio\" (1971), \"Cuore\" (1984) e \"La storia\" (1986), mentre tra i suoi ultimi lavori cinematografici vanno sicuramente ricordati \"Voltati Eugenio\" (1980), \"Cercasi Ges\u00f9\" (1982), \"Un ragazzo di Calabria\" (1987), \"Buon Natale... buon anno\" (1989) e \"Marcellino pane e vino\" (1992), con cui si congeda per l'aggravarsi della malattia di Parkinson, diagnosticatagli una quindicina di anni prima.\nDopo aver pubblicato il libro autobiografico \"Infanzia, vocazione, esperienze di un regista\" (1999), Luigi Comencini muore a Roma il 6 aprile 2007, all'et\u00e0 di 90 anni.\n\u00c8 sepolto a Roma nel cimitero di Prima Porta.\nIl filone documentaristico per la Rai.\n\"I bambini e noi\".\nI bambini e noi, diviso in sei episodi, fu realizzato per la RAI nel 1970 e and\u00f2 in onda nel 1978 con l'aggiunta di alcune registrazioni effettuate successivamente.\nComencini intervista bambini di diverse regioni italiane e diverse condizioni sociali, ma principalmente i pi\u00f9 poveri, andandoli a trovare nelle periferie delle grandi citt\u00e0 o nelle campagne.\nCommentando la sua inchiesta dichiar\u00f2: \"Non mi sono mai messo nella condizione di colui che vuole 'illustrare' le sue idee, ma ho cercato di farmi un'idea attraverso l'esame della realt\u00e0\".\n\"I bambini e noi\", avendo ispirato molta della produzione successiva del regista, \u00e8 stato considerato \"uno strappo nella carriera di Comencini, una lacerazione attraverso cui il reale far\u00e0 irruzione nel suo cinema, contaminando la finzione, ammalandola di realt\u00e0\".\nUno dei bambini intervistati, Domenico Santoro, nel 1972 interpreter\u00e0 il ruolo di Lucignolo nello sceneggiato televisivo \"Le avventure di Pinocchio\", sotto la regia dello stesso Comencini.\n\"L'amore in Italia\".\nNuovamente ingaggiato dalla RAI nel 1976 per girare un documentario sull'\"amore negli anni settanta in Italia\", d\u00e0 alla luce \"L'amore in Italia\", un'inchiesta in cinque puntate andate in onda nel dicembre 1978 su Rai uno. Gli autori dell'inchiesta, oltre a Comencini stesso, furono Fabio Pellarin e Italo Moscati. Le interviste furono girate in tutta Italia tra il febbraio del 1977 e l'aprile del 1978.\nElenco e titoli delle puntate:\nA seguito della messa in onda, nel 1979 usc\u00ec un libro omonimo con tutte le interviste, pi\u00f9 quelle montate ma non inserite per varie ragioni nell'inchiesta televisiva. Il libro \u00e8 stato pubblicato dalla Arnoldo Mondadori Editore.\nLe cinque puntate della serie sono attualmente consultabili in streaming sul sito di RaiPlay.\nRiconoscimenti.\nPremi cinematografici.\nMostra del Cinema di Venezia\nFestival di Berlino\nDavid di Donatello\nNastri d'argento"}
{"id": "86778", "revid": "79968", "url": "https://it.wikipedia.org/wiki?curid=86778", "title": "Artide", "text": "L'Artide (comunemente noto con il nome di Artico) \u00e8 l'ampia regione geografica dell'emisfero boreale della Terra, circostante il Polo nord e contrapposta all'Antartide, caratterizzata dalla presenza della calotta artica e della banchisa artica, non presentando di fatto un'estensione definita in quanto non un continente unico, ma formato da parti di altri continenti (Europa, Asia e America) e dalla banchisa del Mar Glaciale Artico. Convenzionalmente, dal punto di vista geografico, viene considerata tale l'area situata a nord del Circolo polare artico, cio\u00e8 della latitudine 66\u00b0 33' 44\" Nord fino al polo nord; a volte vengono considerati confini meridionali il limite settentrionale della linea degli alberi o l'isoterma di di luglio.\nEtimologia.\nLa parola Artide viene dal greco \u1f00\u03c1\u03ba\u03c4\u03b9\u03ba\u03cc\u03c2 (\"arktik\u00f2s\"), \"vicino all'Orsa, settentrionale\", poich\u00e9 la parola \u1f04\u03c1\u03ba\u03c4\u03bf\u03c2 (\"arktos\"), significa proprio orso. Il nome si riferisce sia alla costellazione dell'Orsa maggiore, che si staglia nell'emisfero settentrionale della volta celeste, che alla costellazione dell'Orsa minore che contiene Polaris, la stella polare, stabilmente fissa al nord geografico, secondo la percezione umana.\nDescrizione.\nL'Artide non \u00e8 dunque un continente, come lo \u00e8 invece l'Antartide, in quanto si estende su terre appartenenti ad altri continenti e, per la maggior parte, sul Mar Glaciale Artico e sulla banchisa artica su di esso galleggiante.\nNell'Artide si verifica il fenomeno del Sole di mezzanotte: nel Circolo polare artico, durante la stagione estiva boreale, cio\u00e8 da aprile a settembre, il sole tramonta verso mezzanotte e rimane nella linea dell'orizzonte.\nQuesta regione include l'Oceano Artico, le estreme terre settentrionali di Russia, Alaska, Canada, Groenlandia e le isole che le fronteggiano tra le quali le isole Svalbard, l'arcipelago della Terra di Francesco Giuseppe, Novaja Zemlja, Severnaja Zemlja, le isole della Nuova Siberia, l'isola di Wrangel, le isole lungo la costa dell'Alaska e l'arcipelago artico canadese. Generalmente non viene compresa la Scandinavia, sebbene sia parzialmente al di sopra del Circolo polare artico.\nClima.\nIl clima \u00e8 caratterizzato da lunghi inverni freddi e brevi estati fresche. Esistono una variet\u00e0 di climi all'interno della regione, che si mantiene ai margini della zona interessata dalle radiazioni solari sia in inverno che in estate.\nAlcune zone dell'Artico sono coperte da ghiacciai per tutto l'arco dell'anno, il resto della regione \u00e8 comunque caratterizzato dalla presenza di qualche cava di ghiaccio per periodi considerevolmente lunghi.\nLe temperature nel periodo invernale possono scendere sotto i per alcune zone, mentre nel periodo estivo oscillano dai .\nEssendo l'Artico sostanzialmente un oceano circondato da terre, il clima \u00e8 mitigato dall'acqua che non ha mai una temperatura inferiore a In inverno la presenza dell'acqua mantiene il clima rigido seppure pi\u00f9 mite rispetto a quello dell'Antartide. Questa \u00e8 sostanzialmente la ragione per cui il clima dell'Antartide \u00e8 ben pi\u00f9 rigido dell'Artico.\nNella stagione estiva il mare contribuisce invece a mantenere le zone costiere pi\u00f9 calde rispetto all'entroterra, cos\u00ec come avviene per le regioni temperate con clima marittimo.\nEstensione dei ghiacci artici.\nNell'ambito del riscaldamento globale, dalle osservazioni satellitari e da altri studi si registra, negli ultimi 40 anni, una marcata diminuzione sia di superficie sia di volume dei ghiacci artici. L'estate 2012 \u00e8 ricordata per la minima estensione mai raggiunta della superficie ghiacciata. Il 2011 ha fatto segnare estensioni di superficie ghiacciata molto basse, in linea col 2007, allontanando la possibilit\u00e0 di un recupero della superficie ghiacciata che sembrava possibile dai dati del 2008 e 2009.\nAmbiente.\nFlora.\nMan mano che si sale verso nord la luce e il calore disponibile per la crescita e la riproduzione diminuisce rapidamente, e nelle zone pi\u00f9 settentrionali dell'Artide le piante si trovano al limite delle loro possibilit\u00e0 metaboliche. Gli alberi non possono crescere, e le piante attecchiscono soltanto nelle zone meno fredde, crescendo molto vicine al suolo sotto forma di cespugli; l'erba \u00e8 molto rara e le specie non vascolari, come muschi e licheni, formano spessi strati. La flora artica comprende circa 400 specie di angiosperme, piccoli arbusti nani, piante erbacee, licheni e muschi, che formano vaste distese di tundra. Ai suoi estremi settentrionali resistono solo muschi e licheni, le uniche forme vegetali in grado di sopravvivere a un clima cos\u00ec duro e freddo.\nFauna.\nLe specie animali, terrestri e marine, si son dovute adattare al rigido clima artico. Nonostante ci\u00f2 ce ne sono di diversi tipi.\nFra i mammiferi terrestri vi sono l'orso polare (\"Ursus maritimus\"), la volpe artica (\"Alopex lagopus\"), lupi (\"Canis lupus arctos\", \"Canis lupus albus\", \"Canis lupus occidentalis\", \"Canis lupus nubilus\"), il carib\u00f9 \"(Rangifer tarandus\"), il bue muschiato (\"Ovibos moschatus\"), l'ermellino (\"Mustela erminea\") e la lepre artica (\"Lepus arcticus\"); tra le specie marine vi sono diverse foche (\"Pagophilus groenlandicus\", \"Pusa hispida\" e \"Histriophoca fasciata\"), il tricheco (\"Odobenus rosmarus\") e diverse specie di cetacei, tra cui la balena Zugna della Groenlandia (\"Balaena mysticetus\"), il narvalo (\"Monodon monoceros\") e il beluga (\"Delphinapterus leucas\"). Facile trovare nelle profondit\u00e0 anche la presenza del calamaro gigante (\"Architeuthis\").\nMolto ricca anche l'avifauna, come ad esempio la sterna artica (\"Sterna paradisaea\") e la fregata (\"Fregata magnificens)\", e la fauna ittica comprendente, ad esempio, il grande squalo della Groenlandia (\"Somniosus microcephalus\") e il piccolo capelano (\"Mallotus villosus\").\nStoria e antropizzazione.\nEsplorazione.\nDal 1937, l'intera regione artica \u00e8 stata ampiamente esplorata da stazioni sul ghiaccio alla deriva presidiate da russi e americani. Tra il 1937 e il 1991, 88 equipaggi polari internazionali hanno costituito e occupato insediamenti scientifici sul ghiaccio alla deriva e sono stati cos\u00ec trasportati per migliaia di chilometri.\nPopolazioni.\nL'Artide \u00e8 prevalentemente abitata da due popolazioni:\nGiurisdizione.\nContrariamente a quanto avviene per l'Antartide, per l'Artide non esiste alcun trattato internazionale che stabilisca un regime giuridico \"ad hoc\". Si applicano pertanto le norme rilevanti del diritto internazionale; di particolare importanza sono quelle del diritto del mare raccolte nella Convenzione delle Nazioni Unite sul Diritto del Mare (UNCLOS) del 1982.\nIl polo nord geografico e la parte circostante del Mar Glaciale Artico appartengono al regime delle acque internazionali e le risorse naturali ivi allocate costituiscono quindi patrimonio comune dell'umanit\u00e0. Gli stati rivieraschi dell'Oceano Artico esercitano la loro sovranit\u00e0 sulle restanti aree di mare per tramite della zona economica esclusiva fino a 200 miglia nautiche dalla costa e nelle loro acque territoriali fino a una distanza di 24 miglia (includendo la zona contigua). La maggior parte delle risorse naturali di cui si stima l'esistenza si trovano di gi\u00e0 sotto l'indiscussa giurisdizione degli stati artici e non sono oggetto di dispute.\nLe rivendicazioni territoriali avanzate da Canada, Danimarca e Russia su parti della Dorsale di Lomonosov non costituiscono una vera e propria disputa in quanto non hanno carattere bilaterale. Riguardano piuttosto il riconoscimento da parte della Commissione per i Limiti della Piattaforma Continentale del loro diritto ad estendere il limite di sfruttamento delle risorse del sottosuolo oltre le 200 miglia della zona economica esclusiva secondo i parametri stabiliti dall'articolo 76 della UNCLOS.\nDispute territoriali.\nAll'inizio del 2016 sopravvivono due dispute territoriali che hanno come oggetto parti di territorio situate oltre il circolo polare artico. Una riguarda un disaccordo tra Canada e Stati Uniti riguardo al metodo da impiegare per tracciare la linea di confine tra le rispettive zone economiche esclusive nel Mare di Beaufort. La seconda disputa vede invece Canada e Danimarca rivendicare la sovranit\u00e0 sopra l'isola Hans situata in uno stretto internazionale tra la Groenlandia e l'Isola di Ellesmere.\nUna disputa precedente tra la Norvegia e la Russia riguardo al tracciato del confine tra le rispettive zone economiche esclusive \u00e8 stata risolta nel 2010 istituendo una zona di sfruttamento congiunto delle risorse naturali. Il controllo sulle risorse naturali \u00e8 al centro di questi contenziosi: disponendo del 13% delle risorse di petrolio e del 33% di quelle di gas non sfruttate a livello globale, l'Artide ha un'elevata rilevanza economica e geostrategica per gli attori che vi si affacciano.\nDispute concernenti la navigazione.\nEsiste una controversia che riguarda lo status di alcuni stretti dell'arcipelago artico canadese e la navigazione attraverso di essi: il cosiddetto passaggio a nord ovest. Il Canada sostiene che quelle acque siano da considerare come acque interne e dunque soggette alla giurisdizione e alle leggi canadesi. Altri stati e in particolare gli Stati Uniti, sostengono invece che si tratti di acque internazionali e dunque soggette ad un diverso regime giuridico.\nLa navigazione lungo il cosiddetto passaggio a nord-est \u00e8 oggetto di una simile controversia a proposito della rivendicazione come acque interne di alcuni stretti della Federazione Russa."}
{"id": "86779", "revid": "125757315", "url": "https://it.wikipedia.org/wiki?curid=86779", "title": "Enrico Berlinguer", "text": "Attivo nell'antifascismo sardo, nel 1943 s'iscrisse al Partito Comunista. Nel dopoguerra fu tra i principali artefici della ricostituzione della sua organizzazione giovanile, la FGCI, che guid\u00f2 fino al 1956. Nel 1962 entr\u00f2 nella segreteria del PCI e divenne responsabile della sezione esteri. Eletto segretario generale del partito nel 1972, mantenne tale ruolo fino alla prematura scomparsa dodici anni dopo, a seguito di un ictus che lo colp\u00ec durante un comizio.\nSvolse un ruolo di grande importanza nel movimento comunista internazionale con l'avvio di un processo di distanziamento dall'Unione Sovietica e l'elaborazione di un modello alternativo che prese il nome di eurocomunismo. Nello scenario nazionale, teorizz\u00f2 e tent\u00f2 di realizzare, collaborando con Aldo Moro, il compromesso storico. \u00c8 ricordato inoltre per aver sollevato la questione morale relativamente alle modalit\u00e0 di gestione del potere da parte dei partiti politici italiani.\nPersonaggio molto popolare, fu rispettato dagli avversari e amato dai propri militanti, tanto che al suo funerale, a Roma, partecip\u00f2 pi\u00f9 di un milione di persone; mai nell'Italia repubblicana si era avuta una manifestazione di tale ampiezza nei confronti di una figura politica. Sull'onda emotiva della sua scomparsa, il PCI alle elezioni europee del 1984 super\u00f2 per la prima e unica volta la Democrazia Cristiana nei consensi (33,33% contro 32,97%). Sotto la sua segreteria, nel 1976, il PCI aveva gi\u00e0 ottenuto il suo massimo risultato elettorale (34,4%), secondo partito alle spalle della DC.\nBiografia.\nFamiglia.\nIl padre di Enrico Berlinguer era l'avvocato don Mario Berlinguer, nobile e Cavaliere ereditario antifascista e affiliato alla massoneria (come molti intellettuali laici dell'epoca), ufficiale durante la prima guerra mondiale. La madre era Mariuccia Loriga, cugina della madre di Francesco Cossiga e figlia del medico igienista Giovanni Loriga, il quale fu autore di 120 pubblicazioni scientifiche in Italia e all'estero. La nonna materna di Enrico, Giuseppina Satta Branca, anch'ella di origini nobiliari, era sorella di Pietro, sindaco repubblicano di Sassari nell'et\u00e0 giolittiana con un'amministrazione progressista dov'era assessore anche il nonno paterno Enrico Berlinguer senior.\nDue anni dopo Enrico, nel 1924, nacque il fratello Giovanni, scienziato e pi\u00f9 volte parlamentare, mentre ruoli politici di primo piano avrebbe avuto anche il cugino Luigi Berlinguer. Ateo, Enrico Berlinguer si spos\u00f2 il 26 settembre 1957 in Campidoglio, con rito civile, con Letizia Laurenti (1928 - 2017), da cui ebbe quattro figli: Biancamaria (1959), giornalista Rai, Maria Stella (1961), Marco (1963), politico di Rifondazione Comunista, e Laura (1970), giornalista Mediaset.\nPrimi anni.\nEnrico Berlinguer nacque alle tre del mattino di gioved\u00ec 25 maggio 1922 a Sassari. La sua infanzia fu segnata dal progredire della malattia della madre, un'encefalite letargica che le provocava deformazione fisica, distruzione del sistema nervoso e confusione mentale, e che l'avrebbe condotta alla morte nel 1936, dopo un decennio dall'inizio delle sofferenze.\nSuo fratello Giovanni raccont\u00f2 che Enrico in fase adolescenziale coltivava la passione per i libri di filosofia, affermazione confermata da lui stesso in un'intervista del 1980: \"Se mi chiede che cosa volevo fare da ragazzo e cio\u00e8 prima di darmi alla politica, le rispondo il filosofo\". Nel giugno del 1940 consegu\u00ec la maturit\u00e0 classica al Liceo Ginnasio \"Domenico Alberto Azuni\" senza sostenere gli esami, sospesi dal governo a causa dello scoppio della guerra, ottenendo ottimi voti nelle materie umanistiche e valutazioni negative in quelle scientifiche e in greco. Appassionato di studi giuridici, il 5 novembre 1940 s'iscrisse alla facolt\u00e0 di giurisprudenza dell'Universit\u00e0 degli Studi di Sassari. Il 17 giugno 1941 affront\u00f2 il suo primo esame, istituzioni di diritto romano, superato con il voto di 30/30. Aveva progettato di laurearsi con una tesi dal titolo \"Filosofia del diritto: da Hegel a Croce e Gentile\", ma non arriv\u00f2 a concludere l'universit\u00e0.\nA 21 anni, nell'agosto del 1943, s'iscrisse al Partito Comunista Italiano nella serra del militante pistoiese Renato Bianchi, poco fuori Sassari, dove si era recato in bicicletta con il cugino Sergio Siglienti. Nello stesso periodo Berlinguer fond\u00f2 e diresse come segretario la sezione della Giovent\u00f9 comunista di Sassari, con sede provvisoria nel panificio del padre di uno degli iscritti.\nL'inverno successivo in Sardegna fu molto duro, soprattutto per i ceti popolari. L'isola era infatti scollegata sia dal Mezzogiorno liberato dagli Alleati sia dall'Italia occupata dai tedeschi, i traffici erano chiusi e non c'erano approvvigionamenti. La sera del 12 gennaio 1944 Enrico, insieme a una ventina di giovani compagni comunisti, organizz\u00f2 a Sassari una manifestazione per chiedere pane, pasta e zucchero. Il giorno seguente altri manifestanti, circa cinquecento, entrarono in contatto coi carabinieri a cavallo davanti al Palazzo del Governo, ma la protesta venne sciolta rapidamente. Il venerd\u00ec seguente, 14 gennaio, una folla composta da circa duemila persone, soprattutto donne, assalt\u00f2 e saccheggi\u00f2 forni, magazzini di grano, farina e pasta, frantoi. I disordini cominciarono alle 7:30, quando due commessi di panificio furono depredati di 80\u00a0kg di pane che stavano portando alle rivendite. In serata i partiti della Concentrazione antifascista, tra cui il PCI e il Partito d'Azione, in cui allora militava Mario Berlinguer, si dissociarono seccamente sostenendo che \"i disordini ed i torbidi non rispondono ad alcuna iniziativa n\u00e9 finalit\u00e0 di partiti politici, che apertamente li sconfessano\".\nLa polizia non credette all'innocenza dei comunisti e procedette a 43 arresti, tra cui quello dello stesso Enrico, ammanettato la mattina del 17 gennaio e portato inizialmente nella caserma intitolata al suo avo Gerolamo Berlinguer e in seguito nella prigione di San Sebastiano. Berlinguer venne liberato il 23 aprile dopo essere stato prosciolto in istruttoria dalle accuse. A proposito di questa esperienza, 40 anni dopo avrebbe commentato che \"la galera era stata formativa\".\nMilitanza giovanile.\nNel periodo successivo alla svolta di Salerno dell'aprile 1944 e alla composizione di un governo transitorio con la partecipazione dei rappresentanti del CLN, Mario Berlinguer fu per brevissimo tempo, dal 2 al 16 giugno 1944, commissario aggiunto all'epurazione. Il 23 giugno, in uno dei suoi viaggi a Salerno, dove si riuniva il governo, per incontrare Palmiro Togliatti, port\u00f2 con s\u00e9 il figlio Enrico e lo present\u00f2 al politico genovese, che in passato aveva frequentato il Liceo \"Azuni\" insieme allo stesso Mario.\nIl giovane Enrico dest\u00f2 una buona impressione e in breve ottenne un impiego nel PCI come funzionario dirigente del lavoro giovanile nella Federazione romana, a 400 lire al mese. Enrico si trasfer\u00ec a Roma insieme al fratello Giovanni e al padre e a novembre inizi\u00f2 a lavorare nel movimento giovanile, che aveva sede in due appartamenti di via Nazionale 243 ed era al tempo diretto dal ventisettenne Michelino Rossi e dal venticinquenne Giulio Spallone. Si occup\u00f2 inizialmente dell'ambito sindacale, poi divenne vicepresidente nazionale del movimento giovanile.\nNel giugno 1945 venne sostituito da Pietro Secchia, arrivato da Milano, perch\u00e9 Togliatti aveva deciso di inviare Berlinguer nel capoluogo lombardo per cercare di convincere i giovani compagni (quasi tutti partigiani) ad abbandonare le armi e a cessare le violenze e le vendette politiche. Ad aspettarlo c'erano Luigi Longo e Giancarlo Pajetta. Un anno pi\u00f9 tardi, al V congresso del PCI, tra il dicembre 1945 e il gennaio 1946, Enrico venne eletto nel Comitato centrale, composto di 70 membri. Si trattava, come ricord\u00f2 Secchia, della leva pi\u00f9 recente insieme a Mario Alicata.\nDivenuto segretario del Fronte della Giovent\u00f9, tra luglio e agosto 1946 Berlinguer fu il capo della delegazione di quindici elementi (tra cui i partigiani Marisa Musu e Vito D'Amico) che visit\u00f2 l'Unione Sovietica, e nell'occasione fu ricevuto in un breve incontro da Stalin. Dopo il suo ritorno in Italia lavor\u00f2 di nuovo a Roma insieme a Togliatti ed ebbe il compito di organizzare per il 23 maggio 1947 la prima Conferenza nazionale giovanile del PCI.\nNel 1948, tra il 4 e il 10 gennaio, si svolse a Milano il VI Congresso del PCI, che elesse Enrico, in qualit\u00e0 di responsabile del movimento giovanile, nel massimo organismo del partito, la Direzione, composta di ventuno membri. A fine marzo 1949 il Comitato centrale decise di ricostruire la Federazione Giovanile Comunista Italiana, affidando la segreteria a Berlinguer, con la collaborazione di Silvano Peruzzi, Raffaello Ramat, Bruno Bernini e Ugo Pecchioli. Da agosto la nuova FGCI affianc\u00f2 al proprio settimanale da centomila copie, \"Pattuglia\", il mensile \"Giovent\u00f9 nuova\", con una tiratura di ventimila copie, diretto dallo stesso Berlinguer, mentre nella primavera del 1950 tenne al Teatro Goldoni di Livorno il primo congresso dopo la ricostituzione, il XII complessivo.\nNello stesso anno Berlinguer divenne segretario della Federazione Mondiale della Giovent\u00f9 Democratica, l'associazione internazionale dei giovani comunisti con sede a Budapest, dove Enrico si recava a lavorare per dieci giorni al mese. In questo compito era assistito da Hu Yaobang, futuro segretario del Partito Comunista Cinese, ed Erich Honecker, in seguito presidente della Repubblica Democratica Tedesca. Nello stesso periodo il fratello Giovanni era segretario dell'Unione internazionale degli studenti, con sede a Praga. Nell'agosto del 1951 si tenne a Berlino Est il Festival mondiale della giovent\u00f9, e l'anno successivo si concluse il mandato di Enrico Berlinguer, che tuttavia continu\u00f2 anche in seguito a militare nell'organizzazione.\nCarriera nel partito.\nAlla fine del 1956 il PCI dovette affrontare le ripercussioni del XX congresso del PCUS, del processo di destalinizzazione e dell'invasione dell'Ungheria da parte dell'Armata Rossa. All'VIII Congresso del partito Berlinguer scelse una posizione defilata e dimessa, omettendo riferimenti all'URSS e concentrandosi sulla convinta difesa della politica postbellica dei comunisti italiani.\nNello stesso anno si esaur\u00ec, non senza amarezza, l'esperienza di Enrico in una FGCI che aveva visto una diminuzione di circa iscritti negli ultimi due anni. Alla guida dell'organizzazione giovanile subentr\u00f2 Renzo Trivelli. Nonostante il diffuso giudizio sulla statura politica di Berlinguer, in quei mesi la sua stella era in declino ed Enrico venne spostato a un incarico secondario, divenendo nel 1957 il responsabile dell'Istituto delle Frattocchie, la scuola dei quadri del partito.\nNel 1957, dopo il matrimonio con Letizia Laurenti, Berlinguer si trasfer\u00ec con la moglie a Cagliari; era stato infatti scelto come vicesegretario regionale del PCI in Sardegna dopo il disastroso risultato ottenuto nell'isola dai comunisti alle elezioni regionali, nelle quali il partito si era fermato al 17,6% dei voti. Nei pochi mesi di permanenza in Sardegna Berlinguer estese l'organizzazione del PCI con la costituzione della Federazione della Gallura, con sede a Tempio Pausania, e si occup\u00f2 dell'edizione isolana de \"l'Unit\u00e0\".\nNell'estate 1958 Berlinguer torn\u00f2 a Roma insieme a Letizia, chiamato da Togliatti e dal vicesegretario Longo per collaborare con quest'ultimo nella direzione dell'Ufficio di segreteria insieme a Salvatore Cacciapuoti, operaio metallurgico, gi\u00e0 segretario della federazione napoletana. Con il IX Congresso del partito, svoltosi a Roma tra il 30 gennaio e il 4 febbraio 1960, Enrico fece il suo ingresso a pieno titolo in Direzione e assunse l'incarico dell'organizzazione. Insieme a lui, oltre a Togliatti e Longo, c'erano Giorgio Amendola, Giancarlo Pajetta, Pietro Ingrao ed Enrico Bonazzi.\nNel dicembre 1961 Berlinguer intervenne in una riunione del Comitato centrale con una relazione che rivendicava l\u2019autonomia del partito italiano dal PCUS. Questo in una fase di tensione che seguiva il XXII Congresso del PCUS, in cui Chru\u0161\u010d\u0451v aveva inaspettatamente accentuato i toni, riaprendo e aggravando il processo a Stalin.\nAl X Congresso, tenutosi a Roma tra il 2 e l'8 dicembre 1962, Enrico comp\u00ec un altro passo in avanti nella dirigenza del partito: riconfermato in Direzione, divenne anche membro della Segreteria e responsabile dell'Ufficio di segreteria. Quest'ultimo incarico, che avrebbe tenuto fino al gennaio 1966, fece di lui il diretto esecutore di tutte le risoluzioni prese dalla Segreteria. Assunse inoltre l'importante ufficio delle relazioni estere.\nIntanto Chru\u0161\u010d\u00ebv si trovava in grandi difficolt\u00e0 all'interno del suo partito dopo l'insuccesso nella gestione della crisi dei missili di Cuba e a fronte del malcontento generato dai problemi dell'economia sovietica, e in particolare dell'agricoltura. Nell'ottobre 1964, all'indomani della morte di Togliatti a Jalta, and\u00f2 a buon fine l'iniziativa, guidata da Leonid Bre\u017enev e altri dirigenti del PCUS e del KGB, che port\u00f2 alla deposizione del leader sovietico, ufficialmente per motivi di salute.\nUna delegazione del PCI composta da Berlinguer, Paolo Bufalini ed Emilio Sereni si rec\u00f2 allora a Mosca per avere un chiarimento sulla destituzione di Chru\u0161\u010d\u0451v. Il 30 ottobre si avviarono i colloqui: in rappresentanza del PCUS vi presero parte i membri del Praesidium del Comitato centrale Michail Suslov e Nikolaj Podgornyj insieme a Boris Ponomar\u00ebv, definito da Vittorio Gorresio \u00abil cane da guardia messo dal Cremlino a sorvegliare il grande gregge dei partiti comunisti non al potere\u00bb. Berlinguer illustr\u00f2 i dubbi del PCI riguardo ai metodi e le posizioni del PCUS, incluso il modo dell'allontanamento di Chru\u0161\u010d\u0451v, che aveva sollevato nel partito italiano \u00abriserve, perplessit\u00e0 e interrogativi\u00bb.&lt;ref name=\"l'Unit\u00e0:8/11\"&gt;&lt;/ref&gt; Berlinguer sottoline\u00f2 inoltre la necessit\u00e0 di \u00abliberarsi da ogni nostalgia\u00bb e trovare \u00abuna unit\u00e0 che riconosca come inevitabili ed ammetta le differenze, senza che questo debba dar luogo a condanne\u00bb. La mattina seguente venne all'incontro anche Bre\u017enev, che partecip\u00f2 a una breve seduta finalizzata alla stesura di un comunicato neutro. Al rientro, marted\u00ec 3 novembre, Berlinguer lesse ai giornalisti che lo attendevano all'aeroporto di Fiumicino un appunto, spiegando come la delegazione italiana avesse \u00abinformato ampiamente i compagni sovietici delle reazioni e preoccupazioni che ha suscitato nell\u2019opinione pubblica del nostro paese la sostituzione del compagno Chru\u0161\u010d\u0451v. Con grande franchezza\u00bb, aggiunse, \u00ababbiamo inoltre esposto ai compagni del Pcus le perplessit\u00e0 e le riserve che il modo in cui i mutamenti sono stati annunciati e presentati ha sollevato nel nostro partito\u00bb.&lt;ref name=\"l'Unit\u00e0:4/11\"&gt;&lt;/ref&gt;\nDal 25 al 31 gennaio 1966 si svolse a Roma l'XI Congresso del PCI, durante il quale vennero riaffermati i temi della lotta per la pace, della distensione, della coesistenza pacifica e del disarmo, con l'obiettivo prioritario dell'organizzazione di un grande movimento unitario. Si tratt\u00f2 del primo congresso dopo la morte di Togliatti e si tenne in un contesto di grave tensione internazionale, legata soprattutto alla guerra del Vietnam, mentre la fase \"riformatrice\" del centro-sinistra appariva esaurita. Al termine dei lavori Berlinguer non rientr\u00f2 nella Segreteria nazionale, divenendo invece segretario regionale del Lazio. And\u00f2 inoltre a far parte del nuovo organismo voluto dal nuovo segretario Longo, l'Ufficio politico, intermedio tra la Segreteria e la Direzione. In quel periodo, e fino al 1968, ebbe l'occasione di sviluppare l'esperienza internazionale attraverso alcune missioni per conto del PCI in Vietnam, Cina, Corea del Nord e di nuovo a Mosca.\nVerso la leadership.\nAlle elezioni politiche del 19 maggio 1968 la Direzione del PCI decise di candidare Berlinguer capolista nel Lazio (a verbale risulta il suo unico voto contrario alla candidatura). Enrico venne eletto con preferenze e divenne per la prima volta deputato. Le elezioni costituirono un decisivo successo comunista e una secca sconfitta per il Partito socialista unificato: il partito guidato da Longo riusc\u00ec a ottenere undici seggi in pi\u00f9 rispetto alle elezioni precedenti, mentre i socialisti ne persero ventinove. Buono fu anche il risultato della Democrazia Cristiana, che consegu\u00ec sei seggi in pi\u00f9 rispetto a cinque anni prima.\nA novembre di quell'anno Berlinguer fu a Mosca su invito del PCUS, alla testa di una delegazione composta da Bufalini, Colombi, Cossutta e Galluzzi, mentre gli interlocutori, assente Bre\u017enev in visita ufficiale a Varsavia, erano guidati dall'ucraino Andrej Kirilenko.\nAl XII Congresso, svoltosi nel febbraio 1969 a Bologna, a seguito del peggiorare delle condizioni di salute del sessantottenne Longo, parzialmente invalido, si pose il problema di affiancare al leader un vicesegretario che subentrasse gradatamente alla guida del partito. Al segretario generale della CGIL Agostino Novella e al responsabile dell'Ufficio di segreteria Cossutta fu affidato l'incarico di sondare i membri della Direzione, a cui venne chiesto di esprimere una preferenza fra Berlinguer e Giorgio Napolitano. La larga maggioranza del gruppo dirigente scelse il primo.\nAll'inizio di giugno Berlinguer torn\u00f2 a Mosca come delegato, con Cossutta e Bufalini, alla Conferenza internazionale dei partiti comunisti. Ad accompagnarli c'erano anche Galluzzi, Michelino Rossi, Boffa e Mechini. I lavori furono aperti il giorno 5 dal discorso di Bre\u017enev, mentre Berlinguer intervenne mercoled\u00ec 11 giugno, dopo i relatori di 35 partiti che avevano appoggiato le posizioni sovietiche. In quell'occasione il vicesegretario del PCI tenne quello che sarebbe stato ricordato come \u00abil pi\u00f9 duro discorso mai pronunziato a Mosca da un dirigente straniero\u00bb. Tra l'altro, Enrico disse: \u00abNoi respingiamo il concetto che possa esservi un modello di societ\u00e0 socialista unico e valido per tutte le situazioni. In verit\u00e0 le stesse leggi generali di sviluppo della societ\u00e0 non esistono mai allo stato puro, ma sempre e solo in realt\u00e0 particolari, storicamente determinate e irripetibili. Contrapporre questi due aspetti \u00e8 schematico e scolastico e significa negare la sostanza stessa del marxismo\u00bb.\nLa segreteria.\nLuned\u00ec 13 marzo 1972 al Palalido di Milano si apr\u00ec il XIII Congresso del PCI. Berlinguer lesse la relazione introduttiva ai delegati, che rappresentavano iscritti. Al termine del congresso venne eletto segretario nazionale del partito, mentre due mesi pi\u00f9 tardi le elezioni politiche videro la sua rielezione a deputato con preferenze.\nAll'inizio di ottobre del 1973 Berlinguer si rec\u00f2 in Bulgaria per incontrare il capo di Stato Todor \u017divkov. I colloqui non procedevano benissimo, tanto che Enrico decise di accorciare la permanenza. Mercoled\u00ec 3 ottobre si dirigeva verso l'aeroporto di Sofia a bordo di una GAZ-13 \u010cajka preceduta da una scorta di polizia e seguita da una terza macchina con a bordo i dirigenti del PCI che avevano accompagnato il segretario. All'improvviso la macchina dove viaggiavano Berlinguer e i suoi accompagnatori fu investita da un camion militare. L'incidente provoc\u00f2 la morte dell'interprete e il ferimento grave di due dirigenti del Partito Comunista Bulgaro che viaggiavano con Berlinguer, che rimase ferito a sua volta.\nNel 1991 Emanuele Macaluso, senatore del Partito Democratico della Sinistra ed ex dirigente comunista, rilasci\u00f2 un'intervista al settimanale \"Panorama\" dichiarando che il segretario del PCI, appena rientrato a Botteghe Oscure, gli avrebbe rivelato il sospetto che si fosse trattato in realt\u00e0 di un \"falso incidente\", orchestrato ad arte dal KGB e dai servizi segreti bulgari per sopprimere lo scomodo alleato italiano.\nCompromesso storico ed eurocomunismo.\nDopo la convalescenza seguita alle ferite riportate, Berlinguer scrisse per la rivista \"Rinascita\" tre famosi articoli (\"Imperialismo e coesistenza alla luce dei fatti cileni\", \"Via democratica e violenza reazionaria\" e \"Alleanze sociali e schieramenti politici\") che abbozzavano la proposta del \"compromesso storico\" come soluzione preventiva dinanzi a possibili derive istituzionali di tipo sudamericano. Poche settimane prima, l'11 settembre, si era infatti consumato il golpe in Cile che aveva portato al rovesciamento del governo di sinistra di Salvador Allende per opera del generale Augusto Pinochet.\nNell'ultimo dei tre articoli, pubblicato il 12 ottobre, si legge: \u00abSarebbe del tutto illusorio pensare che, anche se i partiti e le forze di sinistra riuscissero a raggiungere il 51 per cento dei voti e della rappresentanza parlamentare (\u2026), questo fatto garantirebbe la sopravvivenza e l\u2019opera di un governo che fosse l\u2019espressione di tale 51 per cento. Ecco perch\u00e9 noi parliamo non di una \"alternativa di sinistra\" ma di una \"alternativa democratica\", e cio\u00e8 della prospettiva politica di una collaborazione e di una intesa delle forze popolari d'ispirazione comunista e socialista con le forze popolari di ispirazione cattolica, oltre che con formazioni di altro orientamento democratico. (\u2026) La gravit\u00e0 dei problemi del paese, le minacce sempre incombenti di avventure reazionarie e la necessit\u00e0 di aprire finalmente alla nazione una sicura via di sviluppo economico, di rinnovamento sociale e di progresso democratico rendono sempre pi\u00f9 urgente e maturo che si giunga a quello che pu\u00f2 essere definito il nuovo grande \"compromesso storico\" tra le forze che raccolgono e rappresentano la grande maggioranza del popolo italiano\u00bb. Iniziarono cos\u00ec a delinearsi le caratteristiche della segreteria Berlinguer: da un lato il tentativo di collaborare con la Democrazia Cristiana nella prospettiva di realizzare riforme sociali ed economiche che il leader del PCI considerava indispensabili, dall'altro la volont\u00e0 di rappresentare un nuovo comunismo indipendente dall'URSS, che in seguito sarebbe stato chiamato \"eurocomunismo\", intendendo con tale termine il rapporto che avrebbero avuto i partiti comunisti italiano, francese e spagnolo dal 1975 in poi, con l'obiettivo di distanziarsi dal sistema sovietico e rivendicare pi\u00f9 autonomia da Mosca.\nLa proposta politica del compromesso storico sviluppava il tradizionale indirizzo di Togliatti, elaborato durante la Resistenza e il dopoguerra, rivolto a realizzare una stabile alleanza di governo fra le grandi forze popolari (DC, PCI e PSI), ma v'introduceva delle novit\u00e0: da un lato la volont\u00e0 di reagire a una tensione internazionale drammatica che aveva portato all'appoggio americano al cruento colpo di Stato in Cile, dall'altro la prima ricerca di elementi programmatici nuovi da ascrivere al compromesso, come l'\"austerit\u00e0\" nel consumo, in risposta all'emergere della questione ecologica.\nDal 18 al 23 marzo 1975 si svolse al Palazzo dello Sport di Roma il XIV Congresso del PCI, ribattezzato dai giornali il \"congresso del compromesso storico\", ma gi\u00e0 nella seconda giornata dei lavori Amintore Fanfani decise di ritirare la delegazione DC a causa delle ingerenze nelle elezioni portoghesi da parte del PCI: il partito italiano aveva infatti avuto un ruolo nella decisione del Consiglio militare della rivoluzione di escludere dalla consultazione il Partito democratico cristiano, responsabile di un tentato golpe.\nDomenica 15 e luned\u00ec 16 giugno si tennero le elezioni regionali e amministrative, cariche di significato politico: furono infatti quaranta milioni gli italiani chiamati alle urne per rinnovare i consigli di citt\u00e0, 86 province e 15 regioni a statuto ordinario; inoltre per la prima volta votarono anche i diciottenni. L'esito segn\u00f2 una sostanziale vittoria delle sinistre, in particolare dei comunisti, che ottennero una media nazionale del 33,4%, con la DC al 35,4% e il PSI al 12%.\nNel corso del 1976 Berlinguer precis\u00f2 il proprio pensiero in due significative interviste: nella prima, curata da Carlo Casalegno per alcuni importanti quotidiani europei (\"La Stampa\", \"Die Welt\", \"Le Monde\", \"Times\"), il segretario del PCI ribad\u00ec la scelta democratica e l'autonomia della politica del partito italiano; nella seconda, firmata da Giampaolo Pansa sul \"Corriere della Sera\" del 15 giugno, Berlinguer si sofferm\u00f2 invece sul rapporto tra l\u2019Italia e la NATO e sull\u2019atteggiamento dei comunisti verso l\u2019Alleanza Atlantica. Fu invece in un incontro in Francia con il segretario del PCF Georges Marchais, il 3 giugno, all'indomani del XXV Congresso del PCUS, che Berlinguer nomin\u00f2 per la prima volta l'eurocomunismo.\nAlle elezioni politiche svoltesi domenica 20 e luned\u00ec 21 giugno uscirono vincitori sia la DC sia il PCI: la prima infatti riusc\u00ec a guadagnare voti rispetto alle elezioni precedenti, mentre i comunisti crebbero di ben rispetto a quattro anni prima. I voti dei socialisti restarono invece sostanzialmente invariati.\nIl 14 ottobre 1977 Berlinguer scrisse una lettera a monsignor Luigi Bettazzi, vescovo di Ivrea, che segn\u00f2 una significativa apertura al mondo della chiesa. Nel testo si legge: \u00abNel PCI esiste ed opera la volont\u00e0 non solo di costruire e di far vivere qui in Italia un partito laico e democratico, come tale non teista, non ateista, non antiteista, ma di volere anche, per diretta conseguenza, uno Stato laico e democratico, anch\u2019esso dunque non teista, non ateista, non antiteista\u00bb.\nPoco dopo si tennero a Mosca grandiose celebrazioni per il 60\u00ba anniversario della Rivoluzione d'ottobre, a cui Berlinguer prese parte con Antonio Rubbi, Nilde Iotti, Antonio Roasio e Luciano Guerzoni, costituendo una delle 123 delegazioni presenti in rappresentanza di partiti comunisti, di partiti socialisti, di movimenti di liberazione, di sindacati, di Stati. Il segretario del PCI nell'occasione disse, tra l'altro: \u00abL\u2019esperienza compiuta ci ha portato alla conclusione che la democrazia \u00e8 oggi non soltanto il terreno sul quale l\u2019avversario di classe \u00e8 costretto a retrocedere, ma \u00e8 anche il valore storicamente universale sul quale fondare un'originale societ\u00e0 socialista. Ecco perch\u00e9 la nostra lotta unitaria (che cerca costantemente l\u2019intesa con altre forze d'ispirazione socialista e cristiana in Italia e in Europa occidentale) \u00e8 rivolta a realizzare una societ\u00e0 nuova \u2013 socialista \u2013 che garantisca tutte le libert\u00e0 personali e collettive, civili e religiose, il carattere non ideologico dello Stato, la possibilit\u00e0 dell'esistenza di diversi partiti, il pluralismo della vita sociale, culturale, ideale\u00bb.\nAll'inizio del 1978 venne programmato per il mese di maggio un viaggio di Berlinguer negli Stati Uniti che non avrebbe avuto luogo. Intanto il 5 gennaio Enrico, accompagnato da Luciano Barca, incontr\u00f2 Aldo Moro in casa di un consigliere di quest'ultimo, Tullio Ancora. Il 26 gennaio il Comitato centrale del partito sottoline\u00f2 l'esigenza di una partecipazione diretta del PCI al governo del Paese, posizione ribadita da Berlinguer nei successivi incontri per la formazione del governo. In un successivo incontro tra i due segretari, svoltosi il 16 febbraio, Moro afferm\u00f2 che avrebbe sostenuto presso i gruppi parlamentari democristiani la necessit\u00e0 dell'ingresso a pieno titolo del PCI nella maggioranza governativa. Le trattative furono tuttavia vanificate dagli eventi successivi. Il rapimento di Moro del 16 marzo 1978 fu commentato cos\u00ec da Berlinguer, cui a seguito dell'avvenimento venne affidata una scorta: \u00abIl momento \u00e8 tale che tutte le energie devono essere unite e raccolte perch\u00e9 l'attacco eversivo sia respinto: con saldezza di nervi, non perdendo la calma, ma anche adottando tutte le iniziative e tutte le misure opportune per salvare le istituzioni e per garantire la sicurezza e l'ordine democratico\u00bb. Il presidente della Democrazia Cristiana venne ucciso il 9 maggio, mentre il 15 giugno il Presidente della Repubblica Giovanni Leone fu costretto a dimettersi a causa delle accuse, poi rivelatesi infondate, riguardanti lo scandalo Lockheed e fu sostituito l'8 luglio da Sandro Pertini.\nIn un contesto aggravato dall'uccisione, il 24 gennaio 1979, del sindacalista Guido Rossa da parte delle Brigate Rosse, il PCI celebr\u00f2 il suo XV Congresso e sub\u00ec poi una dura sconfitta alle elezioni anticipate del 3 giugno: il partito scese dal 34,4 al 30,4% dei voti, a fronte del 38,3% ottenuto dalla DC alla Camera. I comunisti persero voti tra i giovani, i ceti professionali e gli strati sociali disagiati. Berlinguer venne comunque eletto a Roma con oltre preferenze e una settimana pi\u00f9 tardi divenne europarlamentare; alle elezioni europee il PCI ottenne il 29,5%, i democristiani il 36,4% e i socialisti l'11%.\nAll'inizio di gennaio del 1980 l'intervento sovietico in Afghanistan fu condannato dalla Direzione del PCI e port\u00f2 Berlinguer a definire l'Unione Sovietica una potenza imperialista al pari degli Stati Uniti. Nello stesso anno le elezioni regionali e quelle amministrative videro un grande avanzamento del PSI, che raggiunse il 13,3% dei voti, mentre il PCI si ferm\u00f2 stabile al 31,1.\nLa seconda parte del 1980 fu caratterizzata dagli effetti della crisi della FIAT, con la messa in cassa integrazione di migliaia di dipendenti e l'annuncio di quasi licenziamenti. Queste misure portarono a uno sciopero che raggiunse il suo apice il 26 settembre quando Berlinguer, parlando davanti ai cancelli di Mirafiori, promise l'appoggio del Partito Comunista anche qualora si fosse arrivati a occupare la fabbrica. La battaglia sindacale, che condusse alla caduta del governo Cossiga II, si protrasse per 35 giorni ma si concluse con un accordo favorevole all'azienda dopo la cosiddetta \"marcia dei quarantamila\" del 14 ottobre.\nA novembre Berlinguer, in visita a Salerno dopo il terremoto in Irpinia, ridefin\u00ec la politica comunista dell'alternativa democratica rovesciando il compromesso storico e preconizzando un governo senza i democristiani. Tra gli episodi che spinsero il segretario del PCI ad abbandonare la linea della solidariet\u00e0 nazionale, la notizia del coinvolgimento di politici democristiani, socialdemocratici e socialisti nella prolungata truffa petrolifera emersa a seguito dell'arresto a Casale Monferrato dell'ex comandante generale della Guardia di Finanza Raffaele Giudice. La corruzione e il malcostume che dominavano i partiti di governo furono duramente condannati da Berlinguer in un'intervista, concessa a Eugenio Scalfari e pubblicata su \"Repubblica\" marted\u00ec 28 luglio 1981, che apriva la cosiddetta \"questione morale\". In essa si legge: \u00abI partiti di oggi sono soprattutto macchine di potere e di clientela. I partiti hanno occupato lo Stato e tutte le sue istituzioni, a partire dal governo. Hanno occupato gli enti locali, gli enti di previdenza, le banche, le aziende pubbliche, gli istituti culturali, gli ospedali, le universit\u00e0, la Rai TV, alcuni grandi giornali\u00bb.\nLo strappo con l'URSS.\nIl 12 ottobre Berlinguer incontr\u00f2 Fidel Castro in un colloquio durato sette ore, in cui il leader cubano si conferm\u00f2 alleato fidato dell'Unione Sovietica e ostile alla Cina che, \u00abpassata dalla parte dell'imperialismo, a una posizione controrivoluzionaria\u00bb. Due mesi pi\u00f9 tardi si consum\u00f2 tuttavia lo strappo tra PCI e URSS, a seguito delle vicende polacche. Il 15 dicembre Berlinguer, ospite della rubrica televisiva \"Tribuna politica\", disse: \u00abCi\u00f2 che \u00e8 avvenuto in Polonia ci induce a considerare che effettivamente la capacit\u00e0 propulsiva di rinnovamento delle societ\u00e0 che si sono create nell\u2019Est europeo \u00e8 venuta esaurendosi. Parlo di una spinta propulsiva che si \u00e8 manifestata per lunghi periodi e che ha la sua data d'inizio nella Rivoluzione socialista dell\u2019Ottobre. Oggi siamo giunti a un punto in cui quella fase si chiude. Noi pensiamo che gli insegnamenti fondamentali che ci ha trasmesso prima di tutto Marx e alcune delle lezioni di Lenin conservino una loro validit\u00e0; e che d\u2019altra parte vi sia tutto un patrimonio e tutta una parte di questo insegnamento che sono ormai caduti e debbono essere abbandonati e del resto sono stati da noi stessi abbandonati con gli sviluppi nuovi che abbiamo dato alla nostra elaborazione, centrata su un tema che non era centrale in Lenin. Il tema su cui noi ci concentriamo \u00e8 quello dei modi e delle forme della costruzione socialista in societ\u00e0 economicamente sviluppate e con tradizioni democratiche, quali sono le societ\u00e0 dell\u2019occidente europeo. Da questo punto di vista, noi consideriamo l\u2019esperienza storica del movimento socialista nelle due fasi fondamentali: quella socialdemocratica e quella dei paesi dove il socialismo \u00e8 stato avviato sotto la direzione di partiti comunisti. Entrambe vanno superate criticamente con nuove soluzioni, cio\u00e8 con quella che noi chiamiamo la terza via, terza rispetto alle vie tradizionali della socialdemocrazia e ai modelli dell\u2019Est europeo\u00bb.\nIl 29 dicembre le ragioni dell'autonomia da Mosca e le critiche ai Paesi del socialismo reale furono ribadite dal segretario del PCI al Comitato centrale. Nella stessa sede, il 12 gennaio 1982 la posizione di Berlinguer fu criticata da Cossutta. Altri durissimi attacchi arrivarono il 24 gennaio dal \"Rud\u00e9 pr\u00e1vo\", organo ufficiale del Partito Comunista di Cecoslovacchia, e poi dalla \"Pravda\", che pubblic\u00f2 una sorta di \"scomunica\" verso il PCI sotto forma di un lungo articolo dal titolo \"Contro gli interessi della pace e del socialismo\".\nIl 30 aprile Berlinguer, partecipando ai funerali di Pio La Torre, ucciso dalla mafia, illustr\u00f2 le proposte del partito contro l'installazione in Italia dei missili Cruise. Il 1983 fu invece caratterizzato dal XVI Congresso del PCI, in cui Berlinguer venne rieletto segretario, e dalle elezioni politiche di giugno, che videro un grosso arretramento della DC, il PCI stabile al 30% e un avanzamento del PSI. Berlinguer viene inoltre rieletto per la quarta volta a Roma con oltre preferenze.\nLa morte a Padova.\nIl 7 giugno 1984 Berlinguer tenne un comizio a Padova, sul palco di Piazza della Frutta, in vista delle successive elezioni europee. Durante l'intervento venne colpito da un ictus che lo costrinse a una pausa mentre si apprestava a pronunciare la frase: pur palesemente provato dal malore, continu\u00f2 il discorso fino alla fine, nonostante anche la folla, dopo i cori di sostegno, urlasse: \u00abBasta, Enrico!\u00bb. Alla fine del comizio rientr\u00f2 in albergo, dove si addorment\u00f2 sul letto della sua stanza, entrando subito in coma. Dopo il consulto con un medico, venne trasportato all'ospedale Giustinianeo e ricoverato in condizioni drammatiche. Mor\u00ec l'11 giugno a causa di un'emorragia cerebrale. Il comunicato del sovrintendente sanitario afferm\u00f2 che il politico sardo era venuto a mancare alle 12:45.\nIl presidente della Repubblica Sandro Pertini, che si trovava gi\u00e0 a Padova per ragioni di Stato, si rec\u00f2 in ospedale per constatare le condizioni di Berlinguer. Fece in tempo a entrare in stanza per vederlo e baciarlo sulla fronte. S'impose, poche ore dopo il decesso, per trasportare la salma sull'aereo presidenziale, dicendo: \u00abLo porto via come un amico fraterno, come un figlio, come un compagno di lotta\u00bb. Commovente fu il suo saluto al funerale, il 13 giugno, al quale partecip\u00f2 circa un milione di persone: il presidente si chin\u00f2 con la testa sopra la bara, baciandola tra gli applausi dei presenti. Sonori fischi, che ricambiavano quelli subiti da Berlinguer al congresso socialista, si levarono invece quando Nilde Iotti cit\u00f2 il presidente del Consiglio Bettino Craxi, al quale precedentemente era stata impedita da Marco Berlinguer la visita al capezzale del padre. Anche coloro che erano in assoluto politicamente pi\u00f9 distanti da Berlinguer, ovvero Giorgio Almirante e Pino Romualdi, rispettivamente segretario e presidente del Movimento Sociale Italiano, riconoscendo il rigore morale dell'avversario, parteciparono al funerale.\nIl corteo con la bara, accompagnato dalla musica dell\"'Adagio in sol minore\" di Remo Giazotto, sfil\u00f2 dalla sede del PCI, in via delle Botteghe Oscure, a piazza San Giovanni, rendendo palese l'ammirazione che una larga parte dell'opinione pubblica italiana aveva nei confronti di Enrico Berlinguer.\nLe imminenti elezioni europee, anche in ragione dell'ondata emotiva determinata dalla morte del leader comunista, videro un grande successo del PCI che, per la prima e unica volta nella storia, super\u00f2 la DC, affermandosi come primo partito italiano (33,3% contro 33,0%); Berlinguer, candidato nella circoscrizione centrale, ottenne oltre 710.000 voti di preferenza (a fronte degli 836.000 conseguiti alle europee di cinque anni prima). Per evocare la forte ascesa del PCI, si \u00e8 a lungo parlato di \"effetto Berlinguer\", sebbene una parte degli osservatori politici e alcuni esponenti del partito avessero negato che il successo elettorale fosse da ricondurre alla scomparsa del segretario.\nPer decisione della famiglia, secondo la volont\u00e0 espressa alla moglie, Berlinguer \u00e8 stato sepolto a Roma nel Cimitero di Prima Porta, nonostante il Partito desiderasse che fosse tumulato al Cimitero del Verano, nel mausoleo in cui gi\u00e0 riposavano i dirigenti comunisti Palmiro Togliatti, Giuseppe Di Vittorio e Luigi Longo e dove nel 1999 sarebbe stata sepolta anche Nilde Iotti.\nSoprannominato subito \"il pi\u00f9 amato\" (a differenza di Togliatti che era \"il migliore\"), Berlinguer ebbe come successore alla guida del PCI Alessandro Natta.\nOpere di Enrico Berlinguer.\nLa produzione testuale di Enrico Berlinguer si differenzia in varie tipologie, dai comizi agli interventi congressuali, dai rapporti agli organismi interni del PCI e delle organizzazioni internazionali fino alle interviste giornalistiche e agli articoli. In particolare sono state edite numerose antologie degli scritti e discorsi del periodo che va da fine anni sessanta\u00a0\u2013 inizio anni settanta (elezione a deputato e poi a vicesegretario e segretario del PCI) fino alla morte.\nLo stile oratorio di Berlinguer \u00e8 stato oggetto di analisi sulle forme della comunicazione politica italiana e sulla retorica comunista nell'Italia repubblicana e di un approfondimento di carattere linguistico che ha sottolineato, tra l'altro, il \u00abforte lascito in parole o locuzioni \"(quali compromesso storico, eurocomunismo, austerit\u00e0 o questione morale)\" che a Berlinguer devono la loro nascita o almeno la loro fortuna nella lingua, nella storia e nella cultura politica del nostro Paese\u00bb.\nNella cultura di massa.\nUna delle pi\u00f9 famose immagini di Enrico Berlinguer \u00e8 quella che lo vede in braccio a Roberto Benigni durante un comizio del 16 giugno 1983 a una manifestazione per la pace della FGCI romana presso la Terrazza del Pincio. Tale scena viene spesso erroneamente collocata alla Festa de l'Unit\u00e0 di Reggio Emilia del settembre 1983.\nLo stesso Benigni gi\u00e0 nel 1977 era stato protagonista del film di Giuseppe Bertolucci \"Berlinguer ti voglio bene\".\nSul leader del PCI sono stati girati anche tre documentari, \"L'addio a Enrico Berlinguer\" (1984), diretto da registi vari, \"Berlinguer \u2013 la sua stagione\" (1988) di Ansano Giannarelli e \"Quando c'era Berlinguer\" (2014) di Walter Veltroni.\nA Berlinguer sono inoltre dedicate le canzoni \"I funerali di Berlinguer\" dei Modena City Ramblers e \"Dolce Enrico\" di Antonello Venditti. Altre canzoni che citano nel proprio testo Berlinguer sono \"Svegliami\" dei CCCP - Fedeli alla linea, \"Qualcuno era comunista\" di Giorgio Gaber, \"Robespierre\" degli Offlaga Disco Pax, \"Tropico del Cancro\" di Andrea Appino, \"1984\" di Salmo, \"Nel tempo\" di Luciano Ligabue.\nA Berlinguer, nel 1985, \u00e8 stata dedicata una statua bronzea a Fiano Romano collocata all'ingresso del centro storico del paese che pi\u00f9 volte era stato visitato dal segretario del PCI, anche in forma privata."}
{"id": "86780", "revid": "1318658", "url": "https://it.wikipedia.org/wiki?curid=86780", "title": "Sangro", "text": "Il Sangro \u00e8 un fiume dell'Abruzzo meridionale e del Molise, il secondo per lunghezza (con 122\u00a0km di corso) tra i fiumi regionali, dopo l'Aterno-Pescara.\nCorso del fiume.\nIl Sangro nasce nel parco nazionale d'Abruzzo, Lazio e Molise a alle pendici del monte Morrone del Diavolo ( ), in territorio del comune di Gioia dei Marsi (provincia dell'Aquila). Bagna quasi subito il territorio comunale di Pescasseroli, ricevendo da sinistra il torrente La Canala e continua il suo percorso attraversando i centri di Opi e di Villetta Barrea.\nGiunto presso Barrea il fiume forma, sbarrato da una diga, il lago artificiale di Barrea. Da qui, in breve, il fiume giunge presso i centri di Villa Scontrone e di Castel di Sangro, dove riceve le acque dell'affluente Zittola, scorrendo per un brevissimo tratto in Molise (provincia di Isernia). Giunto presso il comune di Ateleta, il fiume prende a scorrere tra Abruzzo e Molise e, nei pressi del centro di Quadri, rientra definitivamente in Abruzzo in provincia di Chieti.\nIn questo tratto il fiume viene nuovamente sbarrato da una grossa diga e forma il lago artificiale di Bomba.\nAlcuni km a valle del lago, al Sangro giunge di sinistra l'apporto del suo maggiore tributario, il fiume Aventino, fra i comuni di Casoli, Sant'Eusanio del Sangro e Altino.\nDa questa confluenza inizia il tratto basso che vede il Sangro scorrere in un ampio greto ciottoloso fino alla foce, nel mare Adriatico, situata tra Borgata Marina e Fossacesia Marina, frazioni rispettivamente dei comuni di Torino di Sangro e Fossacesia.\nIn corrispondenza dell'innesto con il fiume Aventino si ha l'oasi WWF di Serranella.\nRegime.\nIl Sangro ha una portata media annua presso Ateleta (medio-alto corso) di circa 9,2\u00a0m\u00b3/s, che diventano pi\u00f9 che doppi alla foce.\nDurante il periodo estivo la sua portata si riduce notevolmente (0,5-3,2\u00a0m\u00b3/s rilevati ad Ateleta), mentre in autunno ed in inverno, si rilevano notevoli incrementi (portata massima ad Ateleta: 16,2\u00a0m\u00b3/s).\nDurante la stagione autunnale il fiume \u00e8 soggetto anche a forti piene dovute alla piogge durante le quali l'acqua pu\u00f2 arrivare a lambire gli argini esterni, costruiti appositamente per evitare l'allagamento delle zone circostanti.\nStoria.\nIl Sangro, studiato al livello non solo idrico ma anche archeologico da Adriano La Regina e altri archeologi, fu popolato dall'VIII secolo a.C. circa da popolazioni osche che emigrarono nel Sannio. Dalla lingua osca il termine el fiume vuol dire \"sangue - rosso\", tanti che in alcuni documenti medievali, il paese di Castel di Sangro \u00e8 nominato \"di Sanguine\".\nGli italici Sanniti colonizzano i centri antichi dalle sorgenti del fiume, nei dintorni di Pescasseroli, sino alla Piana delle Cinque Miglia, con la cittadina di Aufidena, posta tra Alfedena e Castel di Sangro, terra dei Pentri; in seguito furono colonizzate le aree nelle gole di Quadri, i Carricini colonizzarono Trebula e fortificarono dei punti di guardia sopra montagne, di cui resta il toponimo romano, come Pescopennataro, Pizzoferrato, Sant'Angelo del Pesco. I Carricini dominavano da Quadri a Montenerodomo e Casoli, confidando coi Frentani nel medio Sangro, da Pallanum di Tornareccio, secondo alcuni colonizzata da una colonia di Lucani, sino alla foce del fiume nell'area del Vicus Venerus, ossia il promontorio di San Giovanni in Venere di Fossacesia.\nEt\u00e0 antica e medievale.\nIl Sangro aliment\u00f2 mulini di queste localit\u00e0, accompagn\u00f2 i viaggi di mercanti, pastori e pellegrini, poich\u00e9 la romana Anxanum ossia Lanciano era posta lungo la via Frentano-Traianea, lungo il tratturo, e stazione di sosta per le importanti fiere che di tenevano ogni anno, attirando commercianti anche fuori dal Sannio, e dall'Adriatico.\nNel IX secolo d.C. fiume fu risalito dai Saraceni che saccheggiarono i centri della vallata del Sangro, spingendosi sino alla Marsica. Nel Medioevo il territorio lungo il fiume venne frazionato dalla nascista di baronie e contee, dal sorgere di castelli e borghi, come Casoli, Bomba, Villa Santa Maria, Gamberale, Civitaluparella, Castel di Sangro. Il territorio venne in parte annesso alla Repubblica feudale di Lanciano, in parte alla contea di Borrello, alla contea Caldora e alla Contea di Castel di Sangro.\nEpoca moderna e contemporanea.\nIn periodi pi\u00f9 recenti il Sangro viene interessato da progetti di industrializzazione, vengono evitati i problemi di impaludimento della vallata tra Lanciano e Atessa con la costruzione di dighe negli anni '30, di nuovi ponti sopra malsicuri ponti di pietra e legno. Uno dei ponti in pietra pi\u00f9 antichi era quello sull'Aventino di Casoli, fiume della Majella che confluisce col Sangro in localit\u00e0 Serrabella di Sant'Eusanio del Sangro, crollato prima del 1924.\nNuovi ponti e industrie sono costruiti nel 1912-1915 con la costruzione della ferrovia Sangritana, che costeggia il fiume da San Vito Chietino, con stazione a Fossacesia lungo la tratta Adriatica, e risale il fiume sino a Castel di Sangro, confluendo nella ferrovia Sulmona-Isernia.\nNella Seconda guerra mondiale, nel novembre-dicembre 1943 vi fu combattuta la Battaglia del Sangro, dapprima nella valle, tra Torino di Sangro e Lanciano, e poi verso la montagna a Castel di Sangro; i tedeschi fecero saltare in aria i ponti, lungo la linea Gustav, per rallentare gli alleati inglesi dell'VIII Armata del generale Montgomery, che venivano da Vasto. Nel novembre 1943 i ponti furono ripristinati dagli alleati, tuttavia gli scontri tra nazisti e patrioti civili della Brigata Maiella continuarono sino al 1944, tra Quadri, Pizzoferrato, Gamberale, Ateleta, Castel di Sangro.\nDal Secondo Dopoguerra a oggi.\nNel 1957 delle associazioni private, per dare lavoro ai contadini della valle, e per garantire fonti di energia, costruiscono la diga di Bomba, realizzando il lago omonimo, sbarrando il Sangro, e la diga di Casoli con il lago omonimo, facendo lo stesso lavoro con il corso del fiume Aventino. Tale sbarramento fa ridurre notevolmente la portata del Sangro, lasciando tra Piazzano di Atessa, Mozzagrogna, Saletti di Atessa e Fossacesia Marina vasta quantit\u00e0 di campagna incolta.\nNegli anni '70 nella valle sorse il comprensorio della Honda-Sevel per favorire con nuovo impeto l'economia. Infatti ancora oggi il complesso industriale, il pi\u00f9 grande d'Abruzzo, d\u00e0 lavoro non solo a met\u00e0 provincia di Chieti, ma anche ad abitanti della provincia di Isernia e Campobasso e dei comuni lungo il fiume Trigno. Un progetto di industrializzazione massiccia della parte bassa della vallata era partito negli anni '60, per la realizzazione di un impianto chimico, fortemente osteggiato dalle associazioni ambientaliste.\nNegli anni 2000 il fiume Sangro \u00e8 entrato a far parte di aree naturali protette, come l'oasi di Serranella e la Lecceta di Torino di Sangro, e la vallata si sta avviando a un tipo di economia anche turistico culturale, data la sua vicinanza, grazie alla nuova strada statale della \"Fondovalle Sangro\", anche al mare, e in particolare alla costa dei trabocchi.\nNatura.\nNel tratto che attraversa il comune di Castel di Sangro si trova una \"Palestra di Pesca a Mosca\" del CONI in cui \u00e8 praticata la pesca \"no-kill\" alla trota. Nel periodo estivo, le sue sponde sono meta di molte persone che vi si recano per fare un bagno.\nQuesto fiume forma tre laghi artificiali (il Lago di Barrea, il Lago di Bomba, il Lago di Castel del Giudice), tutti utilizzati per produrre energia elettrica dall'Enel.\nA differenza del laghi di Bomba e Castel del Giudice, (dove parte delle acque vengono captate ed inviate tramite condotte forzate agli impianti idroelettrici a valle) il deflusso delle acque risultanti dal Lago di Barrea viene ad interessare interamente il tratto di Sangro a valle fino alla predetta diga di Castel del Giudice. In pratica \u00e8 l'alveo dello stesso fiume ad essere utilizzato a mo' di condotta forzata, subendo frequenti, repentini e notevoli cambi di portata determinati in conseguenza delle esigenze produttive di energia elettrica. \nTale modalit\u00e0 di gestione dei livelli ha causato l'estinzione di buona parte della fauna bentonica presente nel fiume, incidendo direttamente sulla densit\u00e0 della popolazione ittica autoctona, scompenso a cui si cerca di porre rimedio artificialmente mediante massicce immissioni annuali, piuttosto che addivenire a pi\u00f9 consone pratiche di gestione delle acque stesse di concerto con ENEL.\nNel basso corso del Sangro \u00e8 stato creato un altro sbarramento artificiale per motivi irrigui nel 1981: ci\u00f2 ha determinato l'impaludamento di un tratto del fiume, creando un particolare habitat che ha attirato molte specie di uccelli migratori. Tutta l'area \u00e8 ora tutelata dal WWF grazie all'istituzione dell'Oasi di Serranella.\nComuni attraversati.\nIn ordine alfabetico:"}
{"id": "86782", "revid": "1444886", "url": "https://it.wikipedia.org/wiki?curid=86782", "title": "Enel", "text": "Enel S.p.A. (originariamente \"ENEL\", acronimo di Ente Nazionale per l'energia ELettrica) \u00e8 una multinazionale Italiana dell\u2019energia e uno dei principali operatori integrati globali nei settori dell'energia elettrica e gas. Istituita come ente pubblico a fine 1962, si \u00e8 trasformata nel 1992 in societ\u00e0 per azioni e nel 1999, in seguito alla liberalizzazione del mercato dell'energia elettrica in Italia, si \u00e8 quotata in borsa.\nLo Stato italiano, tramite il Ministero dell'economia e delle finanze, ne rimane comunque il principale azionista, con il 23,6% del capitale sociale, al 1\u00ba aprile 2016.\nEnel \u00e8 la 73\u00aa azienda al mondo per fatturato con 65,0 miliardi di euro e con una capitalizzazione di borsa di 82 miliardi di euro, la maggiore \"utility\" integrata d'Europa in termini di capitalizzazione.\nLa societ\u00e0 \u00e8 quotata nell'indice FTSE MIB della Borsa di Milano.\nStoria.\n1898\u20131962: verso una politica nazionale dell'energia elettrica.\nLa produzione di energia elettrica in Italia nel 1898 era pari a 100 milioni di chilowattora ed \u00e8 arrivata ad oltre 56 miliardi nel 1960. La gran parte della produzione di energia elettrica ha sfruttato le caratteristiche del territorio, ovvero le risorse idrogeologiche, ad opera di oltre 1200 aziende private locali o di ambito regionale o legate a soggetti industriali.\nLo stato ha sovvenzionato la realizzazione di centrali elettriche e delle opere territoriali connesse al fine di incrementare la produzione di energia elettrica. Nell'ambito della distribuzione lo stato \u00e8 intervenuto nel 1961 con l'unificazione delle tariffe su base nazionale per uguali classi di consumo (attraverso la cassa conguaglio per il settore elettrico) e ha imposto alle aziende elettriche l'allacciamento alla rete elettrica a chiunque ne facesse richiesta.\nEntro la fine degli anni Venti si consolidarono alcuni gruppi oligopolistici, le cui capogruppo erano anche considerate capofila dei sei compartimenti: Edisonvolta, SIP, SADE, SME, La Centrale (in quanto controllante sia la SELT-Valdarno che la Romana).\nNel 1962 \u00e8 stato istituito l'Ente per l'energia elettrica con l'obiettivo di fare dell'energia elettrica uno strumento di sviluppo del paese e di definire una politica nazionale dell'energia elettrica, anche sulla base delle esperienze di altri paesi quali Francia e Gran Bretagna.\n1962: istituzione dell'Ente nazionale per l'energia elettrica.\nAgli inizi del 1962 il Governo Fanfani IV ha ricevuto la fiducia dal parlamento italiano e ha assunto l'impegno di proporre entro 3 mesi dalla fiducia un provvedimento di unificazione del sistema elettrico nazionale. Nella seduta della Camera dei deputati del 26 giugno 1962 \u00e8 stato presentato il disegno di legge di una legge delega che ha sancito i princ\u00ecpi e le modalit\u00e0 per l'istituzione dellEnte nazionale per l'energia elettrica (ENEL).\nL'ENEL nasce ufficialmente con la legge 6 dicembre 1962, n. 1643 (pubblicata nella Gazzetta Ufficiale il 12 dicembre 1962).\nEnel ha acquisito tutte le attivit\u00e0 delle aziende operanti nella produzione, trasformazione, trasmissione e distribuzione di energia elettrica, fatto salvo alcune eccezioni, quali gli autoproduttori ovvero aziende che producevano pi\u00f9 del 70% di energia elettrica in funzione di altri processi produttivi (a cui successivamente furono equiparate anche le aziende municipalizzate), o le piccole aziende che non producevano pi\u00f9 di 10 milioni di chilowattora per anno.\nA compensazione delle acquisizioni, sono state definite le modalit\u00e0 di valutazione del valore delle aziende ed \u00e8 stato istituito un indennizzo da corrispondere in 10 anni ai creditori al tasso di interesse del 5,5%. Il 1962 \u00e8 stato considerato un esercizio di transizione in cui tutti gli oneri ed i proventi delle aziende acquisite sono stati trasferiti ad Enel, mentre il 1963 ha segnato il primo anno di esercizio dell'azienda.\nLe prime acquisizioni hanno interessato le seguenti aziende:\n1963\u20131970: ammodernamento e sviluppo della rete.\nI primi obiettivi di Enel sono stati l'ammodernamento e lo sviluppo della rete elettrica con la costruzione delle dorsali ad alta tensione, i collegamenti internazionali, i collegamenti con le isole, l'elettrificazione delle zone rurali e la realizzazione del centro nazionale di dispacciamento, finanziati anche tramite l'emissione, nel 1965, di obbligazioni garantite dallo stato per un valore di oltre 200 miliardi di lire. \nIn questi anni si \u00e8 anche finalizzata l'incorporazione di tutte quelle piccole imprese di generazione e distribuzione dell'energia elettrica che erano ancora sparse sul territorio nazionale e non erano rientrate nel novero di quelle prioritarie. Le acquisizioni avvenivano solitamente mediante decreti del Presidente della Repubblica..\nNel 1967 la sorveglianza di Enel \u00e8 passata dal Comitato dei Ministri al comitato interministeriale per la programmazione economica (CIPE) sempre di concerto con il Ministero dell'industria, del commercio e dell'artigianato. In questo periodo inoltre la produzione di energia termoelettrica ha superato per la prima volta quella idroelettrica.\nCentro nazionale di dispacciamento.\nNel 1963 \u00e8 stato creato il Centro nazionale di dispacciamento di Roma al fine di gestire i flussi di energia sulla rete coordinando gli impianti di produzione, la rete di trasmissione, la distribuzione oltre che l'interconnessione del sistema elettrico italiano con l'estero, regolando istante per istante la produzione e la trasmissione di energia sulla base dell'effettiva richiesta.\nElettrificazione rurale.\nNell'ambito dellelettrificazione rurale i nuclei abitati non collegati alla rete elettrica sono passati dall'1,27% del 1960 allo 0,46% del 1964, con oltre nuovi abitanti collegati. Nel quinquennio 1966-1970 sono stati avviati ulteriori investimenti per l'elettrificazione rurale, a carico per l'80% dello Stato e per il 20% di Enel, complementati da tariffe agevolate come stimolo allo sviluppo agricolo.\nRete ad alta tensione e collegamenti con le isole.\nNel 1968 sono iniziati i lavori (terminati nella prima met\u00e0 degli anni '70) di realizzazione della linea a di collegamento tra Firenze e Roma che un\u00ec il sistema elettrico ad alta tensione del Nord con quello del Centro Sud. Sono stati realizzati inoltre i collegamenti internazionali ad alta tensione con la Francia (linea 380 kV Venaus-Villarodin, 1969) e con la Svizzera.\nNegli stessi anni sono stati attivati i collegamenti elettrici con l'utilizzo di cavi sottomarini tra la penisola e l'Isola d'Elba (1966), l'Isola d'Ischia (1967) e la Sardegna, attraverso la Corsica (1967).\nIl disastro del Vajont.\nL'Enel \u00e8 stata coinvolta nel disastro del Vajont, accaduto il 9 ottobre 1963 al bacino del Vajont, invaso artificiale da poco costruito e che si intendeva sfruttare per produrre una grande quantit\u00e0 di energia idroelettrica, sulle cui acque \u00e8 caduta una frana di 260 milioni di metri cubi. L'impianto era stato realizzato dalla Sade e il 14 marzo 1963 era stato appena conferito nell'ambito del processo di nazionalizzazione alla neonata Enel. L'impatto della frana nel lago ha provocato delle ondate, dentro e fuori la valle del Vajont, che hanno lambito i paesi di Erto e Casso e che hanno scavalcato la diga, distruggendo i paesi a valle di Longarone, Pirago, Rivalta, Villanova e Fa\u00e8. Questo disastro ha causato circa duemila vittime. Enel \u00e8 stata imputata al processo come societ\u00e0 responsabile del disastro, aggravata dalla prevedibilit\u00e0 dell'evento. Nel 1964, anche la Montedison \u00e8 stata coinvolta nel processo, avendo acquisito la SADE, costruttore dell'impianto.\n Le due societ\u00e0 sono state condannate a risarcire i danni alle comunit\u00e0 coinvolte nella catastrofe.\n1970\u20131980: crisi energetica e ricerca di nuove fonti.\nGli anni '70 sono stati caratterizzati da una forte crisi energetica, che nel 1975 port\u00f2 l'Italia all'adozione di un drastico piano di austerity e alla definizione del primo piano energetico nazionale (PEN). Come obiettivo venne stabilita la costruzione di nuove centrali elettriche e la diversificazione delle fonti energetiche in modo da ridurre la dipendenza dagli idrocarburi mediante l'utilizzo di energia idroelettrica e geotermica, l'incremento dell'uso del carbone, l'incenerimento dei rifiuti e soprattutto il ricorso all'energia nucleare.\nNel corso del decennio sono stati realizzati diversi impianti:\n1980\u20131990: blocco del nucleare.\nIl decennio dal 1980 al 1990 \u00e8 stato caratterizzato dalla realizzazione di nuovi impianti, anche sperimentali con l'uso di energie alternative, e da una progressiva diminuzione della dipendenza dal petrolio che \u00e8 passata dal 75,3 per cento del 1973 al 58,5 per cento del 1985 di tutta l'energia.\nIl 1986 ha visto il primo bilancio in attivo di Enel con 14 miliardi e 100 milioni di lire di utile.\nNel 1987 in seguito agli eventi di \u010cernobyl, ha avuto luogo il referendum sul nucleare, che ha sancito la fine dell'utilizzo dell'energia nucleare in Italia, la chiusura delle centrali nucleari esistenti, il blocco della costruzione di nuovi impianti nucleari e la definizione di un nuovo piano energetico nazionale.\nNuovi impianti ed energie alternative.\nSono stati realizzati i seguenti impianti:\nNell'ambito delle energie alternative:\nNel 1985 inoltre il centro nazionale di dispacciamento e di controllo della rete elettrica \u00e8 stato gradualmente trasferito dal centro di Roma a Settebagni ed inserito in un contesto europeo di sincronizzazione della produzione di energia elettrica.\nReferendum, chiusura delle centrali nucleari e nuovo piano energetico nazionale.\nIn seguito al disastro di \u010cernobyl', nel 1987 \u00e8 stato indetto un referendum che ha sancito l'interruzione dei programmi energetici del nucleare in Italia. In relazione alle centrali esistenti o in costruzione:\nA seguire nel 1988 il nuovo piano energetico nazionale (PEN) ha stabilito come obiettivi fondamentali l'incremento dell'efficienza energetica, la protezione dell'ambiente, lo sfruttamento delle risorse nazionali, la diversificazione delle fonti di approvvigionamento dall'estero e in generale la competitivit\u00e0 del sistema produttivo.\n1990\u20132000: liberalizzazioni e quotazioni in borsa.\nTra il 1990 ed il 2000 si \u00e8 assistito ad una progressiva liberalizzazione del mercato dell'energia elettrica.\nNel 1991, la legge 9 gennaio 1991, n. 9, ha dato il via a una prima parziale liberalizzazione della produzione di energia elettrica proveniente da fonti convenzionali e da fonti rinnovabili; \u00e8 stato concesso alle imprese di produrre energia elettrica per uso proprio con l'obbligo di cederne la quantit\u00e0 in eccesso a Enel.\nNel luglio del 1992 il Governo Amato I ha trasformato Enel in societ\u00e0 per azioni con il Ministero del Tesoro come unico azionista. La legge n. 359/92 abrogava la riserva di legge sostituendola con una concessione di durata non inferiore a venti anni. Il Tesoro manteneva poteri speciali di veto in merito a patti e accordi rilevanti, voti relativi a delibere di scioglimento, scissione, fusione, trasferimento all'estero, nomina di sindaci o amministratori.\nNel 1999, attraverso il Decreto Bersani, \u00e8 stata avviata la liberalizzazione del mercato elettrico; ne \u00e8 conseguito un riassetto societario di Enel con la separazione delle attivit\u00e0 di produzione, trasmissione, distribuzione e vendita di energia, affidate a tre distinte societ\u00e0: Enel Produzione, Enel Distribuzione e Terna (la propriet\u00e0 di Terna fu ceduta completamente da Enel nel 2005). Inoltre \u00e8 stata stabilita per Enel una soglia massima di produzione di energia elettrica pari al 50% dell'intera produzione sul suolo nazionale.\nNel 1999 Enel, con il nuovo assetto societario \u00e8 stato venduto il 31,7% del capitale e la societ\u00e0 \u00e8 stata quotata in borsa; le azioni Enel sono state quotate nella Borsa Italiana ad un prezzo per titolo di 4,30 euro (corrispondenti ad euro 8,60 in seguito al raggruppamento del 2001); il totale dell'offerta \u00e8 stato di 4,183 miliardi di azioni per un valore totale di 18 miliardi di Euro.\nGi\u00e0 nel 1997 con il cambio di denominazione (da \"ENEL - Ente nazionale per l'energia elettrica\", a \"Enel S.p.A.\") si era stabilito il cambio del logo aziendale: fu adottato quello proposto da Maurizio Minoggio dello studio UNIMARK, che combina gli stilemi del sole e dell'albero, con le radici che richiamano la tradizione aziendale e i raggi che alludono alla moltiplicazione dei servizi offerti.\nNuovi impianti ed energie alternative.\nNell'ambito delle energie alternative:\nAltre operazioni.\nMalgrado la diffusione della tecnologia Powerline all'estero e il problema del divario digitale in Italia, la prima attivit\u00e0 in tal senso sarebbe stata avviata solamente nel 2016.\n2000\u20132010: politiche ambientali e internazionalizzazione.\nIl decennio dal 2000 al 2010 \u00e8 stato caratterizzato da alcune politiche di riduzione dell'impatto ambientale nella produzione di energia e da una progressiva internazionalizzazione di Enel attraverso numerose acquisizioni e fusioni.\n2010 - 2015.\nTale periodo \u00e8 stato caratterizzato dal riassetto di alcune attivit\u00e0 del gruppo.\n2016 - 2018.\nTale periodo \u00e8 caratterizzato da una serie di operazioni volte alla digitalizzazione del gruppo e all\u2019innovazione, con particolare attenzione al tema della sostenibilit\u00e0.\n2019 - 2020.\nDiventata da fine marzo 2019 la societ\u00e0 pi\u00f9 capitalizzata della Borsa Italiana con un valore di oltre 67 miliardi di euro, dal 23 settembre entra nell'indice STOXX Europe 50. La rivista Management delle Utilities e delle Infrastrutture (MUI) ha assegnato a Francesco Starace, Amministratore Delegato di Enel, il premio \u201cManager Utility Energia 2019\u201d.\nAttivit\u00e0.\nEnel, quotata alla Borsa di Milano dal 1999 e con sede principale a Roma, \u00e8 parte di un gruppo di aziende che si occupa della produzione e della distribuzione di energia elettrica e gas in 32 paesi nei 5 continenti.\nA dicembre 2020 il gruppo impiegava pi\u00f9 di 67.000 persone, con 70 milioni di clienti nel mondo e una capacit\u00e0 netta installata pari a 84GW, confermandosi primo in Europa per numero di clienti e secondo, dopo EdF, per capacit\u00e0.\nOrganizzazione.\nEnel \u00e8 organizzata in 5 linee di business:\nProduzione di energia elettrica.\nLa produzione di energia elettrica \u00e8 realizzata da diverse fonti di energia tra cui geotermica, eolica, fotovoltaica, idroelettrica, termoelettrica, nucleare, biomasse e solare termodinamico. Nell\u2019anno 2020 il gruppo Enel ha prodotto complessivamente 207 miliardi di kWh di elettricit\u00e0, ha distribuito sulle proprie reti 484,6 miliardi di kWh e ha venduto 298,2 miliardi di kWh.\nDalla fine del 2008 la produzione di energia elettrica da fonti rinnovabili \u00e8 svolta dalla controllata Enel Green Power.\nRicerca e sviluppo.\nEnel svolge inoltre attivit\u00e0 di ricerca e sviluppo nell'ambito della produzione e della trasmissione di energia elettrica, tra cui:\nMercato italiano.\nIn Italia, Enel opera nel campo:\nIn seguito alla liberalizzazione del mercato, Enel non pu\u00f2 produrre pi\u00f9 del 50% dell'energia elettrica prodotta sul territorio nazionale ed \u00e8 obbligata, al pari di tutte le aziende produttrici, a collegare alla rete elettrica chiunque ne faccia richiesta (servizio universale), secondo le normative europee. In generale Enel \u00e8 soggetta alla supervisione e alle decisioni dell'Autorit\u00e0 per l'energia elettrica e il gas.\nAttivit\u00e0 internazionali.\nA livello globale il gruppo Enel, attraverso le sue controllate, svolge le seguenti attivit\u00e0:\nAree internazionali.\nEnel \u00e8 presente in Europa (Italia, Spagna, Portogallo, Russia, Romania, Francia, Bulgaria, Grecia, Germania, Polonia, Paesi Bassi, Regno Unito e Irlanda), in Nord America (Canada e Stati Uniti), America Latina (Argentina, Brasile, Cile, Colombia, Costa Rica, Guatemala, Messico, Panama e Per\u00f9), in Africa (Marocco, Sudafrica e Zambia), in Asia (India, Giappone e Sud Corea), in Oceania (Australia e Nuova Zelanda).\nEuropa.\nBelgio.\nIn Belgio Enel produceva energia elettrica con l'impianto di Marcinelle Energie per una capacit\u00e0 totale di 406\u00a0MW..\nL'impianto \u00e8 stato ceduto a fine 2016 alla societ\u00e0 francese Direct Enegie S.A.\nBulgaria.\nIn Bulgaria Enel \u00e8 presente con due impianti eolici acquisiti nel 2008 e la cui capacit\u00e0 \u00e8 stata raddoppiata nel 2010, per un totale di 40\u00a0MW. Gli impianti sono localizzati a Kamen Bryag e Shabla nel nord-est del paese lungo la costa del Mar Nero.\nCipro.\nA Cipro Enel partecipa tramite Enel Trade con una partecipazione del 12,5% ad un consorzio per l'esplorazione e la produzione di gas nel campo di Leviathan tra Cipro, Israele e Libano.\nFrancia.\nIn Francia Enel opera nel \"trading\" di energia elettrica con una partecipazione del 5% della borsa elettrica francese Powernext.\nGrecia.\nIn Grecia Enel dispone di centrali idroelettriche (19\u00a0MW), fotovoltaiche (72\u00a0MW) ed eoliche (200\u00a0MW) per un totale di 291\u00a0MW.\nPaesi Bassi.\nNei Paesi Bassi Enel \u00e8 presente con diverse societ\u00e0 finanziarie (Enel Finance International N.V., Enel Investment Holding B.V., International Endesa B.V.) per la raccolta di fondi sui mercati tramite obbligazioni o altre forme di finanziamento ed investimento in attivit\u00e0 di produzione e di distribuzione di energia elettrica. Inoltre Enel \u00e8 presente tramite Endesa Energia S.A. nella vendita di gas ed elettricit\u00e0 a grandi clienti.\nRomania.\nIn Romania Enel conta oltre 2,8 milioni di clienti attraverso quote di maggioranza in societ\u00e0 di distribuzione di energia elettrica nella Muntenia del Sud, inclusa Bucarest, nel Banato e nella Dobrugia. Tramite Enel Green Power, Enel \u00e8 presente nella produzione di energia elettrica con una capacit\u00e0 totale di 534\u00a0MW.\nRussia.\nIn Russia Enel \u00e8 attiva in diversi settori:\nSlovacchia.\nDal 2006 al 2015 Enel, tramite una partecipazione del 66% in Slovensk\u00e9 Elektr\u00e1rne, ha prodotto in Slovacchia energia elettrica per un totale di 5700\u00a0MW derivante da energia nucleare, termoelettrica e idroelettrica. Nel 2015 ha ceduto l'intera partecipazione ad EP Slovakia per un corrispettivo pari a 750 milioni di euro.\nSpagna e Portogallo.\nIn Spagna e in Portogallo Enel \u00e8 il principale operatore tramite la partecipazione in Endesa con una produzione di energia elettrica totale pari a 29200\u00a0MW (di cui 6400\u00a0MW rinnovabili) e oltre 12 milioni di clienti nel mercato elettrico e 1 milione nel mercato del gas..\nNord America.\nStati Uniti d'America e Canada.\nNegli Stati Uniti d'America e in Canada Enel produce energia idroelettrica, geotermica, eolica, solare e a biomasse per una capacit\u00e0 totale di 3570\u00a0MW (3500\u00a0MW negli USA e 80\u00a0MW in Canada).\nMessico.\nEnel \u00e8 presente in Messico dal 2007. Produce energia per 480\u00a0MW da energia eolica (400\u00a0MW) e da energia idroelettrica (80\u00a0MW).\nCentro America.\nAmerica Latina Enel.\nIn America Latina Enel \u00e8 nel 2014 il secondo produttore di energia elettrica da fotovoltaico.\nCosta Rica.\nTramite Enel de Costa Rica, S.A, in Costa Rica Enel produce energia elettrica per un totale di 80\u00a0MW da energia idroelettrica.\nGuatemala.\nIn Guatemala Enel produce energia elettrica per 167\u00a0MW interamente da energia idroelettrica.\nPanama.\nA Panama, tramite la sua controllata Enel Fortuna Enel produce energia con una capacit\u00e0 totale di 360\u00a0MW, pari al 23% del fabbisogno nazionale panamense nel 2014.\nSudamerica.\nIn America Latina Enel \u00e8 nel 2014 il secondo produttore di energia elettrica da fotovoltaico.\nArgentina.\nIn Argentina Enel produce energia elettrica con una capacit\u00e0 totale di 4420\u00a0MW, attraverso le controllate Endesa Costanera, Hidroel\u00e9ctrica El Choc\u00f3n, e Dock Sud. Tramite EDESUR Enel distribuisce energia elettrica ad oltre 2,5 milioni di clienti.\nBrasile.\nIn Brasile Enel produce energia elettrica tramite le controllate Enel Gera\u00e7\u00e3o Fortaleza e Enel Green Power Brasil per una capacit\u00e0 totale di 2740\u00a0MW. Enel inoltre opera nella trasmissione di energia elettrica tramite Enel CIEN e nella distribuzione con:\nIn totale 9 milioni di clienti per l'elettricit\u00e0.\nTramite Enel Brasil Participa\u00e7\u00f5es Ltda produce energia elettrica da fonti rinnovabili per 376\u00a0MW da energia fotovoltaica (203\u00a0MW) e da energia idroelettrica (173\u00a0MW).\nCile.\nIn Cile Enel produce elettricit\u00e0 per 10.470\u00a0MW. Enel ha una capacit\u00e0 di produzione di oltre 738\u00a0MW da energia idroelettrica ed eolica.\nColombia.\nIn Colombia Enel produce energia elettrica per una capacit\u00e0 di 2300\u00a0MW, sviluppando anche progetti di energie rinnovabili.\nPer\u00f9.\nIn Per\u00f9 Enel produce energia elettrica per una capacit\u00e0 totale di 1980\u00a0MW. Dal 2011 lavora per lo sviluppo delle energie rinnovabili nel paese, ottenendo diverse concessioni per impianti di produzione di energia elettrica.\nUruguay.\nIn Uruguay Enel sta realizzando un impianto ad energia eolica per 50\u00a0MW.\nAfrica.\nAlgeria.\nIn Algeria Enel detiene il 13,5% delle riserve di gas nel bacino degli Illizi nel sud-est del paese e il 18,4% del campo di Isarene. Nel 2014 inoltre sono state acquisite insieme a Dragon Oil le licenze di esplorazione per gas di due aree, Msari Akabli e Tinrhert Nord. Nel primo Enel \u00e8 anche operatore con una partecipazione del 70%, mentre nel secondo ha una partecipazione del 30%.\nNel 2019 Enel ha rinnovato il suo accordo con l\u2019algerina Sonatrach fino al 2027 per la fornitura di gas. I volumi sono dimezzati rispetto al passato.\nEgitto.\nIn Egitto Enel detiene il 10% della licenza di esplorazione di gas dell'area El Burullus.\nMarocco.\nIn Marocco Enel produce energia elettrica con Energie Electrique de Tahaddart con una capacit\u00e0 di 384\u00a0MW.\nSono state preassegnate ad EGP le realizzazioni di cinque progetti eolici in Marocco per complessivi 850 MW, assieme al gruppo tedesco Siemens e alla societ\u00e0 locale NAREVA.\nSudafrica.\nIn Sudafrica Enel ha attivato una centrale che produce 200\u00a0MW di eolica e 320 di solare.\nAziende partecipate.\nItalia.\nIn Italia Enel possiede le seguenti aziende attive nella produzione e vendita di energia elettrica:\nPer le infrastrutture e le reti Enel dispone del:\nPer il trading sui mercati internazionali ed in Italia oltre che l'approvvigionamento e la vendita di prodotti energetici compreso il gas, Enel possiede il 100% di Enel Trade, che a sua volta detiene il 100% di Enel Trade Romania, Enel Trade Croazia e di Enel Trade Serbia.\nTramite Enel Trade inoltre Enel possiede la totalit\u00e0 di Nuove Energie, azienda specializzata nella costruzione di impianti di rigassificazione del Gas naturale liquefatto.\nEuropa.\nIn Belgio Enel possedeva, tramite Enel Investment Holding, il 100% di Marcinelle Energie, proprietaria dell'omonima centrale elettrica, acquisita nel 2008 da Duferco Diversification.\nNel 2013 \u00e8 stata firmata una lettera di intenti per la cessione della societ\u00e0 a Gazprom.. La societ\u00e0 \u00e8 stata infine ceduta a Direct Energie S.A. a fine 2016.\nIn Francia Enel possiede il 5% della borsa elettrica francese Powernext.\nIn Spagna, dopo il collocamento di azioni del novembre 2014, Enel detiene, attraverso la societ\u00e0 Enel Iberia Srl (nota precedentemente come Enel Energy Europe), il 70,1% di Endesa, acquisita nel 2009 con una partecipazione del 92,06%. L'acquisizione valse ad Enel nel 2009 il premio \"Platts Global Energy Awards\" di \"Deal of the Year\".\nIn Russia Enel \u00e8 presente dal 2004:\nNel 2013 Rosneft, tramite NGK Itera, ha comprato la partecipazione del 40% di Enel in Arctic Russia BV che a sua volta possedeva il 19,6% in SeverEnergia.\nSud America.\nIn Argentina Enel possiede il controllo del 41.0% di Empresa Distribuidora Sur SA.\nIn Cile Enel possiede, Empresa Electrica Panguipulli SA: controllo 61,9%, Enel Am\u00e9ricas SA: controllo 56,80%, Enel Distribuci\u00f3n Chile SA: controllo 61,04%, Enel Generaci\u00f3n Chile SA: controllo 57,9%, Enel Green Power Chile Ltda: controllo 61,9%, Enel Green Power del Sur SpA: controllo 61,9%, Gas Atacama Chile SA: controllo 58,0%.\nIn Per\u00f9 tramite Enel Per\u00f9 SAC, Enel controlla Enel Distribuci\u00f3n Per\u00f9 SAA al 47,2% e Enel Generaci\u00f3n Per\u00f9 SA al 47,5%.\nDati societari.\nPrincipali azionisti.\nAl 31 dicembre 2020 :\nArchivio.\nL'Archivio storico Enel \u00e8 stato riunito in un'unica sede, a Napoli, il 24 settembre 2008. Racchiude e conserva la memoria storica dell'industria elettrica italiana dalla fine dell'Ottocento fino all'elettrificazione completa del Paese. Custodisce pi\u00f9 di 13.000 metri lineari di documenti, 200.000 fotografie, migliaia di disegni tecnici e di libri e riviste specializzate, centinaia di reperti e filmati, ripartiti nei fondi: Ente Autonomo Volturno - EAV; Ex Compartimento di Cagliari; Archivio storico Angelo Omodeo; Ex Compartimento di Firenze; Archivio storico Piero Ginori Conti; Ex Compartimento di Milano; Archivio storico Giuseppe Colombo; Ex Compartimento di Napoli. Archivio storico Giuseppe Cenzato; Ex Compartimento di Palermo. Archivio storico Enrico Vismara; Archivio storico Orso Mario Corbino; Ex Compartimento di Torino. Archivio storico Giancarlo Vallaurino. Archivio storico Giancarlo Vallauri; Ex Compartimento di Venezia. Archivio storico Nicol\u00f2 Papadopoli Aldobrandini; Fondo fotografico Parisio; Fondo \"Giuseppe Cenzato\"; Fondo \"Vito Antonio Di Cagno\"; Fondo Larderello."}
{"id": "86785", "revid": "1705737", "url": "https://it.wikipedia.org/wiki?curid=86785", "title": "Scotch whisky", "text": "Lo scotch whisky (o semplicemente scotch) \u00e8 un distillato, ottenuto tramite il processo della distillazione di cereali, prodotto in Scozia.\nLegislazione.\nLa definizione \"scotch whisky\" \u00e8 legalmente protetta dal 1988, quando venne approvato dal Parlamento britannico un regolamento chiamato \"Scotch Whisky Act\", che definisce \"scotch whisky\" un whisky con le seguenti caratteristiche:\nLo Scotch Whisky Act del 1988 proibisce, fra l'altro, la produzione in Scozia di whisky che non sia scotch. Lo Scotch Whisky Act 1988 e la legislazione della Comunit\u00e0 Europea precisano una gradazione alcolica minima del 40% in volume applicabile a tutto lo scotch imbottigliato e/o venduto nella Comunit\u00e0 o da essa esportato.\nSecondo le modifiche apportate nel 2009 gli scotch whisky possono essere classificati in cinque categorie:\nQuesta modifica si \u00e8 resa necessaria per cercare di togliere alcune ambiguit\u00e0 su alcune denominazioni come \"Pure Malt\" e \"Vatted\" che ora ricadono nella categoria \"Blended Malt Scotch Whisky\".\nStoria.\nQuando e come gli abitanti delle Highlands (\"altopiani\") riuscirono a produrre per la prima volta lo scotch non \u00e8 documentato.\n\u00c8 noto che lo scotch viene distillato in Scozia da secoli e molteplici sono le ipotesi sulle sue origini; una delle ipotesi \u00e8 che esso fu introdotto nel paese da monaci missionari di ritorno dall'Irlanda. Si racconta infatti che quando nel 1172 Enrico II d'Inghilterra invase l'Irlanda, trov\u00f2 che gi\u00e0 vi si praticava la distillazione di spirito da cereali. \u00c8 quindi probabile che l'arte della distillazione sia stata introdotta dall'Irlanda in Scozia nell'Alto Medioevo.\nIl primo documento in cui si trova un accenno a uno spirito distillato dall'orzo in Scozia \u00e8 un registro dei Conti dello Scacchiere scozzese, l'Exchequer Roll dell'anno 1494 in cui \u00e8 annotata la fornitura di una partita di \"otto boll (la \"boll\" era un'antica misura scozzese equivalente a circa 25\u00a0kg) di malto a Frate John Corr per farci l'aquavitae\" (\"aqua vitae\" \u00e8 il nome tradizionale dello spirito distillato ed \u00e8 l'esatto equivalente latino del gaelico \u201cuisge beata\u201d e del francese \u201ceau de vie\u201d).\nIl fatto che questo primo riferimento riguardasse un religioso riflette l'importanza del ruolo della Chiesa, in particolare delle abbazie, nello sviluppo della distillazione come parte della loro attivit\u00e0 agricola. La distillazione, come la lavorazione della birra e del vino, fu attentamente sviluppata nelle abbazie e nei monasteri della Scozia e dell'Inghilterra: \"aqua vitae\" nel nord, vino nel sud e birra in tutto il paese. Durante il XVI secolo la distillazione fece notevoli progressi in tutta Europa, in Scozia e in Inghilterra grazie all'abolizione dei monasteri, per cui molti monaci non ebbero altra scelta che mettere a frutto la loro competenza. Fu cos\u00ec che la conoscenza della distillazione si divulg\u00f2 rapidamente ad altri.\nQuanto diffusa divenne la distillazione in Scozia lo apprendiamo dall'Atto del Parlamento Scozzese del 1579 con cui si proibiva la distillazione dell'aqua vitae, ad eccezione dei signori che potevano distillare per proprio uso personale. La ragione di tale provvedimento, il primo nella storia riguardante l'aqua vitae, era l'effetto negativo sulle forniture di cereali necessarie per il cibo. Le prime imposte sulle entrate da produzione di distillati fu effettuata da Carlo I nel 1644; ci\u00f2 ispir\u00f2 il Parlamento Scozzese a introdurre a sua volta una tassa sull'aqua vitae.\nNel 1725, pochi anni dopo l'Union Act per la creazione del Regno Unito (unione dei Parlamenti inglese e scozzese), il Parlamento cerc\u00f2 di allineare la Scozia all'Inghilterra imponendo una tassa sul malto; essa caus\u00f2 numerose sommosse popolari ed ebbe come risultato un peggioramento sia della qualit\u00e0 della birra che di quella dello scotch. Queste tasse furono estese anche alle Highlands, dove per\u00f2, trattandosi di regioni inaccessibili agli ispettori del governo, prosperarono le distillerie clandestine che ignoravano queste tasse. Gli scozzesi rifiutavano l'idea di dover pagare imposte per il privilegio di produrre la bevanda natia.\nLa pressione dei distillatori inglesi, ostacolati dalle importazioni provenienti dalla Scozia, convinse il Parlamento a imporre tasse sempre pi\u00f9 pesanti contro il whisky scozzese; con il Wash Act del 1784, si fece cos\u00ec una distinzione tra distillerie delle Highlands e distillerie delle Lowlands. Ci\u00f2 nonostante i contrabbandieri continuarono a trasportare scotch da nord a sud, sino a quando il governo dovette aumentare a dismisura la tassa per il rilascio della licenza. Nel 1814 il governo di Londra decise di tentare una via diversa: fu abbandonato il sistema basato sulla capacit\u00e0 dell'alambicco a favore dell'introduzione di una quota fissa di 10 sterline ad alambicco, pi\u00f9 una tassa sul wash.\nAl di sopra della linea delle Highlands vennero vietati gli alambicchi con capacit\u00e0 inferiore a 500 galloni, mentre nelle Highlands era fatto divieto ai distillatori di vendere direttamente lo scotch. Quando per\u00f2 perfino le persone pi\u00f9 influenti del paese iniziarono a consumare apertamente buon whisky scozzese illegale, divenne chiaro che gli eventi avevano preso una piega assurda. L'apice di tutto ci\u00f2 fu la visita a Edimburgo di re Giorgio IV nel 1822, che per l'occasione adott\u00f2 il vestito delle Highlands e chiese un Glenlivet, sostenendo di non bere altro (ai tempi il Glenlivet era uno scotch distillato illegalmente!).\nFu cos\u00ec che nel 1823, da parte di una Commissione Reale, fu promulgata la \u201cLegge per l'eliminazione della distillazione illegale\", l'Excise Act: si diminu\u00ec il dazio (a 2 scellini e 3 pence per gallone e 10 Sterline per la \"licenza\u201d sulle quantit\u00e0 superiori ai 40 galloni) e le restrizioni d'importazione in Inghilterra in modo da incoraggiare la distillazione autorizzata. Il Duca di Gordon, le cui propriet\u00e0 comprendevano la zona del Glenlivet, fu tra i primi ad accettare la riforma e a incoraggiare i suoi affittuari.\nNel 1824 George Smith, produttore dello scotch che divenne noto col nome di Glenlivet, chiese, sotto la tutela del suo padrone, di farsi attribuire la prima licenza. Il decreto fu efficace e nel 1827 la quantit\u00e0 di scotch legalmente distillato risult\u00f2 triplicata; l'industria dello scotch, liberata da ostacoli legislativi, fu in grado di concentrarsi sulla qualit\u00e0 e sui nuovi mercati. Un ulteriore elemento di sviluppo fu l'introduzione nel 1831 di un nuovo processo di distillazione introdotto da Aeneas Coffey (\"patent Coffey still\") che permise la produzione di scotch pi\u00f9 \"leggero\" e ampliandone di fatto la platea di consumatori.\nIntorno al 1850 Andrew Usher, un negoziante rappresentante del Glenlivet, miscel\u00f2 diversi barili delle sue riserve, ottenendo un prodotto pi\u00f9 corposo (il \"vatted malt\"). La pratica fu poi estesa alla miscela di malto e grano, ottenendo un prodotto pi\u00f9 gradevole, leggero e consistente: il \"blended\". Verso la fine del XIX secolo vi fu uno sviluppo senza eguali dell'industria del whisky scozzese, dovuto anche alla diffusione della fillossera tra i vigneti francesi nel 1880, che fece di fatto quasi scomparire il cognac a tutto vantaggio del whisky.\nSegu\u00ec l'apertura di moltissime nuove distillerie, ma l'inevitabile crollo dei prezzi, lo scoppio della Prima guerra mondiale e l'inizio del Proibizionismo negli Stati Uniti d'America del 1920, resero difficoltosa la situazione. Da allora fino alla Seconda guerra mondiale, le industrie videro diminuire la produzione di quasi il 50%. Naturalmente la situazione continu\u00f2 anche dopo la fine della guerra, quando il cereale reperibile serv\u00ec pi\u00f9 che altro a sfamare la gente. Verso il 1950, con il ritorno del benessere, l'industria dello scotch cominci\u00f2 a prosperare e con essa aumentarono le esportazioni. Negli anni sessanta si costruirono nuove distillerie e in un decennio la produzione di scotch quadruplic\u00f2.\nAree di produzione.\nIl whisky di malto, prodotto e distillato solitamente in luoghi selvaggi, in aperta campagna, nelle valli, sulle sponde dei laghi o ruscelli della Scozia, acquista differenti caratteristiche in funzione della regione di produzione. Attualmente la Scotch Whisky Association divide la Scozia in: \nEsistono in Scozia 92 distillerie di whisky di malto produttive (a cui vanno aggiunti i distillati in commercio di distillerie non pi\u00f9 attive) ma non un pari numero di \"single malt\", in quanto molte distillerie preferiscono destinare la loro produzione al \"blended\": questi, ottenuti dalla miscelazione di differenti \"single malt\", possono essere anche prodotti e invecchiati in zone eterogenee.\nIl posizionamento geografico, il tipo e la durata della maturazione e le materie prime utilizzate possono caratterizzare in maniera determinante il gusto dei \"single malt\". \u00c8 importante comprendere quindi anche quali sono le zone di produzione e le loro caratteristiche principali, anche se la zona di produzione fornisce solo qualche linea guida, rappresentando comunque una semplificazione. Per i \"blended\" naturalmente questa caratteristica solitamente manca.\nHighlands.\nQuando parliamo di Highlands scozzesi intendiamo generalmente quelle terre a nord di una linea immaginaria che va dalla costa orientale nei pressi di Perth alla costa occidentale appena a nord di Dumbarton. Questa zona cos\u00ec vasta produce scotch con caratteristiche e sapori assolutamente differenti, perci\u00f2 col tempo si \u00e8 resa necessaria un'ulteriore divisione: Highlands, Islands e regione dello Speyside.\nElencare tutti i \"single malt\" che appartengono a questa regione sarebbe molto lungo; \u00e8 possibile invece individuare dei tratti comuni che contraddistinguono il carattere e il sapore degli scotch prodotti in questa zona:\nIslands.\nLa Scotch Malt Whisky Society identifica la zona delle Islands includendovi:\nSpeyside.\nQuesta zona \u00e8 ritenuta, a ragione, il cuore della produzione di whisky scozzese; qui si producono malti puri la cui nomea \u00e8 immediatamente riconoscibile anche da coloro che non bevono scotch: Chivas, Macallan, Glenlivet, Glen Grant.\nLe citt\u00e0 di Elgin, Keith, Dufftown, Grantown sono tutte tra la valle dello Spey e dei tre affluenti principali: l'Avon, il Livet e il Fiddich, che forniscono l'ottima acqua necessaria alla produzione dello scotch.\nLa zona \u00e8 fertile e molto pittoresca, con tipici paesaggi scozzesi; nei secoli passati il suo isolamento la rese una localit\u00e0 ideale per i contrabbandieri per sfuggire agli agenti della corona, l'abbondanza di acqua e di orzo fecero poi il resto.\nI malti delle Highlands variano molto tra di loro, ma in generale si pu\u00f2 dire che sono pi\u00f9 acuti e pi\u00f9 leggeri degli Islay e dei Campbeltown; sono malti \u201cfacili\u201d e immediati, ottimi per iniziare un pasto o rallegrare una serata fra amici.\nDal pieno, raffinato Glenlivet al leggero ma affumicato Tomatin, dal serenamente ricco Glen Moray al fragrante e delicato Glenmorangie (il cui nome, curiosamente - e inspiegabilmente - viene storpiato in \"Glenmoran\" nel doppiaggio italiano del film Highlander), dall'amabile e gustoso Clynelish al secco e tuttavia vigoroso Glenfiddich.\nIslay.\nL'isola di Islay si trova nell'arcipelago delle Ebridi (Ebridi Interne), e presenta ben otto distillerie attive (dato del 2006). Il terreno di quest'isola \u00e8 costituito quasi interamente da torba che, utilizzata durante la fase di maltaggio, d\u00e0 un sapore inconfondibile di fumo e di alghe. Gli scotch di Islay sono considerati intensi all'olfatto ed al palato, hanno corpo pieno, intenso, con forti sentori di torba. Sono descritti come \u201calito di mare\u201d, con punte di fumo e iodio, sono fenolici e medicinali.\nGli otto malti si possono raggruppare in due famiglie: \nLa storica distilleria di Port Ellen fu chiusa nel 1983, ma la sua \"malthouse\" continua tuttora a fornire malto alle altre distillerie locali.\nCampbeltown.\nNel Mull of Kintyre, una penisola a sud ovest della Scozia, \u00e8 situata la citt\u00e0 di Campbeltown, un tempo famosa per le sue 32 distillerie. L'eccessiva produzione ed un'errata strategia di mercato portarono alla progressiva scomparsa di molte di esse; attualmente ne rimangono in attivit\u00e0 solamente tre:\nLowlands.\nAl di sotto di quella linea immaginaria che va da Dumbarton a Perth si identifica generalmente quella zona chiamata Lowlands; la zona pi\u00f9 industrializzata e pi\u00f9 densamente popolata della Scozia. Le Lowlands (\"bassopiani\") come aspetto poco somigliano alle Highlands: poche rocce, poche cascate, niente montagne o brughiere torbose e, poich\u00e9 la forma e l'immagine dello scotch \u00e8 quella che gli viene dalla terra e dal carattere degli uomini che vi abitano, ecco che in queste zone si producono scotch con la morbida dolcezza del malto e il fruttato del lievito, con note decisamente secche e una qualit\u00e0 discretamente volatile ed alcolica.\nI malti delle Lowlands sono quindi considerati fra i pi\u00f9 leggeri e indicati come scotch da introduzione o da aperitivo. I principali produttori della zona sono sette:\nProduzione.\nFase 1: Malting (Maltaggio).\n\"La macerazione\"\nIl processo del maltaggio ha inizio con una prima fase detta macerazione, che consiste nell'inumidire l'orzo in vasche o stanze, le \"steeps\", allo scopo di favorirne la macerazione. L'orzo selezionato, che viene prelevato dai silos, pulito e tarato, ha un basso grado di umidit\u00e0, solitamente non superiore al 12%. L'orzo cos\u00ec convogliato in ampie vasche contenenti acqua a temperatura di 14\u00b0 rimane immerso per periodi pi\u00f9 o meno lunghi, con ripetuti cambi totali di acqua. L'acqua \u00e8 di importanza fondamentale per la distillazione dei cereali. \u00c8 per questa ragione che, nei secoli scorsi, chi ha costruito distillerie di malto scozzesi si \u00e8 preoccupato di avere vicino un corso d'acqua.\nCi\u00f2 che pu\u00f2 distinguere un whisky di malto da un altro \u00e8 quindi anche la composizione dell'acqua; differente \u00e8 la composizione delle falde, del sottosuolo e del terreno dove l'acqua scorre in superficie e differenti saranno i risultati. Al termine del processo di macerazione, solitamente di circa 48 / 70 ore (a seconda del periodo dell'anno e della qualit\u00e0 dell'orzo), le cariossidi (la cariosside o chicco \u00e8 composta da due parti: l'embrione, struttura vivente da dove ha inizio la germinazione, e l'endosperma, composta da cellule contenenti carboidrati di tipo complesso (amidi insolubili)) sono sature ed hanno raggiunto il grado di umidit\u00e0 voluto di almeno il 47%, la condizione ideale per risvegliare l'embrione a nuova vita. Per ottenere l'estrazione degli amidi e per poterli utilizzare, occorre favorire la metamorfosi dell'orzo in malto verde, che avviene durante la germinazione.\n\"Germinazione\"\nDopo che l'orzo \u00e8 rimasto a macerare il tempo dovuto, l'acqua viene fatta scolare e il cereale viene steso ad un'altezza di 60 / 90 centimetri su un pavimento che pu\u00f2 essere di pietra, di cemento o di mattonelle.\n\u00c8 su questo pavimento (chiamato \"malting floor\") che ha luogo la germinazione, un processo durante il quale l'orzo \"respira\" e assorbe ossigeno emettendo anidride carbonica e generando al contempo una considerevole quantit\u00e0 di calore.\nLa germinazione deve svilupparsi solamente all'interno del chicco ed essere bloccata prima della fuoriuscita della nuova pianta.\nPer uniformare la temperatura, che \u00e8 maggiore verso il fondo, i chicchi vengono periodicamente girati con pale o benne, in questo modo si impedisce anche che le radichette si allaccino le une alle altre. Esse per\u00f2 non devono crescere pi\u00f9 di tanto, e per far questo si insiste nel rivoltare l'orzo, nell'assottigliarne lo strato e a volte si arriva addirittura ad ararlo con un vero aratro tirato a mano. Il processo della germinazione a questo punto \u00e8 terminato e si impedisce alla radichetta di svilupparsi ulteriormente, esse devono raggiungere e non superare i cinque ottavi della lunghezza dei chicchi stessi.\nDurante la fase di germinazione l'orzo secerne l'enzima diastasi che solubilizza l'amido presente in esso, preparandolo per la conversione in zucchero.\nL'orzo si \u00e8 ora trasformato in \"malto verde\" ed \u00e8 pronto per l'essiccazione.\n\"L'essiccazione\"\nAl termine dei 6, 8 o persino 12 giorni di germinazione si ha la massima trasformazione degli amidi da insolubili a solubili e l'orzo viene inviato in forni ad aria calda.\nLe cariossidi vengono cos\u00ec asciugate e, allo stesso tempo, si blocca la germinazione oltre i 5/8, ottenendo l'orzo maltato.\nI forni da essiccazione, simili da lontano a cuspidi a pagoda, permettono di riconoscere le distillerie nel panorama scozzese.\nIl pavimento del forno \u00e8 di ferro bucato o di rete metallica. Qui viene steso il malto verde, a un'altezza di circa 60\u00a0cm, e il fumo che sale dal fuoco (solitamente di torba) acceso tre o quattro metri pi\u00f9 in basso, provvede ad asciugarlo.\nUn ventilatore posto sulla sommit\u00e0 del forno, quella che sembra la cima di una pagoda, aspira l'aria calda che sale dal fuoco che, grazie al pavimento forato, attraversa il malto verde.\nLa torba, bruciando, produce un fumo greve, grasso, pungente e penetrante che \u00e8 di primaria importanza in quanto conferisce al malto un aroma speciale che \u00e8 poi quello che si trasmette alla fine allo scotch.\nAl termine di questi processi ecco dunque uscire il malto nelle condizioni volute, secco, croccante, friabile, aromatico e assai diverso come struttura e profumo dall'orzo da cui \u00e8 stato ricavato, anche se all'apparenza se ne distingue appena.\nPrima di passare al \"mashing\", cio\u00e8 la sua mescolatura con acqua, esso viene ripulito a macchina dalle radichette e da ogni altra impurit\u00e0. Queste radichette vengono vendute come mangime per il bestiame sotto il nome di \"culmi di malto\".\nOggigiorno si suole normalmente effettuare il \"malting\" in camere dette \"Saladin-Muger\" o in tamburi. In entrambi i casi il processo \u00e8 controllato meccanicamente. Anzich\u00e9 germogliare sul pavimento della malteria, il cereale viene immesso in grandi camere rettangolari o in capienti tamburi cilindrici. La temperatura \u00e8 regolata soffiandovi aria a temperatura predeterminata, verso l'alto. L'aria attraversa lo strato di cereale germogliante che viene rivoltato meccanicamente. \u00c8 di recente sviluppo l'usanza, grazie alla rapida espansione dell'industria dello Scotch, che le distillerie si procurino il malto da maceratori specializzati che forniscono diversi produttori, per cui si riesce ad effettuare il \"malting\" in modo pi\u00f9 economico.\nFase 2: \"Mashing\" (infusione).\nLa seconda fase del processo produttivo dello scotch \u00e8 l'infusione (il \"mashing\"): il malto essiccato, ottenuto dalla fase di maltaggio, viene ora macinato grossolanamente in un mulino e miscelato con acqua calda in un recipiente circolare chiamato \"mash-tun\" o tino della mescolatura, un recipiente di macerazione della capacit\u00e0 di diverse migliaia di galloni.\nIl malto cade nel recipiente e contemporaneamente viene immessa acqua calda da una tramoggia. Dal recipiente di macerazione il malto viene estratto tre o quattro volte, ogni volta a una temperatura diversa che si aggira dai 70\u00a0\u00b0C della prima estrazione agli 80\u00a0\u00b0C dell'ultima. Il liquido rimanente \u00e8 il mosto di malto: il wort.\nIl mosto che esce dalle prime due estrazioni viene fatto scolare dal fondo del tino in un recipiente sottostante, o \"underback\", mentre quello che viene fuori dai lavaggi ulteriori, lo sparge, viene utilizzato per trattare la successiva partita di malto.\nLa feccia, cio\u00e8 le scorie solide di orzo che rimangono, ha il nome di \"draff\" e, come per i culmi di malto, viene venduto come mangime per il bestiame.\nIl mosto cos\u00ec ottenuto \u00e8 una cosa molto diversa dal pastone formatosi all'inizio della mescolatura di malto con acqua calda: ora \u00e8 infatti un liquido semitrasparente, per quanto non ancora alcolico, dallo strano odore dolciastro.\nQuesta mescolatura con acqua calda ha favorito il completamento della conversione della destrina in maltosio; ovvero l'amido solubile dell'orzo maltato si \u00e8 convertito in un liquido zuccherino, una soluzione, chiamata \"wort\" (mosto).\nFase 3: Fermentazione.\nDall'\"underback\" del recipiente di macerazione, il mosto viene ora fatto passare in un refrigerante e portato a una temperatura di circa 20\u00a0\u00b0C.\nDal refrigerante esso passa nei \"wash-back\", enormi tini di legno o di vetrocemento e, di recente anche in acciaio inossidabile, capaci di contenere fino a 10.000 galloni (da 9.000 a 45.000 litri di liquido ) e il cui numero varia a seconda della grandezza della distilleria.\nQui assieme al mosto viene pompato del lievito ed ha subito inizio la fermentazione.\nI lieviti, coltivati in laboratorio, sono mantenuti a bassa temperatura in contenitori asettici per evitare ogni possibile contaminazione batterica; in alcune distillerie si utilizzano anche lieviti vivi prelevati dalla \"scrematura\" di birra nella fase di fermentazione.\nI lieviti fermentano il maltosio presente nel mosto trasformando lo zucchero in alcol etilico ed anidride carbonica.\n\u00c8 un processo impetuoso: dapprima compaiono le bolle che si gonfiano e scoppiano, poi l'attivit\u00e0 del liquido si fa sempre pi\u00f9 intensa; lo sviluppo di anidride carbonica lo fa bollire con abbondante schiuma, e il \"brewer\" (l'uomo preposto a seguire la fase di fermentazione) deve fare attenzione che non trabocchi.\nPer questo motivo i \"wash-back\" non vengono mai riempiti fino all'orlo, ma solo fino a un metro dal bordo, in modo che il liquido ribollendo non fuoriesca.\nLa fermentazione, che richiede da un tempo minimo di 48 ore ad un massimo di 112, permette di ottenere un liquido chiaro, noto semplicemente come \"wash\" (tecnicamente tradotto come residuo di fermentazione) e costituito da acqua, lievito, residui non fermentabili, sottoprodotti della fermentazione e un po' pi\u00f9 del 6% di alcol.\nIl \"wash\", come la birra, \u00e8 cos\u00ec un liquido fermentato ma non distillato.\nFase 4: Distillazione.\nIl processo di distillazione batch utilizzato di bevande alcoliche consiste in generale nel portare ed ebollizione la miscela di partenza ottenendo da questa una frazione con una concentrazione alcolica pi\u00f9 elevata ed una frazione pi\u00f9 povera di alcol.\nPer distillare il whisky scozzese si utilizzano tuttora alambicchi di rame a forma di pera, chiamati \"pot still\", secondo il tradizionale metodo discontinuo.\nSolitamente si effettuano due distillazioni. Solo alcune distillerie, per rendere il proprio scotch particolarmente leggero e delicato, ne effettuano tre.\nIl primo alambicco.\nIl mosto di malto fermentato, il \"wash\", un liquido chiaro con una gradazione alcolica compresa tra il 6 e il 9% sul volume, viene versato all'interno del primo alambicco, il \"wash still\", un alambicco di rame dal grosso \u201ccollo\u201d.\nOgni alambicco \u00e8 un pezzo unico che contribuisce a produrre uno scotch unico; la forma degli alambicchi infatti varia per scelta ed esigenza del costruttore.\nLe fasi della distillazione sono seguite attentamente dal Mastro Distillatore, \u00e8 lui che provvede ad immettere nel primo alambicco il prodotto fermentato (il \"wash\") ed \u00e8 sempre lui che accende il riscaldatore, un tubo a serpentina contenente vapore posto all'interno dell'alambicco stesso (il cosiddetto fuoco diretto non viene quasi pi\u00f9 usato per rischi di incendio).\nIl \"wash\" viene cos\u00ec riscaldato fino a farlo evaporare, il vapore, contenente una percentuale maggiore di alcol rispetto al mosto, sale per il collo dell'alambicco e quindi passa attraverso una serpentina, dove la bassa temperatura causata dall'acqua fredda in cui \u00e8 immersa lo fa di nuovo condensare in liquido.\nLo scopo della prima distillazione \u00e8 di separare la maggior quantit\u00e0 di alcol possibile, unitamente ad altri elementi quali gli acidi, gli esteri, le aldeidi, i terpeni ecc. lasciando nell'alambicco la maggior parte dell'acqua.\nPoich\u00e9 l'alcool evapora ad una temperatura inferiore ai 100\u00a0\u00b0C (temperatura di ebollizione dell'acqua) quanto descritto \u00e8 possibile solo se la temperatura del liquido \u00e8 mantenuta ad una temperatura inferiore ai 100\u00b0 e specificatamente prossima ai 78\u00a0\u00b0C che \u00e8 la temperatura di ebollizione dell'alcol etilico, in questo modo \u00e8 massima la quantit\u00e0 di etanolo rispetto a quella dell'acqua nel vapore di distillazione. Il distillato cos\u00ec prodotto \u00e8 ridotto in quantit\u00e0 al solo 25% del fermentato originale.\nLa gradazione alcolica, per contro, ha raggiunto i 22\u201324 %vol.\nIl risultato di questa prima distillazione non \u00e8 ancora sufficientemente fine e delicato e soprattutto contiene anche alcoli diversi dall'etanolo come l'alcol metilico; cos\u00ec il distillato, chiamato \"low wines\" (bassi vini o prodotto iniziale della distillazione) passa ad un secondo alambicco dove avverr\u00e0 la seconda distillazione. Da questo punto in poi la produzione passo sotto il controllo e lo sguardo vigile della Custom &amp; Excise, lo \"spirit\" \u00e8 infatti soggetto a tassazione e come tale ne va controllata la quantit\u00e0 di produzione.\nIl secondo alambicco.\nIl liquido proveniente dal primo alambicco viene passato al secondo alambicco, il \"low wines still\", per la seconda distillazione, quella dello spirito impuro e diluito dei bassi vini, dalla quale finalmente si otterr\u00e0 lo scotch.\nAnche in questo caso, riscaldando il liquido, viene scartata la parte di distillato formata da sostanze volatili che hanno il punto di evaporazione inferiore a quello dell'alcool etilico, tra cui tutto l'alcol metilico nocivo per l'uomo.\nScartata questa parte, chiamata \"testa\" (\"foreshots\"), il mastro distillatore quando la temperatura raggiunge i 78,4\u00a0\u00b0C comincia a raccogliere l'acquavite che contiene principalmente alcool etilico ed alcuni elementi essenziali; questa parte si chiama \"cuore\".\nInfine, quando la temperatura raggiunge i 95\u00a0\u00b0C, evaporano gli alcoli superiori, i pi\u00f9 pesanti, unitamente ad aldeidi ed esteri grevi; la \"coda\" (\"feints\"), come \u00e8 chiamata quest'ultima fase, viene scartata e unita alla \"testa\"; testa e coda vengono reimmessi nel ciclo produttivo per essere distillati nuovamente assieme a un'altra partita di \"low wine\".\nTutte queste operazioni si svolgono nella \"spirit safe\", una specie di grosso sarcofago di ottone con le pareti di vetro attraverso la quale viene fatto passare il distillato. La \"spirit safe\" essa \u00e8 fatta in modo che il mastro distillatore possa, girando alcune chiavette, far passare lo spirito in un recipiente munito di uno strumento per la misurazione del peso specifico, oppure diluirlo con una certa dose di acqua distillata per stabilire se \u00e8 testa, cuore o coda.\n\u00c8 opportuno che queste operazioni si svolgano sotto vetro e che lo spirito non sia a portata di mano per l'assaggio diretto, in quanto un funzionario della dogana \u00e8 il responsabile del controllo e della custodia della quantit\u00e0 di spirito prodotta.\nIl risultato, il cuore, \u00e8 un'acquavite perfettamente trasparente, cristallina, atta all'invecchiamento con una gradazione alcolica pari a 70%vol e una quantit\u00e0 che si \u00e8 ridotta ad un terzo della prima distillazione.\nIn altre parole, partendo da un prodotto con la gradazione alcolica di 6/9 gradi si ottiene una quantit\u00e0 di distillato pari a poco pi\u00f9 dell'8% del liquido iniziale. Si raggiunge, per contro, una concentrazione alcolica notevole.\nProdurre un buono scotch dipende quindi dalle capacit\u00e0 del mastro distillatore; \u00e8 lui, infatti, che sulla base di determinate prove decide quando quello che esce dall'alambicco dei \"low wine\" \u00e8 un distillato \"cuore\".\nIl \u201dcuore\u201d viene poi raccolto nello \"spirit receiver\" in attesa di essere immesso nelle botti.\nFase 5: Maturazione.\nIl disciplinare scozzese (il regolamento ufficiale dei produttori) stabilisce che si pu\u00f2 denominare scotch \"single malt\" un whisky proveniente da una sola distilleria, prodotto secondo le caratteristiche sopra descritte e invecchiato in Scozia in barili o fusti di rovere per almeno tre anni (anche se \u00e8 opinione comune che la maturazione ottimale sia almeno di una decina d'anni).\nIl nuovo distillato, il cuore, acre ed incolore, prima di essere immesso nei barili viene ulteriormente diluito con la stessa acqua utilizzata per distillare fino a raggiungere i 64,5\u00b0.\nI barili.\nLe botti in cui viene invecchiato lo scotch sono di rovere, americane o spagnole; i barili americani prima dello scotch sono utilizzati per maturare il \"bourbon whiskey\" (il cui disciplinare prevede l'utilizzo del barile per un solo ciclo di invecchiamento), mentre i barili spagnoli generalmente hanno contenuto il vino sherry, e in alcuni casi porto o madeira. Il legno di quercia (il rovere) \u00e8 poroso e riesce ad assorbire e conservare una buona quantit\u00e0 degli elementi del distillato o del vino che ha contenuto, questi elementi vengono poi trasmessi in parte al nuovo distillato. Vi sono elementi caratteristici che il legno delle botti pu\u00f2 donare al distillato, come ad esempio i tannini (sostanze vegetali con propriet\u00e0 concianti), che donano al distillato il colore e aromi floreali e fruttati, o la vanillina, che dona allo scotch i suoi profumi.\nUn barile che ha contenuto \"bourbon whiskey\" quindi doner\u00e0 al \"single malt\", durante la sua permanenza nel barile, un colore dorato, carico di aromi e gusti dolci tipici del mais (il principale ingrediente nella produzione del \"whiskey\" americano). Un barile spagnolo invece porter\u00e0 ad un colore pi\u00f9 marcato, ambrato e aromi e gusti particolarmente persistenti, ricchi e caramellati. La velocit\u00e0 di maturazione dipende molto dalle dimensioni delle botti; in genere minore \u00e8 la dimensione, maggiore sar\u00e0 la velocit\u00e0 di maturazione.\nTuttavia non tutti i malti si comportano allo stesso modo: quelli delle Highlands o di Islay maturano pi\u00f9 lentamente e sono pi\u00f9 longevi; al contrario i Lowland e i Campbeltown evolvono pi\u00f9 rapidamente. Esiste la convinzione errata che ci sia una correlazione univoca tra qualit\u00e0 del distillato e tempo di invecchiamento. Esiste infatti la possibilit\u00e0 che con invecchiamenti elevati, tipicamente superiori ai quindici anni, lo scotch inizi a ricevere troppo il sapore della botte oppure, a causa dell\"'angel share\" (letteralmente \"parte degli angeli\", cio\u00e8 la parte di scotch che evapora prima dell'imbottigliamento), si abbassi troppo la componente alcoolica.\nL'ambiente.\nIl clima \u00e8 fondamentale nel determinare le caratteristiche dello scotch, che \u00e8 influenzato in modo differente a seconda delle locazioni dei magazzini di invecchiamento. Se questi sono edificati sulle coste o sulle isole lo scotch, durante l'invecchiamento in barile, \u00e8 influenzato dal mare. Lo scotch che matura nello Speyside o nelle Highlands ha caratteristiche acquisite dall'aria pura e ricca di aromi, mentre il clima pi\u00f9 mite delle Lowlands contribuisce alla creazione di scotch da aromi e gusti delicati. Durante la maturazione nei fusti di rovere non solo si ha una perdita di volume (il distillato evapora in parte attraverso i pori delle doghe lasciando spazio all'aria, l'interscambio crea una leggera ossidazione e permette la formazione di uno speciale microclima circoscritto all'ambiente che circonda il barile e che influenza lo scotch durante l'invecchiamento) ma anche una perdita di forza (pi\u00f9 umido \u00e8 il locale pi\u00f9 lo scotch perde di forza, mentre pi\u00f9 secco \u00e8 e pi\u00f9 lo scotch perde di volume), per cui la credenza popolare che pi\u00f9 lo scotch invecchia e pi\u00f9 diventa forte \u00e8 sbagliata.\n\"Double matured\".\nLa legislazione scozzese non limita il numero di barili in cui lo scotch o lo spirito pu\u00f2 essere travasato. Mentre la prassi pi\u00f9 corrente \u00e8 quella di invecchiare il distillato nello stesso barile per tutto il periodo di invecchiamento, alcuni produttori commercializzano bottiglie di scotch \"double matured\" (esiste anche un \"triple matured\") per enfatizzare la permanenza prolungata del distillato in due barili di tipo diverso. Alcuni produttori o imbottigliatori indicano con la parola \"finishing\" (affinamento) il passaggio nel periodo finale dell'invecchiamento in botti che hanno contenuto altri alcolici, come ad esempio Porto o Marsala.\nFase 6: Imbottigliamento e filtratura.\nTerminato il periodo di maturazione lo scotch, prima di essere imbottigliato, \u00e8 tipicamente allungato con acqua per portare la gradazione alcolica a 40 - 45 gradi. In alcuni casi lo scotch viene commercializzato senza diluizione a una gradazione generalmente superiore ai 50 gradi e in questo caso la bottiglia porta la dicitura \"\"cask strenght\" o \"cask proof\"\".\nIl processo di diluizione \u00e8 direttamente collegato al processo di filtratura a freddo (\"chill filtration\"). L'abbassamento della gradazione senza filtraggio a freddo produce infatti un distillato pi\u00f9 torbido anche a causa della glicerina. Il limite di gradazione sotto il quale viene fatto filtraggio a freddo \u00e8 di 46\u00b0. Il filtraggio \u00e8 comunque un processo abbastanza invasivo che toglie sostanze e aromi allo scotch.\nVariet\u00e0 di scotch whisky e la terminologia.\nDa disciplinare esistono solo 5 categorie di Scotch whisky, mentre le altre non sono riconosciute:\nUna possibile classificazione di scotch whisky \u00e8 la seguente:\nLo scotch di puro malto scozzese \u00e8 prodotto con quattro ingredienti naturali: orzo maltato, acqua di sorgente, lieviti selezionati e torba, che \u00e8 un elemento aggiuntivo che caratterizza la maggior parte dei whisky di malto. Ulteriori classificazioni e diversificazioni sono descritte nelle prossime sezioni.\n\"Single malt\".\nAppartengono a questa variet\u00e0 quegli scotch che sono prodotti in un'unica distilleria e con solo orzo maltato, distillati con Pot Still. Sono una miscela del contenuto di diverse botti di annate differenti prodotte dalla stessa distilleria, e bench\u00e9 i produttori cerchino di ottenere un prodotto costante, inevitabilmente ogni distillazione porter\u00e0 ad un prodotto diverso dal precedente. In genere gli scotch utilizzati per questa variet\u00e0 sono invecchiati tra gli 8 e 15 anni. L'indicazione dell'invecchiamento sulla bottiglia corrisponde al distillato pi\u00f9 giovane indicato nella miscela: se, ad esempio, vengono miscelati distillati di 10, 12 e 15 anni la bottiglia dovr\u00e0 riportare 10 anni.\n\"Single Barrel\".\nUna sotto-variet\u00e0 dei \"single malt\" sono i \"single barrel\" (o \"single cask\" o \"single-single malt\"); il prodotto di una singola distillazione e di una singola botte non miscelato con altro prodotto della distilleria. In questo modo si rischia di ottenere gusti sensibilmente differenti fra due botti dello stesso prodotto. Questa variet\u00e0 \u00e8 generalmente pi\u00f9 costosa, dato che per la sua natura viene prodotta in serie limitata e su bottiglie numerate.\n\"Grain whisky\".\nLa maggior parte di questa variet\u00e0 di scotch \u00e8 utilizzata per produrre i \"blended\", solo una minima parte viene imbottigliata e venduta come tale.\n\"Blended\".\nI \"blended scotch whisky\" sono una miscela di diversi scotch di malto e grano provenienti da varie distillerie, in modo da ottenere un prodotto finale bilanciato sia in termini di gusto che di qualit\u00e0 e di costo finale.\nQuesta tipologia di scotch nacque nel XIX secolo, quando inizi\u00f2 l'esportazione della bevanda oltre i confini scozzesi, e si rese necessario ammorbidire i gusti troppo forti dei \"single malt\" per i palati non abituati a questi distillati. I due marchi di scotch pi\u00f9 venduti al mondo sono entrambi dei \"blended\": si tratta del Johnnie Walker (primatista, con una media di 120 milioni di bottiglie vendute ogni anno) e del Ballantine's.\n\"Vatted malt\".\nA questa categoria appartengono quegli scotch che sono il risultato del miscelamento di malt whisky prodotti da diverse distillerie e miscelate per ottenere un gusto pi\u00f9 morbido di un \"single malt\". La differenza con i \"blended\" sta nel fatto che non contengono grain whisky ma solo diverse tipologie di \"single malt\".\n\"De luxe\".\nCon questo nome si indicano i \"blended\" di qualit\u00e0 superiore. In genere contengono una maggior proporzione di scotch invecchiato.\n\"Liqueur\".\nA questa variet\u00e0 appartengono quei prodotti risultanti dalla miscela di un qualche tipo di scotch con miele, erbe, frutti, spezie.\nUn'ulteriore variet\u00e0 \u00e8 quella delle \"creme\", ottenute miscelando un qualche scotch con, ad esempio, caff\u00e8 o cioccolato.\nI \"liqueur\" non sono quindi considerati degli scotch.\n\"Double Malt\".\nSi ottiene dalla miscela di due \"single malt\", tipicamente con caratteristiche geografiche molto differenti. Un esempio \u00e8 il Tasmania che \u00e8 ottenuto da una miscela di Springbank con Cradle Mountain (whisky australiano). Il Tasmania non pu\u00f2 essere considerato quindi uno scotch. La dicitura \"double malt\" \u00e8 per\u00f2 da considerarsi poco usata. In genere una miscela di pi\u00f9 \"single malt\" viene considerata un \"blended\" a tutti gli effetti.\n\"Pure malt\".\nScotch di puro malto prodotto in pi\u00f9 distillerie e assemblato in una sola.\nDegustazione.\nSecondo alcuni intenditori bisogna fornirsi di:"}
{"id": "86786", "revid": "287204", "url": "https://it.wikipedia.org/wiki?curid=86786", "title": "Museo Morandi", "text": "Il Museo Morandi di Bologna \u00e8 la pi\u00f9 ampia e rilevante collezione pubblica al mondo dedicata a Giorgio Morandi. Fino al 28 ottobre 2012 ha avuto sede presso \"Palazzo D'Accursio\" (il Palazzo Comunale) in Piazza Maggiore, ma da allora \u00e8 stata temporaneamente trasferito presso il MAMbo - Museo d'Arte Moderna di Bologna), in via Don Minzoni 14, a seguito agli eventi sismici che hanno colpito la regione Emilia-Romagna nel maggio 2012.\nStoria.\nIl museo fu inaugurato il 4 ottobre 1993, alla presenza del Presidente della Repubblica Oscar Luigi Scalfaro, del professor Umberto Eco a cui spetta la prolusione ufficiale d'apertura, ma soprattutto dell'ultima sorella dell'artista Maria Teresa a cui si deve una donazione di ben 120 opere del fratello oltre a due piccole sculture realizzate da Morandi bambino, agli arredi dello studio, alla biblioteca, alla collezione di opere d'arte antica. A questo nuovo corpus di opere si vanno ad aggiungere a quelle (69) che il Comune di Bologna possedeva gi\u00e0 a seguito di legati testamentari (Gnudi e Malvasia) acquisti (eredi Raimondi, collezione Ingrao) e a precedenti lasciti delle sorelle del pittore. In una delle sale al primo piano di Palazzo d'Accursio trova spazio anche la ricostruzione dello studio di Morandi con tutti gli arredi e gli oggetti originali provenienti dall'atelier di via Fondazza, mentre la cappella privata del Cardinal Legato ospita la raccolta d'arte dell'artista che comprende fra gli altri 4 dipinti di Giuseppe Maria Crespi, 4 incisioni di Rembrandt e alcuni frammenti di affresco dello Pseudo Jacopino di Francesco. Dopo circa un anno al patrimonio si arricchisce di altre 44 opere a seguito del legato testamentario di Maria Teresa Morandi. Nel frattempo grazie alla generosit\u00e0 di collezionisti pubblici e privati il museo stipula dei contratti di comodato gratuito e in questo modo il percorso si completa di opere pressoch\u00e9 inedite. Lo staff del museo, sotto la direzione della sua prima Responsabile Marilena Pasquali, organizza numerose mostre in Italia e all'estero (Vienna, Grenoble, Tokyo, Madrid, Monaco di Baviera, Friburgo, Londra, Parigi) e numerose iniziative in sede: mostre (Jean-Michel Folon, 1996; Milla Nigro, 1997; Luciano De Vita, 1997; Zoran Music, 1998; Mino Maccari, 1998; Alberto Giacometti, 1999; Carlos Scliar, 2000; Paul Klee, 2000), concerti, presentazioni di libri, convegni e incontri con vari esponenti dell'arte visiva e non solo. Nel 1995 il nuovo museo ottiene la menzione di museo europeo dell'anno assegnato dall'E.M.Y.A (European Museum of the Year Award). Nel 1996 l\u2019Associazione Amici del Museo Morandi acquista 2 acqueforti all\u2019asta Finarte (12 marzo) in cui va all\u2019incanto l\u2019 \u201cEredit\u00e0 di Giorgio Morandi\u201d, il collezionista romano Federico Rollino dona al museo la lastra dell\u2019acquaforte \"Il Poggio di sera\" (1928) e 10 fogli incisi tratti dalla suddetta matrice e l\u2019artista Guidone Romagnoli lascia in eredit\u00e0 al Comune di Bologna 1 dipinto e 4 disegni. Nel 1999 \u00e8 invece il Comune di Bologna che acquista 3 disegni metafisici provenienti dal fondo archivistico di Mario Broglio all\u2019asta Finarte del 27 aprile. Dal 2001 in poi la responsabilit\u00e0 del museo viene assunta prima da Peter Weiermair e a seguire da Claudio Poppi, da Gianfranco Maraniello e da Lorenzo Balbi che avvieranno un nuovo programma di mostre in sede (a Palazzo d'Accursio prima e al MAMbo dal 2013) e non solo. La valorizzazione della collezione si realizza grazie a mostre temporanee tese ad accostare l'attivit\u00e0 di Morandi all'opera di artisti che a vario titolo anno studiato e hanno fatto propria la lezione morandiana (Julius Bissier, 2002; Josef Sudek, 2003; Josef Albers, 2005, Paolo Manaresi, 2008; Bernd e Hilla Becher, 2009; Filippo De Pisis, 2009; Wayne Thiebaud, 2011; Hollan 2011; Tacita Dean, 2013; Rachel Whiteread, 2014; Brigitte Niedermair, 2015; Catherine Wagner, 2018; \"Bertozzi &amp; Casoni. Elogio dei fiori finti\", 2019) ma anche a specifici focus espositivi legati all'attivit\u00e0 artistica morandiana (\"Letture morandiane\", 2005; \"Luigi Ghirri nello studio di Morandi\", 2006; \"Secondo Morandi. Roma, 1939. I premi della Quadriennale\", 2006; \"Rembrandt e Morandi. Mutevoli danze di segni incisi\", 2006; \"Morandi e l'antico\", 2015; \"Attualit\u00e0 di Morandi. Opere donate al museo dal 1999 ad oggi,\" 2017, e non ultimo il ciclo di appuntamenti MORANDI RACCONTA: \"Il fascino segreto dei suoi fiori, Tono e composizione nelle sue ultime nature morte, Il segno inciso: tratteggi e chiaroscuri,\" 2020-2021). Per ciascuna di queste iniziative lo staff del museo cura cataloghi e pubblicazioni dedicate. A ci\u00f2 si aggiunge l'attivit\u00e0 di collaborazione a mostre dedicate all'artista bolognese organizzate da importanti istituzioni sia in Italia che all'estero che in questi ultimi anni si intensifica. Dal 2012 ad oggi il museo \u00e8 promotore di importanti rassegne in Brasile (Porto Alegre, Funda\u00e7\u00e3o Iber\u00ea Camargo, 2012 \u2013 2013), Corea (Seoul, National Museum of Modern and Contemporary Art-Deoksugung, 2014 \u2013 2015),Giappone (Kobe, Hyogo Prefectural Museum of Art, 2015-2016; Tokyo, Tokyo Station Gallery, 2016; Iwate, Iwate Museum of Art, 2016)ed \u00e8 coinvolto, come principale prestatore, in alcune importanti esposizioni tenutesi in Russia (Mosca, Museo Pu\u0161kin, 2017), Svezia (Stoccolma, Artipelag, 2018), Olanda (Heerenveen-Oranjewoud, Museum Belv\u00e9d\u00e8re, 2018) e Spagna (Bilbao, Guggenheim Museum, 2019). A settembre 2021 si aprono due importanti mostre a Madrid (e poi a Barcellona) e a San Paolo del Brasile (e poi Rio de Janeiro).\nInfine \u00e8 fondamentale rilevare che in questi ultimi anni, dato per acquisito il numero di 266 opere di Morandi appartenenti al Comune di Bologna comprensivo di due sculture e di due lastre incise, \u00e8 aumentato considerevolmente anche il numero di opere concesse al museo in comodato gratuito, tanto che nel 2021 se ne contano oltre 40 tra dipinti e opere su carta.\nNel 2009 l\"atelier\" \u00e8 stato ricollocato nello spazio che occupava originariamente all'interno dell'appartamento della famiglia Morandi in via Fondazza 36.\nIl progetto di recupero architettonico e di trasformazione dell'intera casa venne affidato allo Studio Iosa Ghini che valorizzando le diverse funzioni degli ambienti riusc\u00ec ad attuare un'operazione di restituzione simbolica di un \"luogo della narrazione e della memoria\". Gli arredi, gli oggetti, i libri, le lettere, le fotografie, gli strumenti per l'incisione e le opere d'arte antica che Morandi ebbe sotto gli occhi tutta la vita, sono visibili oggi al pubblico grazie ad un allestimento museografico specifico che consente al visitatore di rivivere l'atmosfera ai tempi di Morandi. Nella casa-museo, visitabile gratuitamente (per info sugli orari: http://www.mambo-bologna.org/museomorandi/) il museo organizza mostre, incontri e attivit\u00e0 culturali legate a Morandi con lo scopo specifico di contribuire a valorizzarne e approfondirne la conoscenza.\nIl museo nacque dall'impegno e dalla volont\u00e0 di molte persone, prime fra tutte le sorelle dell'artista che, in varie occasioni, a partire dal 1975 donarono alla citt\u00e0 di Bologna gran parte del corpus di opere che costituisce oggi il patrimonio del museo. Alla figura di Maria Teresa Morandi si lega strettamente quella di Carlo Zucchini, da lei nominato Garante della donazione a cui venne affidata la responsabilit\u00e0 dello studio di Morandi. L'amministrazione comunale, con a capo i sindaci Renzo Imbeni e Walter Vitali, svolse poi il ruolo di promotore e attuatore del progetto.\nIl museo fa parte dell'Istituzione Bologna Musei che gestisce tutti i musei civici del Comune di Bologna.\nLa nuova sede.\nIl 18 dicembre 2020, il Comune di Bologna perfeziona con un atto di Giunta l\u2019acquisto della Palazzina Magnani, immobile degli inizi del \u2018900 situato in via Azzo Gardino nell\u2019area della \u201cManifattura delle Arti\u201d (che ospita anche il MAMbo e la Cineteca, il Dams e il Giardino del Cavaticcio) con l\u2019idea progettuale di istituire un vero e proprio Museo Internazionale dedicato a Giorgio Morandi.."}
{"id": "86787", "revid": "124580126", "url": "https://it.wikipedia.org/wiki?curid=86787", "title": "Achille Occhetto", "text": "Ultimo segretario del Partito Comunista Italiano dal 1988 e il primo segretario del Partito Democratico della Sinistra fino al 1994; cofondatore e vicepresidente del Partito del Socialismo Europeo nel 1990. \u00c8 stato deputato e presidente della Commissione Affari esteri della Camera dal 1996 al 2001; membro del Consiglio d'Europa dal 2002 al 2006.\nBiografia.\nI genitori lo chiamarono Achille come il nonno materno e Leone (suo secondo nome) in onore della nonna paterna. Suo padre s'invent\u00f2 un diminutivo, Achel, utilizzato anche dai suoi compagni durante i primi soggiorni a Torino e Milano. Nel periodo successivo un giornalista scopr\u00ec l'esistenza di un navigatore danese di origine vichinga che si chiamava Akel: da quel momento alcuni giornali lo chiamarono cos\u00ec. Ha conseguito la maturit\u00e0 classica nel 1954.\nSi avvicin\u00f2 al PCI grazie alla passione politica del padre e decise di iscriversi alla FGCI (Federazione Giovanile Comunista Italiana) nel 1953 dopo un comizio di Umberto Terracini durante la festa dell'Unit\u00e0 milanese, definendosi gi\u00e0 a quel tempo un \u00ablibero pensatore comunista\u00bb. Sempre nel 1953 dette vita al Circolo Universitario Antonio Banfi, al quale nel 1956 fece approvare un documento di protesta per l'intervento sovietico in Ungheria. Nei primi anni sessanta viene eletto a Milano segretario provinciale della FGCI.\nNel 1961 si trasfer\u00ec a Roma dove, prima di diventare Segretario Generale della FGCI, assunse la direzione nazionale degli universitari comunisti e divenne Direttore del settimanale \"Nuova generazione\". Condusse attraverso questo strumento le prime battaglie per il distacco dalla politica di Mosca, per la democratizzazione dei paesi socialisti, per la riabilitazione di Lev Trockij, Nikolaj Ivanovi\u010d Bucharin, Rosa Luxemburg e tutti di perseguitati della Rivoluzione d'Ottobre.\nIn seguito al deludente XXI Congresso del PCUS fece uscire un numero speciale di \"Nuova generazione\", fortemente critico nei confronti dell'URSS per non aver dato seguito alle aspettative di rinnovamento annunciate nel XX Congresso, con la clamorosa denuncia dei delitti di Stalin da parte di Kruscev. Critic\u00f2 profondamente anche la formula krusceviana secondo la quale il gulag era la base del comunismo. \u00c8 quella l'occasione del suo primo rilevante incontro con la grande politica e con una forte personalit\u00e0 come Palmiro Togliatti.\nInfatti, avendogli inviato il numero speciale di \"Nuova generazione\", Occhetto aveva chiesto al segretario del PCI un incontro per riceverne un giudizio; con sua grande sorpresa si trov\u00f2 per la prima volta a distanza ravvicinata davanti a un Togliatti paterno e quasi cospirativo che con fare di intesa gli disse che quell'articolo era interessante, aggiungendo: \u00abDiffondetelo, diffondetelo, ma non solo tra i giovani... soprattutto nel partito\u00bb. Questo incontro gli fece capire che la politica non \u00e8 solo militanza, ma anche senso delle opportunit\u00e0 e che Togliatti aveva piacere che si facessero sapere e si dicessero cose che lui, con la sua responsabilit\u00e0, non poteva ancora dire.\nFu segretario della FGCI dal 1962 al 1966. Nell'estate del 1964 pronunci\u00f2 a Piazza San Giovanni, davanti a pi\u00f9 di un milione di persone, una delle orazioni funebri al funerale di Togliatti, prendendo la parola subito prima dell'eroina della guerra civile spagnola Dolores Ib\u00e1rruri. Nel 1965 venne inviato in missione da Luigi Longo, insieme a Giancarlo Pajetta, Pompeo Colaianni, Aldo Natoli ed Emilio Sarzi Amad\u00e9, attraverso tutti i paesi del blocco sovietico per valutare le varie posizioni sulla guerra del Vietnam: viaggiarono nell'Est Europa, in Unione Sovietica, in Cina, in Indonesia.\nA Pechino incontr\u00f2 Mao Zedong e Deng Xiaoping: in quell'occasione la delegazione italiana ruppe con i cinesi sulla questione della \u00abcoesistenza pacifica\u00bb. Il viaggio culmin\u00f2 con gli incontri ad Hanoi con Ho Chi Minh e V\u00f5 Nguy\u00ean Gi\u00e1p. Nel corso di un seminario con i massimi dirigenti vietnamiti e alla presenza dello stesso Ho Chi Minh, Occhetto tenne una relazione sul tema \"Coesistenza pacifica e movimento di liberazione dei popoli\". Il viaggio termin\u00f2 con la consegna, nottetempo, di una bandiera dei partigiani italiani ai combattenti vietnamiti che si trovavano al fronte. Di ritorno in Italia, Occhetto lanci\u00f2 una campagna di manifestazioni che dalla FGCI si estender\u00e0 all'insieme del movimento studentesco e che animer\u00e0 quella che verr\u00e0 chiamata \u00abLa generazione del Vietnam\u00bb.\nDal 1966 al 1969 fu responsabile della Sezione centrale di Stampa e propaganda, e fece parte del ristretto Ufficio di segreteria, dal quale appoggiava attivamente, assieme a Luigi Longo, il movimento del Sessantotto. Quell'anno fu inviato a Palermo come segretario della federazione, quindi ebbe l'incarico di segretario regionale del PCI in Sicilia, venendo eletto consigliere comunale di Palermo nel 1971. In questo periodo si distinse nella sua lotta contro la mafia e l'opposizione al sindaco Vito Ciancimino. In Sicilia ebbe anche due figli da Elisa Bove, Massimiliano e Malcolm.\nParlamentare.\nTerminata l'esperienza siciliana nel 1976, torn\u00f2 a Roma poich\u00e9 il 20 giugno venne eletto deputato alla Camera nella circoscrizione Sicilia occidentale. Torn\u00f2 a Montecitorio nel 1979 e nel 1983, eletto sempre a Palermo.\nDopo la morte di Enrico Berlinguer nel 1984 (mont\u00f2 la guardia durante i funerali), fu fatto il nome di Occhetto per la successione alla segreteria del partito, insieme a quello di Luciano Lama: verr\u00e0 invece eletto Alessandro Natta.\nSegretario del PCI e del PDS.\nDivenne segretario del PCI il 21 giugno 1988, dopo le dimissioni di Natta seguite al suo infarto di fine aprile. Il 12 novembre 1989, tre giorni dopo la caduta del Muro di Berlino, giunse alla cosiddetta svolta della Bolognina. Durante quell'anno alcune novit\u00e0 erano state decisive: fu il primo segretario comunista ad andare negli Stati Uniti; aveva condannato senza mezzi termini il comunismo cinese; partecip\u00f2 a Budapest alle esequie di Imre Nagy e dei martiri della rivoluzione ungherese; incontr\u00f2 Lech Wa\u0142\u0119sa, \"leader\" dell'opposizione al regime comunista in Polonia.\nDurante la sua segreteria il partito assistette al crollo del Muro di Berlino e alla dissoluzione dell'Unione Sovietica, e diede vita al Governo ombra del PCI. Considerata finita l'esperienza del comunismo, egli decise di sciogliere il partito per fondare un nuovo movimento all'interno della sinistra italiana su posizioni pi\u00f9 orientate verso la socialdemocrazia, chiamandolo Partito Democratico della Sinistra (. Durante il XIX Congresso, svoltosi a Bologna dal 7 all'11 marzo 1990, furono gettate le basi del nuovo soggetto politico, per poi cambiare definitivamente nome l'anno dopo, a Rimini. La svolta dal PCI al PDS, detta \u00abdella Bolognina\u00bb, non fu accettata da circa un terzo dei militanti comunisti, che diedero vita al Partito della Rifondazione Comunista.\nAlle elezioni politiche del 1994 venne indicato come \"leader\" della coalizione di sinistra, denominata Alleanza dei Progressisti, che si contrappose al raggruppamento centrista dell'ex Democrazia Cristiana (il Patto per l'Italia) e al nascente centro-destra (Polo delle Libert\u00e0 e Polo del Buon Governo) di Silvio Berlusconi.\nLa vittoria del centro-destra prima alle elezioni politiche e successivamente alle elezioni europee spinse Occhetto alle dimissioni da segretario, sostituito da Massimo D'Alema. Negli anni successivi Occhetto ha continuato a occuparsi di politica, seppur senza ricoprire ruoli dirigenziali all'interno del PDS prima e dei Democratici di Sinistra dopo. Rest\u00f2 deputato fino al 2001, quando fu eletto per una legislatura al Senato.\nDalla lista con Di Pietro a SEL.\nSi allontan\u00f2 definitivamente dal partito nel 2004, quando decise di aderire a un progetto unitario con Antonio Di Pietro, dando vita alla lista \u00abDi Pietro-Occhetto\u00bb che si present\u00f2 alle elezioni europee del 2004 e raccolse il 2,14% dei consensi. Anche in questo caso il risultato non fu incoraggiante, in quanto il solo movimento di Di Pietro, l'Italia dei Valori, precedentemente aveva raggiunto risultati migliori. Occhetto, candidato in tutte le circoscrizioni, sebbene eletto deputato europeo, lasci\u00f2 l'incarico in favore di Giulietto Chiesa. Il 9 luglio la \u00abseparazione consensuale\u00bb: Di Pietro riprese in mano l'IdV, mentre Occhetto fond\u00f2 il 6 novembre l'associazione \"Il Cantiere per il bene comune\", di cui lo stesso Chiesa fece parte, insieme a personaggi come Antonello Falomi, Diego Novelli, Paolo Sylos Labini ed Elio Veltri.\nIl suo dichiarato obiettivo era quello di condurre alla nascita di un nuovo soggetto politico di sinistra, europeo e socialista, alludendo anche ad una Rifondazione della Sinistra che comprendeva gli attuali partiti che si riconoscevano in quell'area, come i DS, i Verdi, lo SDI e il PRC. A maggio del 2006, quando Di Pietro venne nominato ministro e abbandon\u00f2 l'incarico di europarlamentare, Occhetto gli subentr\u00f2 al Parlamento europeo, aderendo al gruppo del Partito del Socialismo Europeo (da indipendente) e venendo coinvolto nella Commissione giuridica e nella Commissione per gli affari esteri. \nInizi\u00f2 una \"querelle\" con Beniamino Donnici, che affermava di essere lui il primo dei non eletti e rivendicava il posto di europarlamentare, in quanto Occhetto vi avrebbe rinunciato (in favore di Chiesa) in maniera definitiva e per l'intera legislatura.\nLa vicenda si chiuse definitivamente il 14 novembre 2007, quando il Tribunale di primo grado della Corte europea del Lussemburgo sospese l'esecuzione della precedente decisione del Parlamento europeo e accolse il ricorso del subentrante. Occhetto, dunque, dopo 18 mesi, fu costretto a lasciare il seggio di eurodeputato. A sua volta present\u00f2, poi, ricorso presso il Tribunale di ultima istanza della Corte di giustizia dell'Unione europea, che, il 13 gennaio 2009, respinse l'impugnazione confermando cos\u00ec la decisione di primo grado.\nIl 14 dicembre 2007 ader\u00ec al movimento Sinistra Democratica di Fabio Mussi e nel dicembre 2009 conflu\u00ec nel progetto costituente di Sinistra Ecologia Libert\u00e0, di cui \u00e8 componente del Comitato Scientifico. \nNel 2017 ha invitato a firmare, in vista delle elezioni politiche del 2018, per la lista +Europa di Emma Bonino.\nVita privata.\nAchille Occhetto spos\u00f2 in prime nozze l'attrice di origine italo-somala Elisa Kadigia Bove dalla quale ebbe due figli, Massimiliano e Malcom. Spos\u00f2 in seconde nozze Aureliana Alberici."}
{"id": "86788", "revid": "1272592", "url": "https://it.wikipedia.org/wiki?curid=86788", "title": "Piero di Cosimo", "text": "Biografia.\nOrigini e formazione.\nFiglio di Lorenzo di Pietro d'Antonio, artigiano \"secchiellinaio\" di modesta condizione, nacque nel 1461 o nel 1462 a Firenze in via della Scala, primo di quattro fratelli, Giovanni, Girolamo e Vanna.\n\u00c8 documentato nel 1480 apprendista non salariato nella bottega del pittore Cosimo Rosselli, da cui prender\u00e0 il nome col quale \u00e8 rimasto noto. Cosimo, dice il Vasari: \u00ab\u2026 lo prese pi\u00f9 che volentieri, e fra molti discepoli ch'egli aveva, vedendolo crescere, con gli anni e con la virt\u00f9 gli port\u00f2 amore come a figliuolo e per tale lo tenne sempre\u00bb. Giorgio Vasari, suo principale biografo, sostiene che Piero di Cosimo abbia trascorso gli ultimi anni della sua vita in modo cupo. La causa potrebbe essere attribuita all'influenza nell'arte religiosa di Girolamo Savonarola.\nA Roma.\nNel 1481 fu a Roma col maestro per lavorare nella Cappella Sistina: \u00ab\u2026chiamato da papa Sisto, per far le storie della cappella, in una delle quali Piero fece un paese bellissimo\u2026 E perch\u00e9 egli ritraeva di naturale molto eccellentemente, fece a Roma molti ritratti di persone segnalate e in particolare quello di Verginio Orsino e di Ruberto Sanseverino, i quali misse in quelle storie. Ritrasse ancora poi il duca Valentino figlio di papa Alessandro Sesto; la qual pittura ad oggi, non si trova; ma bene il cartone di sua mano, ed \u00e8 appresso al reverendo e virtuoso Messer Cosimo Bartoli, proposto di San Giovanni\u00bb.\nRientro a Firenze.\nRientr\u00f2 a Firenze nel 1483 e del 1488 \u00e8 la \"Sacra conversazione\", ora nella Galleria dello Spedale degli Innocenti: \"Era molto amico di Piero lo spedalingo de li Innocenti, e volendo far fare una tavola, che andava all'entrata di chiesa a man manca alla cappella del Pugliese, la allog\u00f2 a Piero, il qual con suo agio la condusse al fine, ma prima fece disperare lo spedalingo; che non ci fu mai ordine che la vedesse se non finita, e quanto ci\u00f2 gli paresse strano, e per l'amicizia e per il sovenirlo tutto il d\u00ec di danari e non vedere quel che si faceva, egli stesso lo dimostr\u00f2, che all'ultima paga non gliele voleva dare se non vedeva l'opera. Ma minacciato da Piero che guasterebbe quel che aveva fatto, fu forzato dargli il resto, e con maggior collera che prima aver pazienza che la mettesse su, et in questa sono veramente assai cose buone\".\nIl 13 ottobre 1489 la famiglia Capponi pag\u00f2 6 fiorini all'artigiano legnaiolo Chimenti del Tasso per la cornice della tavola d'altare della cappella della chiesa fiorentina di Santo Spirito, la pala della \"Visitazione\", ora nella National Gallery di Washington.\nNel 1498 \u00e8 documentato ancora residente in via della Scala, capofamiglia e proprietario di beni ereditati dai genitori, con case, vigne e ulivi a Carmignano. Nel 1503 si iscrisse alla Compagnia di San Luca, la confraternita degli artisti, e l'8 maggio 1504 all'Arte dei Medici e Speziali. Il 10 marzo 1506 le suore del convento di San Cresci a Valcava, nel Mugello, spedirono a Napoli una sua \"Madonna\", non identificata.\nLe \"Storie dell'umanit\u00e0 primitiva\".\nAgli inizi del Cinquecento Piero and\u00f2 accentuando ulteriormente le singolarit\u00e0 del proprio stile, allontanandosi maggiormente dal dibattito artistico dominante. La pittura sacra si fece per lui pi\u00f9 severa e intensa, quella profana venata da simbolismi complessi.\nIntorno al 1500-1505 l'artista dipinse tre spalliere per Francesco Del Pugliese, suo grande committente, con scene della vita primordiale degli uomini incapaci di controllare e utilizzare il fuoco: il primo pannello, la \"Caccia\", presenta figure umane seminude, satiri, centauri e animali che lottano ferocemente ignari del pericolo costituito dall'incendio che divampa sullo sfondo, nel secondo, il \"Ritorno dalla caccia\", si rappresentano le prime forme di vita comunitaria e l'utilizzo di primitive tecniche di costruzione, nel terzo, l'\"Incendio nella foresta\", un uomo rivestito di abiti, consapevole dell'incendio, tenta di catturare bovini terrorizzati.\nErwin Panofsky colleg\u00f2 a questi tre pannelli anche due tavole con la \"Caduta di Vulcano\" e \"Vulcano ed Eolo maestri dell'umanit\u00e0\": nella prima Vulcano, scaraventato dall'Olimpo, viene soccorso dalle fanciulle di Lemno; nella seconda, Vulcano adulto, assistito da Eolo, lavora in una primitiva fucina e mostra ad un uomo su un cavallo domato l'uso del fuoco e le tecniche di lavorazione dei metalli; sullo sfondo, accanto ad una giraffa mansueta, si sta innalzando un'abitazione con tronchi non ancora squadrati e in primo piano una famiglia e un dormiente alludono sia al fatto che il lavoro di Vulcano inizia sul far della notte sia che sta per sorgere una nuova era della civilt\u00e0.\nI cinque dipinti, insieme ad altri perduti, ornavano forse la casa fiorentina del mercante Francesco del Pugliese, due volte priore di Firenze, antimediceo e antisavonaroliano, bandito nel 1513 per aver insultato pubblicamente Lorenzo de' Medici il Giovane. La concezione del lento evolversi della civilt\u00e0 attraverso il progresso tecnico e intellettuale, rara e comunque eterodossa sia rispetto alla concezione classica che a quella cristiana, si pu\u00f2 ritrovare sia in Lucrezio che in Vitruvio, quest'ultimo citato da Boccaccio nella \"Genealogia Deorum\". L'artista ritorn\u00f2 su questi temi sia con due tavole dipinte per Giovanni Vespucci con la scoperta e il dono del vino agli uomini da parte di Bacco, sia con due tavole di cassoni col mito di Prometeo ed Epimeteo.\nLa \"Liberazione di Andromeda\".\nL'8 dicembre 1515 gli vengono pagati 58 fiorini per lavori di addobbi eseguiti in occasione della visita a Firenze, il 20 novembre, di papa Leone X.\nLa \"Liberazione di Andromeda\", agli Uffizi, \u00e8 da alcuni indicata come la sua ultima opera, anche se studi pi\u00f9 recenti la datano al 1510 o 1513. Scrisse Vasari: \u00ab\u2026un quadro di figure piccole, quando Perseo libera Andromeda dal mostro, che v'\u00e8 dentro certe cose bellissime\u2026 non fece mai Piero la pi\u00f9 vaga pittura n\u00e9 la meglio finita di questa, atteso che non \u00e8 possibile veder la pi\u00f9 bizzarra orca marina n\u00e9 la pi\u00f9 capricciosa di quella che si immagin\u00f2 di dipignere Piero con la pi\u00f9 fiera attitudine di Perseo, che in aria la percuote con la spada; quivi fra 'l timore e la speranza si vede legata Andromeda, di volto bellissima, e qua inanzi molte genti con diversi abiti strani sonando e cantando, ove sono certe teste che ridono e si rallegrano di vedere liberata Andromeda, che sono divine; il paese \u00e8 bellissimo et un colorito dolce e grazioso, e quanto si pu\u00f2 unire e sfumare colori, condusse questa opera con estrema diligenza\u00bb.\nVasari riporta come data della morte il 1521: \u00abLaonde per s\u00ec strane sue fantasie vivendo stranamente si condusse a tale, che una mattina fu trovato morto appi\u00e8 d'una scala, l'anno MDXXI; et in San Pier Maggiore gli fu dato sepoltura\u00bb. In realt\u00e0 documenti contemporanei ricordano l'artista morto di peste il 12 aprile 1522.\n\"Ingegno astratto e difforme\u2026\".\nPiero di Cosimo fu un artista insolito, ricercato, originale, che stupisce ancora oggi per l'irrequietezza e la libert\u00e0 d'invenzione fantastica. Il suo contributo nel panorama artistico dell'epoca \u00e8 una nota dissonante e, proprio per questo, di grande fascino.\nNella sua pittura si colgono rimandi culturali eterogenei, che vanno dal nitore dei Primitivi fiamminghi, alla carica espressiva di Leonardo, fino all'instabilit\u00e0 nervosa di Filippino Lippi. Tale eclettismo ne fa un \"outsider\", da sempre in bilico tra nostalgici ritorni al passato e slanci improvvisi verso il Manierismo. Vasari si dilung\u00f2 a raccontare la sua singolare personalit\u00e0, definendolo \"Ingegno astratto e difforme\".\n\u00abCostui era qualche volta tanto intento a quello che faceva, che ragionando di qualche cosa, come suole avvenire, nel fine del ragionamento, bisognava rifarsi da capo a racontargnene, essendo ito col cervello ad un'altra sua fantasia. Et era similmente tanto amico de la solitudine, che non aveva piacere, se non quando pensoso da s\u00e9 solo poteva andarsene fantasticando e fare suoi castelli in aria [\u2026].\nEgli del continuo stava rinchiuso, e non si lasciava veder lavorare, e teneva una vita da uomo pi\u00f9 tosto bestiale che umano. Non voleva che le stanze si spazzassino, voleva mangiare all'ora che la fame veniva, e non voleva che si zappasse o potasse i frutti dell'orto, anzi lasciava crescere le viti et andare i tralci per terra, et i fichi non si potavono mai, n\u00e9 gli altri alberi, anzi si contentava veder salvatico ogni cosa come la sua natura, allegando che le cose d'essa natura bisogna lassarle custodire a lei senza farvi altro. Recavasi spesso a vedere o animali o erbe o qualche cosa, che la natura fa per istranezza et accaso di molte volte; e ne aveva un contento et una satisfazione che lo furava tutto a s\u00e9 stesso. E replicavalo ne' suoi ragionamenti tante volte, che veniva talvolta, ancor che \u00e8 se n'avesse piacere, a fastidio. Fermavasi tallora a considerare un muro, dove lungamente fusse stato sputato da persone malate e ne cavava le battaglie de' cavagli e le pi\u00f9 fantastiche citt\u00e0 e pi\u00f9 gran paesi che si vedesse mai; simil faceva de' nuvoli de l'aria. Diede opera al colorire a olio, avendo visto certe cose di Lionardo fumeggiate e finite con quella diligenza estrema, che soleva Lionardo quando \u00e8 voleva mostrar l'arte, e cos\u00ec Piero piacendoli quel modo cercava imitarlo, quantunque egli fusse poi molto lontano da Lionardo e da l'altre maniere assai stravagante: perch\u00e9 bene si pu\u00f2 dire che \u00e8 la mutasse quasi a ci\u00f2 ch'e' faceva. E se Piero non fusse stato tanto astratto et avesse tenuto pi\u00f9 conto di s\u00e9 nella vita che egli non fece, arebbe fatto conoscere il grande ingegno che egli aveva, di maniera che sarebbe stato adorato, dove egli per la bestialit\u00e0 sua fu pi\u00f9 tosto tenuto pazzo, ancora che egli non facesse male se non a s\u00e9 solo nella fine e benefizio et utile con le opere a l'arte sua.\nE nel vero si conosce in quel che si vede di suo uno spirito molto vario et astratto dagli altri, e con certa sottilit\u00e0 nello investigare certe sottigliezze della natura, che penetrano, senza guardare a tempo o fatiche, solo per suo diletto e per il piacere dell'arte; e non poteva gi\u00e0 essere altrimenti perch\u00e9 innamorato di lei, non curava de' suoi comodi e si riduceva a mangiar continuamente ovva sode che per rispiarmare il fuoco, le coceva quando faceva bollir la colla; e non sei, o otto per volta, ma una cinquantina, e tenendole in una sporta, le consumava a poco a poco. Nella quale vita cos\u00ec strettamente godeva, che l'altre appetto alla sua gli parevano servit\u00f9. Aveva a noia il piagner de' putti, il tossir de gli uomini, il suono delle campane, il cantar de' frati; e quando diluviava il cielo d'acqua, aveva piacere di veder rovinarla a piombo da' tetti e stritolarsi per terra. Aveva paura grandissima de le saette, e quando \u00e8 tonava straordinariamente, si inviluppava nel mantello e serrato le finestre e l'uscio della camera, si recava in un cantone finch\u00e9 passasse la furia. Nel suo ragionamento era tanto diverso e vario, che qualche volta diceva s\u00ec belle cose che faceva crepar dalle risa altrui \u2026\nNon voleva che i garzoni gli stessino intorno, di maniera che ogni aiuto per la sua bestialit\u00e0 gli era venuto meno. Venivagli voglia di lavorare e per il parletico non poteva. Et entrava in tanta collera che voleva sgarare le mani, che stessino ferme, e mentre che \u00e8 borbotava, o gli cadeva la mazza da poggiare, o veramente i pennelli, che era una compassione. Adiravasi con le mosche, e gli dava noia infino a l'ombra; e cos\u00ec ammalatosi di vecchiaia e visitato pure da qualche amico, era pregato che dovesse acconciarsi con Dio. Ma non li pareva avere a morire, e tratteneva altrui d'oggi in domane. Non che \u00e8 non fussi buono e non avessi fede, ch\u00e9 era zelantissimo, ancora che nella vita fusse bestiale. Ragionava qualche volta de' tormenti che per i mali fanno distruggere i corpi e quanto stento patisce chi consumando gli spiriti a poco a poco si muore, il che \u00e8 una gran miseria. Diceva male de' medici, degli speziali e di coloro che guardano gli ammalati, e che gli fanno morire di fame; oltra i tormenti degli sciloppi, medicine, cristieri et altri martorii, come il non essere lasciato dormire, quando tu hai sonno, il fare testamento, il veder piagnere i parenti e lo stare in camera al buio; e lodava la giustizia, che era cos\u00ec bella cosa l'andare a la morte; e che si vedeva tanta aria e tanto popolo, che tu eri confortato con i confetti e con le buone parole; avevi il prete et il popolo, che pregava per te; e che andavi con gli Angeli in paradiso; che aveva una gran sorte, chi n'usciva a un tratto. E faceva discorsi e tirava le cose a' pi\u00f9 strani sensi che si potesse udire.\u00bb (Vasari)\nIl Pudelko ha cercato di dare una interpretazione al comportamento di Piero che vada oltre la pura bizzarria o peggio la \"bestialit\u00e0\" attribuitagli dal Vasari, noto \"uomo d'ordine\": \u00abUn'angoscia quasi morbosa, un evitare tutto ci\u00f2 che \u00e8 normale, per non sfuggire ma impossessarsi dell'essenza delle cose; un'istintiva simpatia per le curiosit\u00e0 e le stranezze, perdendovisi come in un gioco; un bisogno eroico di indipendenza da ogni ordine sociale, mascherandola con una vita da boh\u00e9mien, con la ricerca dell'originalit\u00e0 a ogni costo, attraverso una specie di buffoneria: la passionalit\u00e0 di un rivoluzionario ossessionato dalle proprie idee, dalla ricerca di rimedi mistici e magici per migliorare il mondo. Ogni grande arte \u00e8 rivoluzionaria, ma a Piero di Cosimo importa soprattutto una vita rivoluzionaria, anche se talvolta espressa in modo bizzarro. Cerca una primitivit\u00e0 dell'esistenza che sia una ribellione e una fuga dal proprio tempo. L'odio contro l'estremo formalismo d'una societ\u00e0 estenuata che, anche alla corte di Lorenzo de' Medici, si compiaceva di speculazioni misticheggianti, di intellettualismi umanistici e di abbandoni retorici a romantiche civetterie naturalistiche, gli ispira un'appassionata nostalgia per l'intatta originalit\u00e0 e la selvaggia forza della natura. Estraneo ai romanticismi piagnucolosi, vi \u00e8 in lui un senso primordiale del cosmo, alle cui eterne leggi della vita e della morte egli sente di aderire. E oscilla come tutti fra un'orgiastica volont\u00e0 di vita e un'ansia profonda di morte, che assumer\u00e0 forme quasi paranoiche e alla fine anche il carattere di un'autentica mania di persecuzione\u00bb.\nItinerario critico.\nAllievo di Cosimo Rosselli, non ne subisce influssi; i suoi prestiti iniziali gli vengono da Filippino Lippi, da Domenico Ghirlandaio e da Luca Signorelli, poi da Leonardo deriva il delicato luminismo e i valori atmosferici, ma resta pittore originale per la grande fantasia e la capacit\u00e0 analitica che lo avvicinano ai fiamminghi e gli fanno rifiutare l'astrazione delle rappresentazioni fondate sul disegno, privilegiando, all'opposto di Botticelli, la concretezza dell'immagine fondata sui valori cromatici, come un veneziano.\n\u00abAttraverso lo studio della pittura dei Paesi Bassi perviene a una finezza di dettagli che nessun altro fiorentino ha mai raggiunto. \u00c8 forse uno dei quadri pi\u00f9 caratteristici del periodo giovanile del pittore\u2026 ogni ruga, ogni peluzzo del volto e delle mani dei due santi seduti in primo piano, perfettamente caratterizzati, furono eseguiti con una cura e un amore che meravigliano in un fiorentino. \u00c8 mirabile che la disposizione di Piero al dato sensibile sia cos\u00ec vicina a quella dei nordici\u2026 Le due donne si fissano negli occhi, come nella consapevolezza del destino che le attende\u2026 e mentre Maria, in atto di saluto e per placare l'emozione dell'altra, pone la mano sinistra sulla spalla della vecchia Elisabetta, questa alza la mano, meravigliata che la Madre del Signore sia venuta da lei\u2026 sono legate in modo strettissimo, esprimendo partecipazione interiore e un calmo abbandono al loro destino. Psicologicamente, \u00e8 la pi\u00f9 bella \"Visitazione\" mai dipinta a Firenze.\u00bb (Knapp)\nNella \"Madonna col Bambino e angeli\", della Collezione veneziana Cini, databile intorno al 1507, \u00abpunta a una nitida messa a fuoco dell'immagine figurativa, ottenendola per via di lume e di chiaroscuro, razionalizzando cio\u00e8 alla fiorentina quegli spunti che \u2026si trovan presenti nel Trittico Portinari di Hugo van der Goes \u2026 Piero sa raggiungere \u2026 quell'effetto di immagini all'aria aperta che il suo autentico lirismo vivifica di un sapore agreste e meteorologico, dove la luce pi\u00f9 o meno intensa e cristallina, i prati, le rocce e gli alberi \u2013 ora scarni, ora umidi, ora verdissimi \u2013 fanno subito penetrare in un clima che di volta in volta \u00e8 primaverile, autunnale, gelido \u2026 il timbro, quasi elegiaco, di pomeriggio inoltrato, \u00e8 quello che nasce per effetto della luce di imminente declino dalla quale l'Angelo musicante \u00e8 investito in pieno e da cui le altre figure sono gradatamente delucidate\u2026\u00bb (Zeri)\n\"Come conciliare l'esattezza significante dei minimi oggetti...con la prospettiva che tutto ragguaglia, con l'antico che scoraggia con la sua autorit\u00e0 l'esperienza attuale e diretta del mondo?... si tratta di trovare una via di mezzo, che allenti il rigore prospettico e permetta di variare la \"messa a fuoco\" degli oggetti, ma nello stesso tempo dia alla presenza degli oggetti sicura consistenza spaziale. Il ritratto di \"Simonetta Vespucci\" e quello di \"Giuliano di Sangallo\" rappresentano bene i dati estremi del problema: lineare, pieno di simbolismo sottile, \"fiorentino\" nell'acredine puntigliosa del segno e del colore, \"lirico\" come un sonetto del Poliziano o di Lorenzo, il primo; nuovissimo nella messa a fuoco che lega la figura allo spazio e d\u00e0 un significato spaziale perfino alle penne sul davanzale, il secondo. Ma il nuovo elemento di coesione spaziale \u00e8 il veicolo atmosferico e luminoso: Piero di Cosimo ha capito che la soluzione pi\u00f9 giusta...l'ha ormai trovata Leonardo.\nIl secondo problema, dell'antico, \u00e8 pi\u00f9 complesso e Piero lo risolve in modo originale rinunciando all'autorit\u00e0, ma non al fascino dell'antico. Con un'intuizione che negli stessi anni si fa strada anche nella cultura veneta, non cerca pi\u00f9 la filosofia, n\u00e9 la storia, ma la poesia dell'antico. Nascono cos\u00ec, quasi a contrasto con il classicismo storico che va affermandosi a Roma, le elegie mitografiche, per lo pi\u00f9 ispirate a Ovidio. \"Procri morta\", ma ancora tiepida e rosea nelle carni morbide, fa pensare a quelle fanciulle che talvolta si ritrovavano intatte e come dormienti negli antichi sarcofagi: e si gridava al miracolo. Ma al di l\u00e0 del corpo spirante, del fauno contrito, della sagoma nera del cane triste, il paesaggio dilegua in trasparenze di acque e vapori di cielo. L'antico non \u00e8 pi\u00f9 la grande lezione storico \u2013 naturalistica, che insegna a vivere nella piena coscienza di s\u00e9 e del mondo: \u00e8 la nostalgia di un mito dissolto e di un tempo perduto, sentimento della morte.\u201d (Argan).\nCol suo tono elegiaco, il trattamento che Piero riserva alle bestie ibride (satiri) nelle Scene di caccia di New York \u00e8 lontanissimo dalle rappresentazioni decisamente pi\u00f9 dispregiative che erano state riservate a queste creature dalla tradizione visiva del Rinascimento italiano. La rappresentazione compassionevole di un satiro da parte di Piero trova invece paralleli sorprendenti a Nord delle Alpi, nei dipinti e negli esempi grafici di grandi maestri tedeschi come Albrecht D\u00fcrer. Il satiro inginocchiato \u00e8 la compassione incarnata, totalmente umano nella profondit\u00e0 e sincerit\u00e0 del suo dolore nonostante l'apparenza met\u00e0 uomo e met\u00e0 bestia; scosta dolcemente la ciocca di capelli dalla fronte della ninfa e le tocca la spalla quasi a volerla svegliare. La forma della tavola e la disposizione delle figure rinvia a quella con \"Venere, Marte e Cupido\" della Gem\u00e4ldegalerie di Berlino, che il Vasari custodiva nella sua collezione. Tuttavia manca nella tavola londinese il solido collegamento presente nella tavola di Berlino con la tradizione di Lucrezio o Marsilio Ficino: la tavola di Londra sfugge all'identificazione con un riferimento testuale specifico. La storia si ricollega alla Morte di Procri, narrata nelle Metamorfosi di Ovidio, in un racconto tragico e moraleggiante in cui la ninfa viene uccisa per errore dal consorte Cefalo, principe di Atene, a cui ella aveva donato una lancia magica per la caccia, che non falliva mai il bersaglio. Nella tavola di Piero la lancia \u00e8 assente e il cane marrone col capo chino in segno di lutto non dovrebbe esserci, in quanto Lelapo, segugio che Procri aveva donato al marito era stato pietrificato in un precedente episodio, sempre narrato da Ovidio. Inoltre nel racconto ovidiano non \u00e8 un satiro che scopre la ninfa, ma \u00e8 lo stesso Cefalo. Un satiro ha un ruolo importante in un'altra opera teatrale, (1468) di Niccol\u00f2 da Correggio, che tratta analogo tema, tuttavia non \u00e8 un personaggio compassionevole, ma impiccione. Quindi in questo caso Piero non illustra un mito antico specifico o una sua variante contemporanea conosciuta, ma libera la fantasia per reinterpretare una \"istoria\" alla luce delle sue consuete fantasie secolari, trasformandola in una personalissima invenzione."}
{"id": "86789", "revid": "2225", "url": "https://it.wikipedia.org/wiki?curid=86789", "title": "Piero di Lorenzo", "text": ""}
{"id": "86790", "revid": "2225", "url": "https://it.wikipedia.org/wiki?curid=86790", "title": "Vasari", "text": ""}
{"id": "86791", "revid": "1543377", "url": "https://it.wikipedia.org/wiki?curid=86791", "title": "Armando Cossutta", "text": "Esponente storico del Partito Comunista Italiano, con un trascorso da partigiano nelle file dello stesso durante la Resistenza, fu l'incontrastato capofila dell'ala di sinistra interna \"prosovietica\" del partito, denominata per l'appunto \"cossuttiana\", strettamente ancorata all'Unione Sovietica e agli altri Paesi del Blocco Orientale.\nDurante il travagliato periodo della cosiddetta svolta della Bolognina, che porter\u00e0 allo scioglimento del PCI per dar vita a un nuovo soggetto politico d'ispirazione socialdemocratica, Cossutta guid\u00f2 in strenua opposizione interna il minoritario \"fronte del no\"; alla fine, con l'effettivo scioglimento del partito nel febbraio del 1991, Cossutta figura tra i fondatori del Partito della Rifondazione Comunista, nel quale ricoprir\u00e0 per diverso tempo la carica di presidente. Durante poi la crisi del Governo Prodi I causata dal voto di sfiducia di Rifondazione, in cui essa dava l'appoggio esterno alla coalizione di governo, Cossutta ne abbandona le file, scegliendo di confluire assieme ad altri fuoriusciti nel neo-costituitosi Partito dei Comunisti Italiani, divenendone in tempi alterni presidente e segretario nazionale.\nBiografia.\nNato a Milano da una famiglia operaia molto attiva nella realt\u00e0 politica del tempo (il padre, infatti, era stato un seguace di Gabriele D'Annunzio, sotto la cui guida aveva preso parte all'impresa di Fiume), s'iscrisse al Partito Comunista Italiano nel 1943 e partecip\u00f2 da partigiano nelle file delle Brigate Garibaldi alla Resistenza antifascista e antinazista. Venne arrestato dai nazifascisti e detenuto per un certo periodo nel carcere di San Vittore a Milano.\nDirigente del PCI.\nNel secondo dopoguerra, divenne parte del gruppo dirigente in seno al partito, di cui incarnava la corrente maggiormente filo-sovietica: questa sua tendenza a considerare l'Unione Sovietica quale \"Stato guida\" del movimento comunista internazionale lo port\u00f2 spesso e volentieri a polemizzare con Enrico Berlinguer, soprattutto quando questi giunse a ricoprire la carica di Segretario nazionale. Il suo primo incarico fu quello di segretario cittadino del PCI a Sesto San Giovanni (in provincia di Milano), ottenuto all'et\u00e0 di soli 19 anni.\nCollaboratore de \"l'Unit\u00e0\" e ininterrottamente parlamentare dal 1972 al 2008 (dapprima come senatore, poi, dal 1994 al 2006, come deputato, e quindi nuovamente come senatore), molti furono gli incarichi politici da lui ricoperti: ad esempio fu consigliere comunale a Milano dal 1951; fu segretario comunale e poi regionale del PCI (nel primo caso a Milano, nel secondo in Lombardia) e fu inoltre membro dal 1959 della Direzione Nazionale e dal 1964 della Segreteria nazionale.\nNel 1981 si oppose strenuamente alla prospettiva eurocomunista promossa dal segretario Berlinguer, il quale, traendo spunto dal golpe che Jaruzelski comp\u00ec sotto la minaccia d'invasione sovietica della Polonia, aveva affermato che la \"spinta propulsiva\" della Rivoluzione d'Ottobre si era esaurita, tentando di sganciare il PCI dai suoi rapporti storici con i regimi comunisti del blocco sovietico. Oltre che nel merito, Cossutta critic\u00f2 aspramente il metodo della scelta del PCI, che defin\u00ec in un suo celebre articolo \"lo strappo\", per la sua gestazione estranea alle discussioni interne e alla storia stessa del partito. In seguito, pur senza rimpianti, Cossutta dichiar\u00f2 di aver sbagliato nell'andare contro Berlinguer.\nL'ala sinistra del partito rappresentata da Cossutta, chiamata proprio \"cossuttiana\", constava inoltre di diversi ex-militanti operaisti ed egli stesso fu piuttosto vicino al movimento, pur senza distaccarsi mai dal PCI.\nLa fondazione di Rifondazione Comunista.\nCon la crisi fortissima che invest\u00ed il PCI negli anni del cosiddetto \"riflusso\", ed il processo d'autocritica che lo stesso intraprese di conseguenza, Cossutta si distinse all'interno del dibattito interno quale fermo assertore dell'identit\u00e0 storica del PCI, contrapponendosi dunque alle tendenze maggiormente \"innovatrici\" che si muovevano allora sotto la segreteria di Achille Occhetto.\nCon lo sciogliemento effettivo del Partito, a cui Cossutta ed altri pochi membri (come Sergio Garavini e Lucio Libertini ad esempio) s'opposero strenuamente quanto inutilmente, nel febbraio del 1991 fond\u00f2, assieme agli stessi Garavini e Libertini ed altre rimanenze delle vecchie ale di sinistra interne del Partito, il Movimento per la Rifondazione Comunista, che nel dicembre dello stesso anno, unendosi all'effettivo di Democrazia Proletaria ed altre piccole formazioni minori della sinistra radicale, diede vita al Partito della Rifondazione Comunista, di cui ricopr\u00ec la carica di presidente.\nIn seguito alle elezioni politiche del 1996, Rifondazione Comunista fece parte della maggioranza che sosteneva il primo governo Prodi.\nLa scissione del PdCI.\nNel 1998 Fausto Bertinotti, allora segretario del partito, ritir\u00f2 la fiducia al governo, causandone pertanto la crisi e caduta susseguente; Cossutta, a causa di ci\u00f2 e di altri screzi con la sua segreteria, decise di staccarsi dal partito e di fondarne, assieme ad altri fuoriusciti vicini alla propria area come Oliviero Diliberto e Marco Rizzo, uno nuovo: il Partito dei Comunisti Italiani (PdCI), che partecip\u00f2 al successivo governo D'Alema.\nCossutta ricopr\u00ec quindi la carica di presidente del PdCI e di senatore.\nDal 1999 al 2004 fu inoltre deputato al parlamento europeo. Sempre nel 2004 pubblic\u00f2 la sua autobiografia dal titolo \"Una storia comunista\". Alle elezioni politiche del 2006 venne eletto senatore per la lista \"Insieme con l'Unione\", cui i Comunisti Italiani diedero vita per l'elezione al Senato, nella regione Emilia-Romagna. Fu membro della Commissione Affari esteri. Nel 2000 partecip\u00f2, con altri politici come Walter Veltroni, al gay pride di Roma, prendendo posizione a favore del matrimonio omosessuale.\nRitiro dalla politica.\nA giugno del 2006, dando alla fine voce a un dissenso sofferto verso la linea politica dell'allora segretario Oliviero Diliberto, Cossutta si dimise dalla carica di presidente del PdCI. Il 21 aprile 2007 present\u00f2 poi le dimissioni dall'effettivo del partito, non rinnovando pi\u00f9 la tessera e lasciando di fatto la politica attiva.\nAlle elezioni politiche del 2008 dichiar\u00f2 di aver votato \"da comunista\" per il Partito Democratico.\nUltimi anni.\nNel 2009 Cossutta divenne vice presidente nazionale dell'Associazione Nazionale Partigiani d'Italia (ANPI).\nL'8 agosto 2015 rimase vedovo dopo la morte della moglie Emilia Clemente, con la quale era legato da circa settant'anni. Da \"Emi\" aveva avuto tre figli: Anna, Dario e Maura, anch'essa attiva in politica come parlamentare.\n\u00c8 deceduto il 14 dicembre 2015 all'Ospedale San Camillo di Roma, dov'era ricoverato da tempo, all'et\u00e0 di 89 anni. \u00c8 sepolto nel cimitero del Verano, nel famedio del PCI.\nAltre informazioni.\nArmando Cossutta era ateo e un accanito tifoso dell'Inter, tanto da fondare l'Inter Club Montecitorio. Nel 1998 venne imitato da Teo Teocoli durante la trasmissione \"Quelli che il calcio\": Cossutta apprezz\u00f2 gli sketch del comico e lo chiam\u00f2 per congratularsi.\nControversie.\nNel 1991 il giornalista Alexander Evlakhov dichiar\u00f2 che Cossutta ricevette, nel 1986, una somma in nero pari a 824.000 dollari da parte del Partito Comunista dell'Unione Sovietica. Lo stesso Cossutta sment\u00ec l'accusa, affermando di non aver mai ricevuto denaro dall'Unione Sovietica, anche se nel documento fornito da Evlakhov c'era scritto che il destinatario del pagamento era proprio il senatore italiano.\nNel 2000 querel\u00f2 Silvio Berlusconi per calunnia e diffamazione chiedendo 100 miliardi di lire di risarcimento per la frase pronunciata nel programma \"Porta a Porta\" secondo la quale \"Cossutta gestiva nel dopoguerra bande armate\".\nInoltre fu accusato, specie durante gli anni della Prima Repubblica, d'essere un \"contatto confidenziale del KGB\" in Italia. Quest'accusa fu reiterata da alcuni organi d'informazione anche alla morte del politico. Il quotidiano \"Il Tempo\" lo defin\u00ec \"uomo del KGB\", e scrisse che si recava \u00abfrequentemente nell'Urss per elaborare strategie contro la deriva deviazionista del segretario\u00bb Berlinguer.\nNel gennaio 2015, l'editore del giornale \"Libero\", nella persona giuridica Editoriale Libero s.r.l., il direttore Maurizio Belpietro e l'autore dell'articolo sono stati condannati in via definitiva in sede civile a risarcire Armando Cossutta di 50.000 euro per danni morali, per il contenuto diffamatorio d'un articolo nel quale il giornale, \u00abin relazione al cosiddetto caso Mitrokhin, lo identificava come una spia al soldo dell'Unione Sovietica\u00bb.\nRiconoscimenti.\nNel 2016 il Comune di Milano ha deciso che il suo nome venga iscritto nel Pantheon di Milano, all'interno del Cimitero Monumentale."}
{"id": "86793", "revid": "1494169", "url": "https://it.wikipedia.org/wiki?curid=86793", "title": "PDCI", "text": ""}
{"id": "86794", "revid": "2184720", "url": "https://it.wikipedia.org/wiki?curid=86794", "title": "Jimmy Wales", "text": "Biografia.\nWales ha dichiarato di essere nato il 7 agosto e che la data dell'8 che compare nel certificato di nascita \u00e8 un errore del medico che lo ha compilato:\nDurante la sua infanzia si mise in evidenza per la sua vivacit\u00e0 e per la sua fame insaziabile di letture. Acquistata la capacit\u00e0 di leggere, legge rapidamente la \"World Book Encyclopedia\" che la madre gli aveva regalato quando aveva tre anni. Secondo lo stesso Wales, da bambino venne educato in una scuola influenzata dalla filosofia educativa Montessori, dove trascorse molto tempo a leggere volumi dell'Enciclopedia Britannica; successivamente, studia alla Randolph School, dove si diploma all'et\u00e0 di sedici anni. Dopo la Randolph passa all'Universit\u00e0 di Auburn, terminata la quale si iscrive al dottorato di finanza dell'Universit\u00e0 dell'Alabama, che abbandona dopo aver conseguito una laurea magistrale. Si riscrive all'Indiana University, sempre per un dottorato in finanza, ma abbandona prima di scrivere la tesi. Wales prosegue diventando un agente di borsa a Chicago, dove nel giro di pochi anni si guadagna una discreta ricchezza.\nNella met\u00e0 degli anni novanta Wales fond\u00f2 un portale di ricerca per musica pop chiamato \"Bomis\", di cui attualmente non \u00e8 pi\u00f9 n\u00e9 presidente n\u00e9 amministratore, mentre nel marzo 2000 fond\u00f2 il progetto per un'enciclopedia controllata dagli stessi utenti chiamata Nupedia, assumendo Larry Sanger come redattore capo.\nIl 15 gennaio 2001 Wales e Sanger crearono Wikipedia, un sito pensato per fornire contenuti wiki a Nupedia, forniti dagli stessi utenti. La rapida crescita di Wikipedia ne fece presto il progetto dominante, ed il progetto di Nupedia scomparve il 23 settembre 2003. Sanger fu responsabile per buona parte dello sviluppo iniziale di Wikipedia, mentre Wales forn\u00ec il capitale necessario. Visto che Sanger era un dipendente di Wales, quest'ultimo si considera il solo fondatore di Wikipedia, anche se Sanger continua a definirsi \"cofondatore\".\nA met\u00e0 2003, Wales fond\u00f2 la Wikimedia Foundation, un'organizzazione non profit con sede attuale a San Francisco, in California, per fornire supporto a Wikipedia ed ai suoi progetti pi\u00f9 recenti. Con la nascita della fondazione, Wales ha anche trasferito il possesso di tutti i nomi di dominio di tutte le edizioni di Wikipedia, Wiktionary e di Nupedia a Wikimedia insieme ai diritti d'autore per tutti i materiali collegati a quei progetti che furono creati da impiegati della Bomis o da Wales stesso. La fornitura stessa di computer usata per i progetti Wikimedia \u00e8 stata donata da Wales alla Fondazione. Da allora Wales \u00e8 sempre pi\u00f9 coinvolto nel divulgare e promuovere i progetti della fondazione; dopo essere stato presidente del consiglio direttivo della fondazione, \u00e8 attualmente (2008) presidente emerito. All'epoca della conclusione della ricerca fondi del febbraio 2005, la Wikimedia Foundation era sorretta esclusivamente da donazioni.\nWales \u00e8 stato talvolta definito \"il dittatore benevolo\" di Wikipedia, o il suo \"Dio-Re\" . La rivista \"Wired\" di Daniel Pink, nello studiare Wikipedia per l'edizione di marzo 2005, scrisse che \u00abIl Dio-Re guida una Hyundai\u00bb.\nWales ha fondato due progetti a scopo di lucro assieme ad Angela Beesley: Wikia (nel 2004, con il nome Wikicities), un servizio di hosting wiki, e un motore di ricerca stile wiki, Wikia Search, nel 2008.\nVita privata.\nHa avuto una figlia dalla sua seconda moglie. L'8 ottobre 2012 si \u00e8 sposato per la terza volta, con un'ex segretaria di Tony Blair. Da allora vive stabilmente a Londra.\nAmmira la corrente filosofica dell'oggettivismo di Ayn Rand; nella scuola per laureati possedeva e moderava una mailing list su Internet nota come la \"Discussione moderata sulla filosofia oggettivista\". Si interessa inoltre di politiche sul possesso di armi e di legge costituzionale.\nRiconoscimenti.\nWales \u00e8 stato insignito nel 2005 del titolo di \"Fellow\" del Centro Berkman per Internet e Societ\u00e0 alla Facolt\u00e0 di Legge di Harvard e dall'ottobre 2005 siede nel consiglio di amministrazione di Socialtext, un'azienda che fornisce tecnologia wiki per il mondo imprenditoriale.\nIl 17 maggio 2014 ha ricevuto il titolo di dottore \"honoris causa\" della Facolt\u00e0 di scienze della comunicazione dell'Universit\u00e0 della Svizzera italiana (USI, Lugano)."}
{"id": "86795", "revid": "183483", "url": "https://it.wikipedia.org/wiki?curid=86795", "title": "Jimbo Wales", "text": ""}
{"id": "86796", "revid": "305248", "url": "https://it.wikipedia.org/wiki?curid=86796", "title": "Nichi Vendola", "text": "Biografia.\nNasce a Bari, terzogenito di due fratelli e una sorella, Vendola \u00e8 cresciuto a Terlizzi col padre impiegato alle poste e la madre casalinga. Il diminutivo \"Nichi\" gli venne dato dai genitori in omaggio all'ex presidente dell'Unione Sovietica Nikita Krusciov, di cui avevano simpatia in quanto promotore della cosiddetta destalinizzazione alla fine degli anni '50.\nLaureato in Lettere presso l'Universit\u00e0 degli Studi di Bari \"Aldo Moro\" con una tesi su Pier Paolo Pasolini, con relatore Arcangelo Leone de Castris, in giovent\u00f9 fu allievo di mons. Tonino Bello.\nNel 1978 si dichiar\u00f2 omosessuale e negli anni '80 fu tra i promotori e fondatori dell'associazione Arcigay e della Lega italiana per la lotta contro l'AIDS (Lila). \u00c8 giornalista professionista, iscritto dal 1991 all'Ordine dei Giornalisti della Puglia.\nGiovent\u00f9 (1972-1991).\nImpegnato in campo politico e sociale, nel 1972 s'iscrisse alla FGCI militando nella sezione del Partito Comunista Italiano di Terlizzi fino al 1984, quando si trasfer\u00ec a Roma. Il padre Francesco era anch'egli comunista e nel 1970 era stato eletto sindaco di Terlizzi.\nAl congresso di Napoli della FGCI che elesse Pietro Folena segretario generale nel 1985, Vendola alla fine del suo intervento congressuale come delegato di Reggio Emilia e dirigente Arcigay, raccolse un applauso di due minuti. Poche settimane dopo venne quindi chiamato a far parte dell'esecutivo nazionale come responsabile centri per l'ambiente. In tale veste si schier\u00f2 subito nel suo partito coi contrari all'uso di centrali nucleari.\nIl 27 aprile 1987 \"L'Espresso\" pubblic\u00f2 un'intervista di Gad Lerner con Jurij Sotzov, caporedattore di \"Komsomol'skaja Pravda\", la rivista dei giovani del PCUS. In essa Lerner fece notare al suo interlocutore che nella FGCI vi era il gay militante Vendola e che quindi gli poteva toccare di doverlo ricevere ufficialmente. La risposta di Sotzov, dopo un lungo silenzio imbarazzato, fu: \u00absinceramente proverei solo della repulsione\u00bb. Vendola ebbe la solidariet\u00e0 immediata del suo partito, e \"l'Unit\u00e0\" defin\u00ec il giorno dopo \u00aboscurantista e grossolana\u00bb la battuta del giornalista sovietico. Vendola per l'episodio prov\u00f2 \u00abfastidio e stupore\u00bb, visto che due anni prima era gi\u00e0 stato a Mosca in visita ufficiale senza alcun problema.\nNel 1988 partecipa presentando delle poesie a \"Lupo solitario\", trasmissione televisiva \"cult\" di Italia 1 condotta da Patrizio Roversi e Syusy Blady.\nAlle elezioni politiche del 1987 Vendola era candidato deputato alla Camera nelle liste del PCI del Lazio. Era uno dei quattro omosessuali dichiarati appoggiati dall'Arcigay e dalla rivista \"Babilonia\". Ottenne 10.764 preferenze e non venne eletto. L'anno dopo lasci\u00f2 la sua carica nella FGCI, diventando giornalista per il settimanale comunista \"Rinascita\". Contrario alla svolta della Bolognina promossa da Achille Occhetto nel novembre 1989, al penultimo congresso del PCI del marzo 1990 Vendola era tra i 105 dirigenti eletti nel comitato centrale per la mozione Ingrao.\nPRC accanto a Garavini.\nSciolto il PCI, Vendola ader\u00ec al Movimento per la Rifondazione Comunista e qui lavor\u00f2 nella prima redazione di \"Liberazione\", il settimanale del futuro Partito della Rifondazione Comunista. In questo partito rimase fino al 2009, quando guid\u00f2 la scissione del Movimento per la Sinistra.\nNel 1992 fu eletto con 5448 preferenze alla Camera dei deputati essendo il candidato del PRC pi\u00f9 votato a Bari e Foggia. Da allora rimase alla Camera fino al 2005, quando si dimise per fare il Presidente della Regione Puglia. Nel 1993 dentro Rifondazione era vicino alle posizioni del segretario Sergio Garavini, antagonista di Armando Cossutta. Nel 1994 entr\u00f2 nella Commissione parlamentare antimafia e venne eletto segretario.\nNel marzo 1995 era tra i garaviniani che, in dissenso con quanto deciso dal partito, votarono in Parlamento in favore della manovra economica del governo Dini insieme con PDS, Lega Nord e PPI. Giorni dopo fu proprio Vendola a nome dei dissidenti a difendere quella scelta in Comitato Politico Nazionale sostenendo che \u00abl'affossamento della manovra economica avrebbe aperto una voragine incolmabile nella storia democratica di questo Paese\u00bb. Tuttavia due mesi dopo non partecip\u00f2 alla scissione del Movimento dei Comunisti Unitari, promossa dagli altri dissidenti. In tale occasione disse che \u00abogni atto di separazione \u00e8 un grave errore\u00bb e che \u00abtra PDS e PRC non credo possa nascere un'altra forza politica radicata e strutturata\u00bb.\nNel 1995 partecip\u00f2 al Festival di Sanremo col nome di \"Alce e Martello\" nel gruppo \"La riserva indiana\", accompagnando sul palco dell'Ariston David Riondino e Sabina Guzzanti durante l'esecuzione della canzone \"Troppo sole\". Altri componenti del gruppo erano Sandro Curzi, Mario Capanna, Antonio Ricci, Daria Bignardi, Bruno Voglino, Remo Remotti.\nPRC accanto a Bertinotti.\nDal dicembre 1996 fino allo scioglimento fu vicepresidente della Commissione Antimafia. Il suo impegno antimafia lo port\u00f2 pi\u00f9 volte a essere oggetto di intimidazioni e a ricorrere alla scorta. Denunci\u00f2 nel 1998 il cosiddetto \"verminaio Messina\", che port\u00f2 alle dimissioni del sottosegretario all'Interno Angelo Giorgianni.\nNegli anni del governo Prodi I, Vendola fu tra i primi sostenitori del segretario del PRC Fausto Bertinotti contro il presidente Armando Cossutta, divenendone il suo braccio destro. Di contro in quei mesi Cossutta defin\u00ec Vendola un \u00abrivoluzionario da salotto\u00bb. Vendola fu dunque uno dei deputati di Rifondazione Comunista che ritirarono la fiducia al governo Prodi I.\nNegli anni successivi Vendola si aggir\u00f2 sempre nell'area bertinottiana del suo partito sostenendone tutte le principali scelte identitarie.\nAlle elezioni europee del 2004 Vendola era candidato nel Mezzogiorno dove risult\u00f2 essere il primo dei non eletti con 38.746 preferenze, in pratica il comunista pi\u00f9 votato dopo Bertinotti. Questi infatti era stato eletto in tutte le circoscrizioni. La scelta del segretario del PRC del luogo in cui farsi eleggere fu dunque decisiva. La segreteria del PRC opt\u00f2 per eleggere Bertinotti in Italia centrale, ma questo suscit\u00f2 l'ira di Nunzio D'Erme, leader dei disobbedienti romani, il quale cos\u00ec non avrebbe potuto essere eletto europarlamentare. Ne nacque una \"querelle\". Bertinotti non comunicher\u00e0 la sua scelta in tempo, per cui il Tribunale agir\u00e0 d'ufficio per sorteggio: il segretario del PRC fu eletto proprio in Italia meridionale e Vendola fu costretto a ritirare le sue gi\u00e0 annunciate dimissioni dalla Camera.\nTre mesi dopo il PRC decise di proporre Vendola candidato unico del centrosinistra alla presidenza della regione Puglia.\nPresidente della Regione Puglia.\nNel 2005 venne scelto a sorpresa, con le elezioni primarie del 16 gennaio, come candidato della coalizione L'Unione alla presidenza della Regione Puglia, sconfiggendo l'economista Francesco Boccia con 40.358 voti (50,9%) contro le 38.676 (49,1%) preferenze ottenute dal suo avversario.\nVinse le elezioni regionali in Puglia del 2005 ottenendo il 49,84% dei consensi contro il 49,24% di Raffaele Fitto, candidato del centrodestra e presidente uscente. Vendola vinse sostenuto da tutto il centrosinistra, ma l'Italia dei Valori e il PdCI, pur restando in maggioranza, non entrarono a far parte della giunta regionale. Si dimise dunque dalla carica di deputato, venendo sostituito da Maria Celeste Nardini.\nNel febbraio del 2009 la Procura di Bari mise sotto accusa l'assessore socialista alle Politiche della Salute Alberto Tedesco (PD), che si dimise subito dall'incarico. Per altre irregolarit\u00e0 emerse sulla gestione della Sanit\u00e0 pubblica, risult\u00f2 indagato anche il Vicepresidente della Regione Puglia Sandro Frisullo (PD), il quale, d'intesa con Vendola, lasci\u00f2 l'incarico di Vice Presidente della Regione, sospese s\u00e9 stesso da consigliere regionale e annunci\u00f2 di voler rinunciare a ogni incarico politico e pubblico. Anche Vendola risult\u00f2 indagato per avere esercitato pressioni relative alle nomine di alcuni dirigenti della Sanit\u00e0 Pugliese, ma il G.I.P. archivi\u00f2 la sua posizione non ritenendo che vi fossero profili \"penalmente rilevanti\".\nFra le iniziative promosse dalla regione Puglia durante i governi Vendola vi furono l'Apulia Film Commission, che ha visto la realizzazione dei cineporti di Bari e Lecce, e la Puglia Sounds.\nI due enti hanno il compito di promuovere l'industria cinematografica e quella musicale nella regione dando un'opportunit\u00e0 di lavoro ai giovani artisti pugliesi e non.\nDurante il primo mandato di Vendola la regione Puglia era diventata la prima regione italiana per produzione di energie rinnovabili (eolica e solare), fu anche la prima regione in Italia a dotarsi di un piano energetico ambientale e di un sistema di regole che ha favorito lo sviluppo delle fonti alternative.\nA settembre 2012 l'ISTAT rese noti i dati occupazionali e da questi si vedeva una Puglia che aveva l'incremento pi\u00f9 alto, tra le regioni italiane, di occupati nel secondo trimestre dell'anno rispetto ai tre mesi precedenti.\nPer altro verso, durante il mandato di Vendola il sistema sanitario della Regione Puglia vide crescere a dismisura i propri costi, accumulando un debito di circa 1,5 miliardi di euro. Nel novembre 2011 Vendola cerc\u00f2 con una delibera di favorire il pagamento delle transazioni dalle Asl ai suoi fornitori per un importo di 600 milioni, di cui furono effettivamente versati solo 200; il mancato pagamento dei restanti 400 milioni provoc\u00f2 un aumento di spesa per interessi passivi.\nVII Congresso del PRC.\nDopo l'esperienza dell'Arcobaleno, al VII congresso del PRC Vendola fu il primo firmatario della mozione congressuale \"Manifesto per la Rifondazione\", che riflettendo sulla portata della sconfitta storica subita alle elezioni dell'aprile 2008, proponeva una costituente per creare un nuovo partito che rappresentasse l'intera sinistra con Sinistra Democratica, Unire la Sinistra e la Federazione dei Verdi.\nNonostante la mozione riportasse la maggioranza relativa dei consensi (47,3%), le restanti 4 mozioni si allearono per contrapporsi e fermare il progetto di superamento di Rifondazione proposto dalla mozione capeggiata da Vendola. Rimase inizialmente nel PRC, all'interno del quale si costitu\u00ec l'area \"Rifondazione per la Sinistra\".\nProgetto \"Sinistra Ecologia Libert\u00e0\".\nVendola si oppose alla politica portata avanti dal nuovo segretario del PRC Paolo Ferrero (gi\u00e0 Ministro della Solidariet\u00e0 Sociale nel secondo Governo Prodi), che si concentrava sulla volont\u00e0 di riunire tutti i partiti comunisti contrapponendosi al Partito Democratico.\nGi\u00e0 nel 2005, pur continuando a definirsi \"comunista\", aveva espresso posizioni di distacco dalla sua formazione, dichiarando: \u00abIo voglio mettere in discussione e bruciare la mia tradizione culturale, quella di chi non si dichiara ex, ma comunista\u00bb.\nIl 21 gennaio 2009, Vendola lasci\u00f2 il partito e dichiar\u00f2 di volersi impegnare in un percorso, mirante alla costituzione di un nuovo soggetto politico che riunisse le diverse anime della Sinistra italiana. Il primo passo fu la costituzione di un gruppo politico per le Elezioni Europee: \"Sinistra e Libert\u00e0\".\nAlle elezioni europee del 2009 Vendola era candidato in tutte le circoscrizioni italiane con la lista di Sinistra e Libert\u00e0, ottenendo complessivamente circa 220\u00a0000 preferenze (117.753 nella circoscrizione Meridionale, 43.092 nella circoscrizione Centrale, 25.152 nella circoscrizione Nord-Occidentale, 17.015 nella circoscrizione Nord-Orientale e 16.266 nella circoscrizione Isole).\nIl progetto di \"Sinistra e Libert\u00e0\" che ipotizzava l'unione tra reduci dei DS (cosiddetto ex correntone), reduci del PRC (vendoliani), Verdi e Socialisti, non riusc\u00ec a decollare, con Verdi e Socialisti che si tirarono indietro e nel 2009 il partito cambi\u00f2 nome in \"Sinistra Ecologia Libert\u00e0\". A Roma, il 19 e 20 dicembre 2009, si tenne l'assemblea costituente durante la quale venne presentato il nuovo simbolo ed eletto il nuovo coordinamento nazionale; Vendola fu eletto come portavoce.\nAl primo congresso di Sinistra Ecologia e Libert\u00e0, tenutosi nell'ottobre 2010 al Teatro Saschall di Firenze, Vendola fu eletto Presidente, all'unanimit\u00e0, dai 1.500 delegati del partito.\nAlle elezioni politiche del 24 e 25 febbraio 2013 il partito da lui fondato fece il suo ingresso per la prima volta nel Parlamento italiano con 37 deputati e 7 senatori.\nElezioni regionali del 2010.\nIn vista delle nuove elezioni regionali del 2010, l'area dalemiana del PD chiese a Vendola di rinunciare alla ricandidatura. Tuttavia il Presidente uscente decise di ricandidarsi e i partiti della coalizione svolsero elezioni primarie. Vendola riusc\u00ec a imporsi per la seconda volta su Francesco Boccia e questa volta la vittoria fu decisamente pi\u00f9 netta rispetto al 2005 (67,24% contro 32,76%). Vendola fu quindi confermato come candidato del centrosinistra alla carica di Presidente della Regione Puglia.\nLa vittoria di Vendola alle primarie rilanci\u00f2 la sua leadership e lo proiett\u00f2 in una campagna elettorale che vide nascere in tutta la regione \"Le fabbriche di Nichi\". Giovani volontari di tutta la Puglia attivarono un processo di rete e partecipazione: idee, proposte, informazioni e contenuti di ogni genere nacquero e si diffusero per tutta la regione, attraverso il web e le azioni sul territorio.\nNel marzo 2010 Vendola venne riconfermato presidente della Puglia alle elezioni regionali che lo videro vincitore con un ampio margine su Rocco Palese.\nA sostegno della politica di Nichi Vendola si costituirono in tutto il mondo circa 604 unit\u00e0 de La Fabbrica di Nichi.\nTali \"fabbriche\" erano degli spazi virtuali e reali in cui i volontari vendoliani elaboravano idee e programmi con l'obiettivo di attivare un processo di partecipazione.\nNichi Vendola, in un'intervista concessa nel 2010 a \"la Repubblica\", le defin\u00ec \"un cantiere per un'Italia migliore\".\nNel marzo 2013 provvide alla nomina di una nuova giunta regionale dopo che alcuni assessori furono eletti in Parlamento. La composizione della nuova giunta pugliese non risult\u00f2 gradita in parte al Pd pugliese il quale chiese di riazzerare il tutto. A seguito di tale richiesta Vendola afferm\u00f2 che rimane sulle sue scelte e che se i democratici pugliesi non erano d'accordo egli era pronto a dimettersi.\nCandidatura alle primarie del centro-sinistra \"Italia. Bene Comune\".\nNel luglio 2010 Vendola espresse la volont\u00e0 di presentare la sua candidatura alle elezioni primarie che si sarebbero tenute nell'ambito del centrosinistra, per individuare il leader della coalizione che si sarebbe presentato alle successive elezioni politiche.\nIl 1\u00ba agosto 2012 il leader di SEL, dopo un incontro col segretario del Partito Democratico, Pier Luigi Bersani, ufficializz\u00f2 la sua candidatura alle primarie del centrosinistra per la candidatura a capo del governo del centrosinistra. Oltre a Vendola, i candidati erano il segretario del PD Pier Luigi Bersani, il sindaco di Firenze Matteo Renzi (PD), il consigliere della Regione Veneto Laura Puppato (PD) e l'assessore al Bilancio del Comune di Milano Bruno Tabacci. Oltre al proprio partito, Vendola era sostenuto anche dal Pdci di Oliviero Diliberto. Tra i suoi sostenitori spiccava l'ecclesiastico don Andrea Gallo.\nNel primo turno delle elezioni primarie di \"Italia. Bene Comune\" svoltesi il 25 novembre 2012 Vendola si posizion\u00f2 terzo tra i cinque candidati con 485.689 voti pari al 15,6%, non riuscendo ad accedere al ballottaggio, che si sarebbe disputato tra Bersani e Renzi. I risultati migliori li ottenne nella sua regione, la Puglia, nel mezzogiorno e a Roma.\nIl 30 novembre 2012 Vendola annunci\u00f2 il suo appoggio a Pier Luigi Bersani per il secondo turno delle primarie.\nLo slogan della sua campagna elettorale fu \"Oppure Vendola\". Al centro del suo programma aveva posto i temi sociali come lavoro, diritti civili, scuola e universit\u00e0 pubbliche (nel programma si prevede anche l'abolizione del numero chiuso per l'iscrizione alle facolt\u00e0 universitarie per le quali \u00e8 previsto) e una forte rottura rispetto alle politiche rigoriste del governo Monti.\nIl presidente pugliese accus\u00f2 per il suo insuccesso alle primarie i mezzi di comunicazione e i grandi gruppi editoriali perch\u00e9 a suo dire presentarono le primarie come una resa dei conti interna al Partito Democratico per oscurare intenzionalmente la sua candidatura.\nElezioni politiche del 2013.\nAlle elezioni politiche del 2013 Vendola fu capolista del suo partito in tutte le regioni d'Italia per la Camera, risultando eletto per la quinta volta. Il 6 marzo 2013 annunci\u00f2 per\u00f2 che sarebbe rimasto alla guida della Regione Puglia, rinunciando cos\u00ec al seggio alla Camera. Il 10 aprile 2013 formalizz\u00f2 le sue dimissioni da deputato.\nLa fine della presidenza pugliese e lo scioglimento di SEL.\nImpossibilitato a candidarsi una terza volta come presidente di regione, nel 2015 Vendola sostiene l'ex sindaco di Bari Michele Emiliano che vincer\u00e0 con il 47%.\nIl 17 dicembre 2016 viene decretato lo scioglimento di SEL dall'Assemblea Nazionale per confluire in Sinistra Italiana, il cui congresso fondativo si \u00e8 concluso il 19 febbraio 2017. Vendola fa parte della direzione nazionale della nuova formazione, senza avere per\u00f2 alcun incarico esecutivo.\nGli insulti omofobi ricevuti.\nNel corso della sua carriera politica ha ricevuto insulti relativi alla propria omosessualit\u00e0. Nel 2012 venne insultato da un assessore di Ferrara, Luigi Marattin. Il 21 gennaio 2013 l'addetto stampa del gruppo consigliare del PdL alla Regione Sardegna, Paolo Trudu rispose all'affermazione del presidente pugliese, il quale aveva detto che nel partito di Berlusconi sentiva \u00abprofumo di camorra\u00bb, con la frase: \u00abVendola vecchia isterica. Da sinistra odore di becero frociame\u00bb. Nell'ottobre 2013 Alessandro Morelli, capogruppo della Lega Nord presso il Comune di Milano, pubblic\u00f2 su Facebook un'immagine di Vendola con la scritta \u00abGay e pedofilo\u00bb. Il giorno successivo Morelli si scus\u00f2.\nVita privata.\nIl suo compagno \u00e8 il grafico e \"creative consultant\" canadese Ed Testa.\nNel febbraio 2016, con il suo compagno Ed Testa, Nichi Vendola diventa padre di un bambino, nato in California grazie alla maternit\u00e0 surrogata."}
{"id": "86797", "revid": "767487", "url": "https://it.wikipedia.org/wiki?curid=86797", "title": "Charlot entra nel cinema", "text": "Charlot entra nel cinema (\"A Film Johnnie\") \u00e8 un film del 1914 diretto da George Nichols. \u00c8 il primo cortometraggio con Charlie Chaplin diretto da Nichols, che tuttavia non era apprezzato dall'attore (in quanto, a detta sua, \"ricorreva sempre alla stessa trovata\" e \"tutto ci\u00f2 che voleva era un'imitazione di Ford Sterling) e diresse solo altri tre film che lo vedevano protagonista. In \"Charlot entra nel cinema\" compaiono diversi personaggi della casa di produzione Keystone Pictures Studio che interpretano loro stessi. Fu l'unica breve apparizione sullo schermo del regista Walter Wright. Il film fu completato l'11 febbraio 1914 e distribuito negli Stati Uniti dalla Mutual Film il 2 marzo. In italiano \u00e8 noto anche coi titoli Carletto attore drammatico e Charlot fa del cinema, mentre in inglese come \"Charlie the Actor\", \"Charlie at the Studio\", \"Million Dollar Job\" e \"Movie Nut\".\nTrama.\nDopo essersi fatto buttare fuori da un nickelodeon dove aveva disturbato la visione del film dando luogo a una rissa, Charlot riesce a intrufolarsi negli studi Keystone. Qui irrompe sul set in allestimento, intralciando il lavoro degli attrezzisti e rovinando le riprese. Quindi, inconsapevole che si tratti di finzione cinematografica, interviene in difesa della star femminile che il copione prevedeva fosse percossa da un malvivente, sparando all'impazzata con un revolver rinvenuto tra gli oggetti di scena e seminando il panico. Addirittura provoca un principio d'incendio quando, compiaciuto del risultato ottenuto, spavaldamente si accende la sigaretta con uno sparo. Il fumo avvolge il set per la gioia del regista che riprende il tutto per aggiungere drammaticit\u00e0 al suo film; viene interrotto dall'arrivo dei pompieri che scongiurano l'incendio ma innaffiano tutti i presenti, insistendo naturalmente su Charlot che decide di lasciar perdere.\nDistribuzione.\nData di uscita.\nLe date di uscita internazionali sono state:"}
{"id": "86804", "revid": "6923", "url": "https://it.wikipedia.org/wiki?curid=86804", "title": "Rex est qui metuit nihil, rex est quique cupiet nihil, hoc regnum sibi quisque dat", "text": "Rex est qui metuit nihil, rex est quique cupiet nihil, hoc regnum sibi quisque dat (\"Re \u00e8 chi non teme niente, re \u00e8 chi nulla desidera, un regno simile ciascuno pu\u00f2 darlo a s\u00e9 stesso.\") \u00e8 una locuzione latina del filosofo Seneca (\"Thyestes\", atto II).\nUso connotativo: \"\u00e8 re chi riesce a controllare la propria indole ed i propri desideri, diventando padrone dei propri sentimenti e delle proprie emozioni\".\nIn buona sostanza, nella vita solo chi ha fiducia nei propri mezzi, nelle proprie possibilit\u00e0 ed affronta la vita senza eccedere in ambizione e sete di potere, o desiderio di eccessivo benessere, riesce ad essere in un giusto equilibrio con la propria coscienza; e questo \u00e8 il premio che gli spetta per la sua onest\u00e0 morale e la sua rettitudine."}
{"id": "86806", "revid": "2161050", "url": "https://it.wikipedia.org/wiki?curid=86806", "title": "Incipit", "text": "La voce verbale latina incipit (con l'accento sulla prima \"\u00ec\"; dal verbo \"incip\u0115re\", letteralmente \"incomincia\") \u00e8 la parola iniziale della formula latina che introduce il titolo di un'opera, talvolta anche con il nome dell'autore. In filologia e in bibliografia, con l\"'incipit\", sostantivato, si fa riferimento alle prime parole con cui inizia un testo, e in particolare al primo verso di una poesia.\nSe per\u00f2, in senso stretto, il termine \"incipit\" definisce propriamente la parola o la frase o il verso iniziale di un qualsiasi componimento in prosa o in versi, l'uso che ha assunto nella critica letteraria moderna \u00e8 pi\u00f9 esteso. Non solo, dunque, la prima parola o la prima frase, ma l'intera \"tranche\" d'avvio, che pu\u00f2 essere di lunghezza diversa.\nLa frase o il verso finale di un'opera letteraria viene invece detta \"explicit\".\nUso.\nL\"'incipit\" \u00e8, , \"l'esplosione semantica che genera e avvia il cosmo romanzesco e ci consente di individuarne i caratteri, di intuire panorami e sviluppi futuri\" e questo \"avviene non appena leggiamo le prime dieci o venti righe\". Nel leggere infatti la prima pagina non si viene a conoscenza di tutto il romanzo, ma si creano dei percorsi mentali lungo i quali orienteremo la nostra lettura.\nSia la retorica classica sia la moderna teoria della letteratura sanno che se uno scrittore vuole essere accolto deve sapere influenzare a proprio vantaggio la disposizione del pubblico e che il pubblico, per poter accogliere lo scrittore e quindi quanto scrive, ha bisogno di riscontrare una vasta comunanza di \"topoi\" emozionali ed ideologici. Baudelaire diceva che tra il romanziere e i suoi lettori ci deve essere \"complicit\u00e0\" e che questa complicit\u00e0 doveva essere subito attivata prima ancora che iniziasse la vera lettura.\nLa retorica classica.\nLa retorica classica affidava proprio all'\"exordium\" o \"proemium\", quindi all'inizio del discorso, le regole argomentative. L\"'exordium\" doveva infatti \"dirigere l'attenzione, la favorevole disposizione e la benevolenza del giudice alla causa di parte presentata nel discorso: cosa particolarmente difficile quando si danno gradi di debole credibilit\u00e0\" (H. Lausberg, in \"Elementi di retorica\", Bologna, Il mulino, 1969, p. 31).\nQuesta tecnica, che prevedeva la \"captatio benevolentiae\", \u00e8 stata ripresa anche nel romanzo moderno.\nIl titolo e l\"'incipit\".\nGi\u00e0 con il titolo il romanzo innesca un processo comunicativo che, pur essendo esterno al testo, spesso lascia trasparire molte allusioni essendo esso solitamente composto da un breve motto riassuntivo.\nIl titolo rimane comunque sempre un elemento esterno al testo vero e proprio mentre l'incipit ne \u00e8 parte fondamentale e non appare solo come un segnale di riconoscimento generico di identificazione dell'opera, ma stabilisce subito nel lettore un meccanismo di complesse attese..\nDove termina l\"'incipit\".\nOgni inizio, indipendentemente dalle sue modalit\u00e0, ha qualcosa di simbolico ed \u00e8 un atto di creazione che serve a definire la lettura tematica, come ancora oggi fanno le encicliche papali che affidano a un breve incipit di poche parole il doppio compito di documentare e di delineare la lettura del testo. Quello per\u00f2 che oggi viene chiamato \"incipit\" \u00e8 in letteratura qualcosa di molto diverso e pi\u00f9 complesso e la prima questione che nasce \u00e8 quella della sua lunghezza. Se infatti sappiamo che l'incipit ha inizio dalla prima parola, dobbiamo definire dove esso termini.\nL\"'incipit\" termina dove il racconto, ormai certo della sua convenzione, si affida unicamente a s\u00e9 stesso e ci\u00f2 pu\u00f2 avvenire dopo una sola riga, al termine di una lunga argomentazione introduttiva, dopo uno stacco concettuale ben definito oppure lungo un percorso, breve o lungo, che esaurisce l'introduzione addentrandosi gi\u00e0 nella trama o nel profilo del protagonista.\n\"In medias res\".\nL'incipit \"in medias res\", pur essendo spesso ambiguo e conduttore di informazioni indirette supplementari, \u00e8 senza dubbio quello la cui modalit\u00e0 si avvicina maggiormente all'ipotetico \"grado zero\" ipotizzato da Barthes ed \u00e8 il pi\u00f9 diffuso a tutti i livelli e in tutte le epoche storiche del mondo narrativo.\nNel romanzo.\n\"L'importanza degli \"incipit\"\"\nNel suo saggio \"Il grado zero della scrittura\" Roland Barthes si chiedeva se era possibile un \"grado zero\", cio\u00e8 un grado di innocenza della scrittura priva di ogni segno, una scrittura neutra come quella bianca di Camus e di Blanchot o quella parlata di Queneau elaborando una famosa e problematica definizione. Nell\"'incipit\" romanzesco pu\u00f2 accadere.\nApplicazioni pratiche di un incipit che entri subito in mezzo agli eventi del romanzo si possono trovare in molte opere e con diverse modalit\u00e0. Nell'analizzare il mondo degli incipit partendo da un possibile grado zero, soprattutto nel romanzo moderno e contemporaneo, ci si rende conto che l'incipit maggiormente utilizzato \u00e8 quello che non fa riferimento al prima e al perch\u00e9 di un evento, ma si colloca subito in \"media res\" conducendo il lettore con prepotenza ma evitandogli anche l'elaborazione faticosa di costruire uno scenario. Quando l\"'incipit\" viene collocato in media res sono sufficienti poche righe per trattenere e subito indirizzare il lettore nella immedesimazione e nel centro dell'azione narrata:\nQuesto incipit di Luigi Capuana tratto da \"Il marchese di Roccaverdina\" \u00e8 un esempio specifico di ogni esordio \"in medias res\".\nIl lettore, trascinato nel cuore della narrazione, riesce in poche righe a comprendere molte informazioni (dall'ambiente sociale in cui l'azione si svolge, alla parentela di alcuni personaggi, alla patita attesa dell'evento meteorologico) e a predisporsi per seguire il racconto.\nNel cinema.\nLa tecnica d'esordio \"in medias res\" \u00e8 uno dei canoni costanti della tecnica cinematografica. Nei film infatti, escludendo quei pochi esempi in cui lo spettatore assiste ad un prologo o ad un antefatto, magari narrato fuori campo, viene sempre data una prima sequenza che sembra incurante di ogni spiegazione che non sia il grado di \"suspense\" predisposto per organizzare ma che poi, nel corso della narrazione, svela i propri motivi.\nI vari modi di condurre il lettore \"in medias res\".\nUn esordio narrativo \"in medias res\", come nel film, pu\u00f2 nascondere le proprie finalit\u00e0, presentarsi subito con un \"hic et nunc\" che crea suspense o sollecitare il lettore con analogie con il proprio vissuto.\n\"In medias res \"con \"suspense\".\nSpesso la sequenza iniziale viene data apparentemente noncurante di ogni giustificazione se non il grado di \"suspense\" creato per organizzare quei motivi che saranno svelati nel corso della narrazione.\nCerti esordi narrativi di questo tipo nascondono le proprie finalit\u00e0 e non presentano alcun chiarimento, che verranno forniti solamente con lo sviluppo dell'intreccio, rendendo passiva ogni risposta critica del lettore il quale \u00e8 esortato a convivere fin dall'inizio con l'ambiguit\u00e0 e l'attesa come nel caso del \"Martin Eden\" di Jack London che nel presentare le sue righe iniziali non trasmette altro se non una vaga informazione marinaresca con una accattivante \"suspense\" senza che il lettore possa nemmeno immaginare tutto l'aggrovigliarsi di difficolt\u00e0 esistenziali che termineranno nel suicidio del protagonista:\n\"In medias res\" con familiarit\u00e0.\nNon sempre il lettore \u00e8 lasciato alla suspense ma pu\u00f2 accadere che egli venga introdotto \"in medias res\" in modo pi\u00f9 dolce con una serie di analogie con il proprio vissuto che, pur non rivelandogli la futura vicenda narrata, gli offre delle garanzie con frammenti di un comportamento abituale. Un inizio \"in medias res\", dunque, senza il clima dell'attesa che trova per\u00f2 una sua giustificazione nella convincente proposta della familiarit\u00e0, indipendentemente dal materiale storico magari sconosciuto al lettore.\nNel leggere l'incipit de \"Il sosia\" di Dostoevskij il lettore non ha bisogno di ricordare il contesto storico della Russia perch\u00e9 egli viene, comunque, preso dal senso abitudinario del risveglio e si immedesima immediatamente:\nIl lettore in questo caso si riconosce nel protagonista e trova facile e non traumatizzante abitare nella casa di via Sestilavocnaja a Pietroburgo dalla quale, attraverso il fluire di insolite vicende, viene condotto man mano, attraverso le angosce della duplicit\u00e0 e le anomalie dell'identit\u00e0, nel vorticoso cerchio della psicologia dostoevskijana.\nQuesti modi di introdurre il lettore in modo intuitivo nel centro dell'avvenimento narrato, supplisce alla voluta mancanza, da parte del romanziere, di qualsiasi causalit\u00e0 e temporalit\u00e0 determinata. La scrittura prende l'avvio da un ex nihilo che vede esplodere il suo \"big - bang\", solamente da una forma codificata di comportamento tacito che viene ad instaurarsi tra lo scrittore e il lettore e che permette al pi\u00f9 debole, cio\u00e8 al lettore, di convivere e inavvertitamente di subire, gi\u00e0 all'inizio della scrittura, i carattere dei personaggi e tutti gli altri dettagli, partendo da una distanza-zero.\n\"In medias res\" con gradualit\u00e0 e geometria.\nIl romanziere non sempre getta il suo lettore nel vivo dell'opera con tratto noncurante ma cerca, nell'incipit, di immetterlo nella vicenda con gradualit\u00e0, spesso delineando forme geometriche.\nA spirale.\nSpesso viene utilizzato un andamento descrittivo a spirale che procede dal generale al particolare, dal grande al piccolo, dall'indistinto allo specifico, fino a raggiungere quell'azione decisiva che mette in moto tutta la trama.\nEsempio classico \u00e8 quello de \"I promessi sposi\" del Manzoni.\nEsso inizia con la descrizione di un paesaggio ampio e disteso sul quale la vista si afferma immediatamente:\nSubito dopo l'occhio, dopo aver alzato lo sguardo sulle cime circostanti, si restringe fino a cogliere il punto dove sorge la citt\u00e0 di Lecco e poi, rimpicciolendo ancora di pi\u00f9 la prospettiva, individua la rete delle stradine di campagna fino al momento della messa a fuoco e dell'ingrandimento della figura di don Abbondio per concludersi con la ricerca, ancora pi\u00f9 particolareggiata, dei sassi che egli scalcia e solo a questo punto l'incipit pu\u00f2 dirsi concluso.\nNel caso dell'incipit del Manzoni si assiste ad una dinamica geometrica e figurativa, terminata la quale l'azione procede e il lettore entra nel romanzo per trovarsi i \"bravi\" che compaiono dicendo \"questo matrimonio non s'ha da fare, n\u00e9 domani, n\u00e9 mai\".\"\nA cerchio.\nSe l'incipit a spirale riporta sempre una figura dinamica, con la figura del cerchio l'emozione che prova il lettore all'ingresso \u00e8 di grande quiete.\nSi pu\u00f2 riportare come esempio l'incipit de \"Il compagno segreto\" di Joseph Conrad dove si incontra subito il narratore che occupa il centro dell'ampio cerchio che con lo sguardo va osservando:\nA rette parallele.\nSe dalla geometria apprendiamo che l'incontro di due rette parallele \u00e8 posto all'infinito e pertanto non si incontrano mai, dal romanziere possiamo a volte scoprire il loro luogo d'incontro che pu\u00f2 essere posto molto prima, come alla conclusione di un romanzo o semplicemente alla fine di un incipit.\nL'io narrante.\nQuello che crea spesso il coinvolgimento maggiore del lettore \u00e8, in questi incipit \"in medias res\", la presenza dell'io narrante, della \"soggettivit\u00e0\" per usare un termine cinematografico, che propone lo svelarsi ora e subito ponendo s\u00e9 stesso al centro dell'osservazione e offrendo al lettore il suo stesso angolo visuale come nel significativo incipit di Anatole France ne \"Il delitto dell'accademico Silvestro Bonnard\" che introduce con il suo \"io narrante\" la persona dell'accademico con una autodescrizione che non rivela alcun aspetto della personalit\u00e0 e delle intenzioni dell'autore il quale, solamente pi\u00f9 avanti, apprender\u00e0 la deformazione psicologica che lo fa diventare ladro dei suoi stessi libri:\nLa prima persona.\nSpesso la tecnica dell'entrare \"in medias res\" impone necessariamente l'uso della prima persona soprattutto quando l'autore vuole far comprendere che la situazione presentata non \u00e8 normale e l'uso dell\"'io\" si impone perch\u00e9 non \u00e8 possibile sottacere o minimizzare l'essenziale. Il lettore viene in questo modo catapultato nel punto drammatico dello scatenarsi delle emozioni che l'autore confessa come nell'incipit del \"Cuore rivelatore\" di Edgar Allan Poe:\nIn questo inizio Poe s'impone al lettore con la sua soggettivit\u00e0 e ne coinvolge l'attenzione all'interno dell'opera.\nIn epoca contemporanea l'incipit di Poe diventa spesso il prototipo senza vita della maggior parte della Trivialliteratur che, come si sa da tante opere di oggi, \u00e8 solamente l'indicazione informativa di un genere narrativo destinato al largo consumo di massa.\nIn questi casi viene utilizzata la confessione o il diario che d\u00e0 l'idea di una dialettica intima, di un avvio appena sussurrato che evita la descrizione e fa pensare a una semplice registrazione di eventi, una specie di \"grado zero\" che viene annunciato nelle prime righe per tradirsi per\u00f2 nel corso della narrazione."}
{"id": "86815", "revid": "1718925", "url": "https://it.wikipedia.org/wiki?curid=86815", "title": "Giugurta", "text": "Biografia.\nPremessa storica.\nI Numidi erano una popolazione berbera del Nordafrica divisa in due regni (i Massili a est e i Massesili a ovest) fino a che il regno non venne unificato da Massinissa, alleato dei Romani nel 206 a.C. (seconda guerra punica). Le dimensioni del regno all'epoca abbracciavano, grosso modo, la moderna Algeria.\nPrimi anni.\nMicipsa succedette, nel 148 a.C., a re Massinissa, assieme ai suoi fratelli Gulussa e Mastanabale. Giugurta, figlio illegittimo di quest'ultimo, alla morte del padre fu adottato da Micipsa e inviato in Spagna dove combatt\u00e9 con i Romani agli ordini di Publio Cornelio Scipione l'Emiliano, nella campagna che si concluse con la distruzione di Numanzia, capitale iberica. Nell\u2019esercito di Scipione Emiliano serviva anche Gaio Mario e si racconta che i due si fossero conosciuti gi\u00e0 in quella circostanza.\nScontro con Roma.\nNel 118 a.C. mor\u00ec Micipsa, che lasci\u00f2 in eredit\u00e0 il regno ai figli Aderbale e Iempsale e al nipote Giugurta. Dal momento che Micipsa non aveva previsto una divisione del territorio, cominciarono le dispute tra i tre eredi. \nIempsale considerava il cugino Giugurta un intruso e reclam\u00f2 la divisione del regno in due sole parti, dando l'altra al fratello Aderbale. Giugurta, fingendo di voler trattare con lui, lo invit\u00f2 a casa sua, ma poi, con una trappola, lo fece assassinare. In seguito mosse guerra al fratello dell'ucciso, Aderbale, che sconfitto fugg\u00ec a Roma per chiedere aiuti. Ma Giugurta, saputo tutto ci\u00f2, lo anticip\u00f2 inviando a Roma un'ambasciata carica di doni per guadagnare alla sua causa gli uomini pi\u00f9 influenti dell'Urbe. Il Senato per questo motivo accolse freddamente il giovane figlio di Micipsa, limitandosi a creare una commissione con a capo Lucio Opimio col compito di dividere la Numidia fra Aderbale e Giugurta. Quest'ultimo lo corruppe senza difficolt\u00e0 ottenendo l'assegnazione della parte di paese pi\u00f9 ricca.\nGiugurta non si accontent\u00f2 nemmeno di questa divisione e nel 113 a.C. attacc\u00f2 nuovamente Aderbale. Questi si rifugi\u00f2 a Cirta, odierna Costantina, allora abitata da molti commercianti italici e romani. Questi consigliarono Aderbale di cedere la citt\u00e0 al nemico e di rimettersi alla giustizia di Roma. Aderbale, cedendo alle loro pressioni, consegn\u00f2 la citt\u00e0 a Giugurta col patto che risparmiasse la popolazione. Giugurta promise ma, una volta entrato in citt\u00e0, uccise ogni abitante armato e fece crocifiggere Aderbale. Massacr\u00f2 anche i commercianti italici e romani che avevano consigliato la resa.\nRoma gli dichiar\u00f2 guerra (111 a.C.) e invi\u00f2 in Africa un esercito comandato dal console Lucio Calpurnio Bestia. L'esercito romano riusc\u00ec a conquistare parecchie citt\u00e0 ma improvvisamente Calpurnio Bestia sospese le operazioni di guerra e concluse con Giugurta un trattato (111 a.C.) che non puniva il re numida e anzi gli consentiva di entrare in possesso delle province usurpate. Si pensa che Giugurta avesse corrotto anche lui (il fatto \u00e8 in realt\u00e0 attestato da Sallustio in \"La guerra giugurtina, 29, 1-3).\nA Roma il tribuno Caio Memmio riusc\u00ec a ottenere l'apertura di un'inchiesta sulla strage di Cirta e fu inviato in Africa il pretore Lucio Cassio Longino con lo scopo di condurre a Roma Giugurta affinch\u00e9 rispondesse di tutte le accuse che gli erano mosse. Rassicurato da Longino che non gli sarebbe stato fatto alcun male, Giugurta si present\u00f2 a Roma, e qui corruppe l'altro tribuno, Caio Bebio, che pose il veto sull'interrogatorio. Cos\u00ec il processo fu interrotto fra l'indignazione e le proteste popolari.\nUna volta a Roma, Giugurta organizz\u00f2 anche l'uccisione di Massiva, un altro nipote di Massinissa pretendente al trono che viveva nell'Urbe. Giugurta fu scoperto e dovette fuggire.\nA Roma si grid\u00f2 allo scandalo. Le operazioni in Africa ripresero sotto il comando del console Spurio Postumio Albino (110 a.C.), il quale tuttavia trascorse l'anno in maniera infruttuosa, ed alla data delle elezioni torn\u00f2 a Roma lasciando al comando il proprio fratello Aulo Postumio Albino, come legato. Aulo Postumo Albino tent\u00f2 dapprima di impadronirsi della fortezza di Suthal, dov'erano custoditi i tesori del re, poi si diede a inseguirlo. Non lungi da Calama il campo romano fu invaso per tradimento e i legionari, accerchiati sui colli vicini, furono costretti a una resa e a una pace infamanti. La notizia del disastro sollev\u00f2 un'ondata di sdegno che port\u00f2 alla creazione di un tribunale speciale per processare quanti si erano fatti corrompere.\nLa pace conclusa da Aulio Postumio venne dichiarata nulla e fu inviato in Africa il console Quinto Cecilio Metello, il quale sconfisse ripetutamente Giugurta. Quando anche la ricca citt\u00e0 di Tala cadde nelle mani dei romani, Giugurta ripar\u00f2 nel territorio dei Getuli, dove ottenne l'appoggio del suocero Bocco, re della Mauritania.\nCominci\u00f2 la guerriglia, che si prolung\u00f2 per tutto il 108 a.C. Cos\u00ec, in via straordinaria, venne prorogato anche il mandato di Metello. Per contrastare la proroga dei poteri a Metello anche per l'anno seguente (107 a.C.), i popolari proposero come secondo console Gaio Mario, che aveva gi\u00e0 combattuto in Africa come luogotenente di Metello. Gaio Mario vinse le elezioni (107 a.C.) e riusc\u00ec a ottenere un mandato speciale per proseguire la guerra africana al posto di Metello. Mario riusc\u00ec a riprendere le citt\u00e0 e i paesi in mano agli insorti. Quando conquist\u00f2 anche Cirta, Bocco decise di abbandonare il genero, consegnandolo al questore di Mario, Lucio Cornelio Silla. Questo episodio segn\u00f2 la fine della guerra giugurtina (105 a.C.).\nPrigionia e morte.\nGiugurta fu portato a Roma per accompagnare il trionfo di Mario, in catene, malvestito, trascinato dal carro, e, quindi, gettato in una cella a fossa del Carcere Mamertino, dove venne strangolato da un legionario (secondo Eutropio) o fatto morire di inedia (secondo Plutarco). La Numidia orientale venne data a Gauda, altro discendente di Massinissa, poco pericoloso e piuttosto incapace; la met\u00e0 occidentale, invece, venne consegnata a Bocco come premio per il suo aiuto.\nNella cultura di massa.\nLe vicende della guerra contro Giugurta sono trattate nel \"Bellum Iugurthinum\" dello storico Sallustio. A Giugurta, o meglio alla sua morte in carcere, ha inoltre dedicato un suo poemetto in latino, di 131 esametri, Giovanni Pascoli (\"Iugurtha\", 1896). "}
{"id": "86816", "revid": "484362", "url": "https://it.wikipedia.org/wiki?curid=86816", "title": "Decipimur specie recti", "text": "Decipimur specie recti: una locuzione in lingua latina del poeta Orazio (Ars poetica, 25).\nIl suo significato letterale \u00e8: \"Siamo ingannati dall'apparenza del bene\" mentre, in senso traslato, si potrebbe intendere con: \"I lupi si travestono da agnelli\".\nAbbastanza spesso, nella morale della locuzione, cadiamo nell'inganno di chi si presenta - sotto mentite spoglie - come una persona perbene o, addirittura, come qualcuno che pu\u00f2 sembrare buono e gentile mentre \u00e8 di animo cattivo, quasi a nascondere dietro il sorriso ed i modi garbati tutta la malvagit\u00e0 del suo animo.\nQuesta figura - abbastanza retorica - ha affascinato in tempi moderni anche due conosciuti musicisti quali Warren Zevon e Bob Dylan: il primo dedic\u00f2 ad essa una delle sue pi\u00f9 note canzoni, \"The Envoy\" (\"L'inviato\", dove \"l'inviato\" nei luoghi di guerra o, comunque, nelle zone \"calde\" del mondo, viene visto pi\u00f9 come un \"lupo\" che come un \"agnello\"); il secondo - senza mezzi termini - assunse nella canzone \"Man of Peace\" (\"Uomo di pace\") che, spesso, Satana si pu\u00f2 presentare sotto le spoglie di un \"uomo di pace\" (ancora una volta, \"il lupo che si fa agnello\")."}
{"id": "86819", "revid": "484362", "url": "https://it.wikipedia.org/wiki?curid=86819", "title": "Videre nostra mala non possumus, alii simul delinquunt, censores sumus", "text": "Videre nostra mala non possumus, alii simul delinquunt, censores sumus. Locuzione latina del poeta Fedro, il cui significato letterale \u00e8: \"Non possiamo vedere i nostri sbagli ma, non appena gli altri fanno errori simili, facciamo la parte dei giudici\".\nIl concetto \u00e8 che \u00e8 sempre troppo facile trovare i difetti negli altri e nel loro comportamento, mentre non ci passa neanche per la testa di fare prima un'analisi di coscienza e vedere se i nostri difetti non siano pi\u00f9 grandi, o pi\u00f9 numerosi, di quelli su cui vogliamo ergerci a giudici.\nDel resto - stando ai vangeli - anche Ges\u00f9 diede come insegnamento la frase: \"Chi \u00e8 senza peccato scagli la prima pietra\".\nConcetto che in un'altra forma, ma dall'identico significato, fece suo anche il famoso poeta di Castelvecchio, Giovanni Pascoli, che amava spesso ripetere: \"L'uomo, per sua natura, \u00e8 sempre pi\u00f9 contento di criticare gli altri che di essere considerato da essi!\".\nLo specchio, secondo l'ottica dei falsi moralisti e degli ipocriti, riflette sempre la nostra immagine migliore, mentre per il prossimo che ci circonda \u00e8 sempre vero il contrario; siamo sempre pronti ad analizzare al microscopio ogni pur piccolo difetto, a volte anche ingigantendolo esageratamente, per il solo gusto sadico e perverso di voler sembrare (non essere) migliori degli altri."}
{"id": "86826", "revid": "183666", "url": "https://it.wikipedia.org/wiki?curid=86826", "title": "Certa amittimus, dum incerta petimus", "text": "Certa amittimus, dum incerta petimus: locuzione latina dello scrittore Plauto nella sua commedia \"Pseudolus\".\nSignificato letterale: \"Perdiamo il certo, quando corriamo dietro all'incerto\".\nNella sostanza, e nella morale dell'autore latino, capita a volte che per inseguire miraggi di gloria, speranze di successo o ambizioni troppo grandi si perdano di vista quelli che sono comunemente considerati i principali valori, quali l'affetto della famiglia, l'amicizia sincera di un amico, la bellezza delle piccole cose che rendono la vita meritevole di essere vissuta con gioia e con fiducia nel domani e nel prossimo."}
{"id": "86827", "revid": "585241", "url": "https://it.wikipedia.org/wiki?curid=86827", "title": "Casbah", "text": ""}
{"id": "86830", "revid": "6923", "url": "https://it.wikipedia.org/wiki?curid=86830", "title": "Feriuntque summos fulmina montes", "text": "Feriuntque summos fulmina montes \u00e8 una locuzione latina del poeta Orazio la cui traduzione letterale \u00e8: \"I fulmini colpiscono le vette pi\u00f9 alte\".\nTrattasi di un aforisma, tra i pi\u00f9 famosi, del poeta latino.\nSono quasi sempre le persone che ricoprono le cariche pi\u00f9 importanti, le pi\u00f9 in vista o, quelle che hanno le maggiori responsabilit\u00e0, ad essere oggetto delle critiche, a volte anche feroci, da parte degli altri.\nSpesso gli appunti, le critiche, i commenti negativi, sono anche il frutto dell'invidia, verso coloro che, a costo di enormi sacrifici, sono riusciti a raggiungere e ricoprire cariche importanti e che proprio per il ruolo conseguito, diventano gli obiettivi privilegiati del risentimento e delle critiche, a volte, anche gratuite e ingiustificate, da parte di coloro che, nella loro vita, non sono riusciti a combinare niente di buono.\nQuesto aforisma ci fa riflettere anche sulle contraddizioni della vita.\nBisogna far sempre molto per riuscire ad ottenere delle posizioni sociali di rilievo e, una volta raggiunto tale traguardo, invece che essere premiati, per i tanti sacrifici sostenuti, si diventa invece vittime e bersaglio del giudizio altrui; non sempre giusto e moralmente onesto.\nIn risposta e come conseguenza di questa massima, Ovidio aggiungeva che: \"\"Conscia mens recti famae mendacia risit, sed nos in vitium credula turba sumus\".\nCio\u00e8: \"La retta coscienza si ride delle menzogne della fama (delle dicerie degli altri), ma noi siamo una razza facile a credere al male\"\".\nDel resto solo chi non si assume la responsabilit\u00e0 di prendere delle decisioni, pu\u00f2 essere esente dagli sbagli e dalle critiche, non certamente chi ricopre incarichi di prestigio e di responsabilit\u00e0 ed \u00e8 in possesso di poteri decisionali che investono la collettivit\u00e0, e dai quali derivano degli oneri sociali, a volte anche molto pesanti da sopportare.\nChi non sa assumersi le proprie responsabilit\u00e0, \u00e8 di nessuno aiuto per gli altri.\nLe critiche possono essere anche costruttive, quando, per\u00f2, esse vengono sviluppate in un contesto organico che presuppone \"il come\", \"il quando\", ed \"il perch\u00e9\"; non quando vengono sviluppate solo per invidia e per cattiveria.\n\"Come\" proporre delle critiche, come strutturarle, con ragionamenti e riscontri oggettivi; \"quando\" effettuarle, anche la scelta del momento giusto, dell'occasione propizia \u00e8 fondamentale, ed infine, \"perch\u00e9\" argomentare delle critiche, a quale scopo, a beneficio di chi o di cosa, nell'interesse personale o collettivo, per un motivo valido o, solo per creare dei problemi agli altri?"}
{"id": "86832", "revid": "6923", "url": "https://it.wikipedia.org/wiki?curid=86832", "title": "Male parta, male dilabuntur", "text": "La locuzione latina Male parta male dilabuntur, tradotta letteralmente, significa \"Le cose malamente acquistate si sperperano malamente\".\nLa locuzione, equivalente al proverbio italiano \"la farina del diavolo va tutta in crusca\", \u00e8 attribuita al grande oratore romano Cicerone, anche se, quando lo stesso Arpinate utilizza questa espressione (in Seconda Filippica, 27), dichiara che essa va ricondotta all'opera di un poeta di cui lui non ricorda il nome (e che i moderni hanno ipotizzato possa essere Gneo Nevio).\nCon questo adagio la sapienza popolare ci ricorda che il furto e l'imbroglio non sono i mezzi pi\u00f9 idonei per arricchire, anche se certamente i pi\u00f9 veloci, e che sovente quanto ottenuto con simili modi illeciti \u00e8 altrettanto velocemente dilapidato, o comunque perduto."}
{"id": "86839", "revid": "310175", "url": "https://it.wikipedia.org/wiki?curid=86839", "title": "CART", "text": "Inoltre, \"cart\" in inglese sta per \"cartridge\", cartuccia."}
{"id": "86841", "revid": "767487", "url": "https://it.wikipedia.org/wiki?curid=86841", "title": "Invar", "text": "L'Invar \u00e8 una lega metallica composta principalmente di ferro (64%) e nichel (36%), con tracce di carbonio e cromo, sviluppata dal fisico svizzero Premio Nobel Charles Edouard Guillaume.\nA causa del suo basso coefficiente di dilatazione termica (circa 10\u22126\u00a0K\u22121 in lunghezza, un decimo dell'acciaio), viene utilizzata per dispositivi meccanici di precisione: orologi, dispositivi di laboratori di fisica, sismografi, sestanti, valvole, strumenti topografici, per motori, ecc. Tuttavia gli oggetti costruiti con questa lega hanno la tendenza a subire deformazioni irreversibili.\nNonostante il notevole costo dovuto all'alto tenore di nichel, l'invar trova crescenti applicazioni per il trattamento e il trasporto di materiali criogenici, ovvero a bassissime temperature. Le cisterne di gas naturale liquefatto delle navi gasiere, ad esempio, sono in invar.\nUn notevole applicazione dell'invar sono le tubazioni, che giovano del contenimento della dilatazione termica evitando la necessit\u00e0 di realizzare dei loop di dilatazione e permettono di realizzare quindi la tubazione perfettamente rettilinea. Le applicazioni comprendono tubazioni sottomarine e interrate.\nI televisori e i monitor a tubo catodico marchiati \"Black INVAR mask\" hanno la griglia collettrice del cinescopio fatte di questo materiale, per minimizzare la dilatazione termica dovuta al flusso di elettroni."}
{"id": "86842", "revid": "729019", "url": "https://it.wikipedia.org/wiki?curid=86842", "title": "Nistagmo", "text": "Il termine nistagmo, dal greco \u03bd\u03c5\u03c3\u03c4\u03b1\u03b3\u03bc\u03cc\u03c2, \"nystagm\u00f3s\", sonnolenza (derivato dal verbo \u03bd\u03c5\u03c3\u03c4\u03ac\u03b6\u03b5\u03b9\u03bd, \"nyst\u00e1zein\", aver sonno), si riferisce a movimenti oscillatori, ritmici e involontari dei bulbi oculari. Movimenti oculari oscillatori non ritmici prendono il nome di \"nistagmoidi\".\nIl fenomeno pu\u00f2 avere base ereditaria, o derivare da lesioni all'apparato oculo-motore (vestibolare o apparato di fissazione), all'area del cervelletto o ai centri tronco-encefalici collegati alla oculo-motricit\u00e0, distacco degli otoliti dalla macula dell'utricolo e loro trasporto verso i canali semicircolari (VPPB).\nIn alcuni casi nei soggetti affetti da nistagmo si manifestano anche sintomi secondari quali: vertigini, nausea, cefalea, irritabilit\u00e0.\nAlcuni soggetti colpiti da nistagmo faticano a praticare alcuni tipi di sport a livello agonistico, a causa dei problemi visivi e di equilibrio procurati da questo problema.\nCaratteristiche.\nLe numerose tipologie di nistagmo (oltre 40 tipi diversi) possono essere suddivise in relazione alle caratteristiche cliniche e nistagmografiche che li contraddistinguono, tra le quali:\nIl nistagmo si distingue inoltre in fisiologico e patologico.\nNistagmo fisiologico.\nSi tratta di diversi tipi di nistagmo che possono essere evocati nel soggetto sano:\nTutto il corpo comunque e soprattutto gli arti tenderanno a deviazioni e movimenti attivi, soprattutto se sollecitati artificialmente, nella stessa direzione della scossa lenta quindi verso il lato meno funzionante.\nNistagmo patologico.\nTipicamente il nistagmo patologico viene suddiviso in congenito (o meglio infantile) e acquisito.\nNistagmo infantile.\nIl nistagmo infantile pu\u00f2 esser suddiviso cos\u00ec:\nSindrome da nistagmo infantile.\nLa sindrome da nistagmo infantile (infantile nystagmus syndrome (INS)) o nistagmo congenito/infantile: questa forma di nistagmo congloba il \"nistagmo da difetto sensoriale (SDN)\" e il \"nistagmo idiopatico infantile (NII)\" poich\u00e9 nistagmograficamente sono indistinguibili. Le caratteristiche classiche di questa sindrome sono:\nEziopatologicamente si pu\u00f2 suddividere in:\nNistagmo da difetto sensoriale (SND).\nCorrisponde al nistagmo sensoriale di Cogan. Insorge tipicamente prima dei 3-6 mesi di vita ed \u00e8 legato a patologie visive binoculari che comportano uno sviluppo deficitario della fissazione visiva con conseguente ridotta acuit\u00e0 visiva (solitamente inferiore ai 2-3/10). Le malattie oculari che si accompagnano al nistagmo da difetto sensoriale sono:\nNistagmo idiopatico infantile (NII).\nCorrisponde al nistagmo motorio di Cogan o nistagmo congenito idiopatico (CIN). \u00c8 un nistagmo che insorge nei primi 3 mesi di vita, solo raramente \u00e8 gi\u00e0 presente alla nascita. L'acuit\u00e0 visiva \u00e8 tipicamente discretamente buona 5/10. Per raggiungere l'acuit\u00e0 visiva massima i soggetti affetti mostrano spesso torcicollo (orizzontale, verticale, obliquo, torsionale, misto) di origine oculare in modo tale da poter sfruttare la zona nulla, cio\u00e8 dove il nistagmo \u00e8 minore. Gli esami elettrofisiologici (ERG e PEV) sono nei limiti di norma, il fondo oculare \u00e8 normale come anche la neurodiagnostica per immagini (TAC e RM). Lo strabismo non \u00e8 cos\u00ec frequente ed \u00e8 solitamente legato al difetto rifrattivo.\nIl NII pu\u00f2 essere sporadico o ereditario (7-30%). L'NII legato alla X (NYS1) \u00e8 la forma ereditaria pi\u00f9 frequente, mappato sul locus genetico Xq26.2 ed \u00e8 causato dalla mutazione del gene FRMD7 (FERM domain-containinig 7). Questo nistagmo viene detto \"FRMD7-related infantile nystagmus (FIN)\". \nLa restante parte dei nistagmi idiopatici \u00e8 detta \"NII non-FRMD7\" e comprende quelli sporadici e solo una piccola parte presenta carattere familiare con trasmissione principalmente autosomica dominante. Il nistagmo pu\u00f2 presentarsi con esotropia infantile ad angolo molto variabile, la cosiddetta \"sindrome da blocco del nistagmo\", che rappresenta l'1-3% di tutte le esotropie infantili.\nSindrome da nistagmo da malsviluppo fusionale (FMNS).\nComprende il nistagmo latente e il nistagmo manifesto-latente. Sono a insorgenza infantile (&lt;12 mesi di vita (solitamente entro i 6 m.)), usualmente associati a strabismo, tipicamente all'esotropia essenziale infantile (EEI).\nIl nistagmo latente \u00e8 un nistagmo orizzontale a scosse, coniugato, uniplanare, con fase lenta a velocit\u00e0 esponenzialmente decrescente, se l'ampiezza \u00e8 fine pare assumere velocit\u00e0 linearmente costante che compare quando uno dei due occhi viene occluso. Il nistagmo batte in direzione dell'occhio fissante e s'intensifica quando l'occhio direttore si porta in abduzione (seguendo la legge di Alexander). Spesso l'occlusione dell'occhio migliore induce un nistagmo con intensit\u00e0 maggiore rispetto al nistagmo evocato all'occlusione dell'occhio peggiore. Occasionalmente alcuni soggetti sono in grado di controllare il loro nistagmo volontariamente. Il visus monoculare \u00e8 peggiore di quello binoculare. Ambliopia \u00e8 spesso frequente e la stereopsi assente. L'esame dei movimenti lenti d'inseguimento dimostra asimmetria direzionale (temporo-nasale e naso-temporale); si pu\u00f2 ottenere anche l'inversione del nistagmo optocinetico. L'intensit\u00e0 tende a decrescere con l'avanzare dell'et\u00e0. Nistagmo latente puro senza strabismo \u00e8 molto raro.\nQuando al nistagmo latente si sovrappone un nistagmo che \u00e8 presente anche con entrambi gli occhi aperti e quindi manifesto, a scosse battente verso l'occhio fissante, questo prende il nome nistagmo latente/manifesto.\nSpasmus nutans.\nDetto anche \"nistagmo delle tenebre\", pu\u00f2 insorgere nei primi 18 mesi di vita con un picco tra il terzo e il nono mese (quindi potrebbe essere considerato anche acquisito).\n\u00c8 caratterizzato dalla triade: nistagmo, torcicollo e ciondolio del capo (head nodding). Il nistagmo ha forma d'onda pendolare, variabilmente disconiugato, asimmetrico, multiplanare, spesso intermittente, di fine ampiezza e alta frequenza (&gt;10\u00a0Hz), maggiore nell'occhio abdotto, prevalentemente orizzontale, ma pu\u00f2 essere verticale o con componenti torsionali o misto. L'asimmetria pu\u00f2 essere cos\u00ec marcata fra i due occhi che talvolta il nistagmo \u00e8 puramente monoculare. Pu\u00f2 essere accentuato dalla convergenza. Il ciondolio del capo \u00e8 irregolare di frequenza intorno ai 3\u00a0Hz e pu\u00f2 essere orizzontale, verticale o con componenti torsionali. Non \u00e8 chiaro se il ciondolio del capo possa avere funzione compensatoria rispetto al nistagmo. Risonanza magnetica e TAC sono normali come anche il fondo oculare. Pu\u00f2 associarsi a strabismo e ambliopia. Scompare verso i 3-4 anni, ma pu\u00f2 persistere oltre gli 8 anni.\nAlcune forme tumorali delle vie visive possono imitare le caratteristiche dello spasmus nutans, per cui in questi casi \u00e8 importante escludere qualsiasi patologia maligna.\nNistagmo acquisito.\nComprende un insieme di nistagmi alquanto eterogenei, che possono teoricamente esordire a qualsiasi et\u00e0. Sotto il nome di nistagmo neurologico (NN) si raggruppa quell'insieme di nistagmi acquisiti riconducibili a patologie neurologiche. La fissazione, il sistema vestibolo-oculare e l'integratore neurale sono le componenti coinvolte nel mantenimento di una stabile foveazione. Nel caso in cui anche solo uno di questi sistemi sia alterato si pu\u00f2 ingenerare un nistagmo. Il nistagmo acquisito \u00e8 spesso fonte di vertigine, instabilit\u00e0 posturale, nausea, oscillopsia, ecc.. Una classificazione riconosciuta del nistagmo acquisito non esiste, per cui i vari casi vanno semplicemente elencati.\nNistagmo vestibolare.\nIl sistema vestibolare \u00e8 intimamente collegato al sistema oculomotorio e uno squilibrio degli input che giungono ai centri vestibolari pu\u00f2 generare nistagmo. Questi sistemi sono assai complessi e regolati da numerose strutture cerebrali principalmente comprese nel tronco-encefalico e nel cervelletto, con conseguente eterogeneit\u00e0 nelle caratteristiche del nistagmo.\nNistagmo da sbilanciamento vestibolare periferico.\n\u00c8 pi\u00f9 conosciuto come \"nistagmo vestibolare periferico\".\nMalattie che affliggono il labirinto o il nervo vestibolare causano tipicamente un nistagmo saccadico, con velocit\u00e0 lineare della fase lenta, traiettoria generalmente orizzontale-rotatorio e con battuta verso il lato sano. \u00c8 unidirezionale e uniplanare.\nIl nistagmo aumenta d'ampiezza quando lo sguardo viene rivolto verso la direzione di battuta (legge di Alexander). \u00c8 soppresso dalla fissazione visiva e aumenta quando la fissazione viene impedita. La componente orizzontale diminuisce quando il soggetto giace con l'orecchio intatto diretto verso il basso, mentre lo si esacerba quando si tiene il capo con l'orecchio affetto verso il basso. Pu\u00f2 aumentare cambiando posizione del capo, ma anche scuotendo vigorosamente il capo (head-shaking nystagmus), o attraverso l'iperventilazione, la vibrazione mastoidea o con la manovra di Valsalva.\nIl piano secondo cui \u00abbatte\u00bb il nistagmo (orizzontale, verticale, obliquo, rotatorio, ecc.) dipende da molteplici fattori e principalmente dal distretto interessato e nell'ambito delle alterazioni labirintiche, dal canale semicircolare interessato (trovandosi i 3 canali disposti su tre assi differenti). Nelle alterazioni labirintiche \u00e8 comunque il canale semicircolare laterale quello predominante sia in fase irritativa, quindi iperfunzionante, sia in fase degenerativa, quindi ipofunzionante; il nistagmo quindi sar\u00e0 quasi sempre orizzontale.\nIl nistagmo \u00e8 regolato dalla III legge di Ewald. La scossa lenta, movimento lento e coniugato degli occhi, vero movimento attivo in direzione del lato ipofunzionante \u00e8 pi\u00f9 difficile da esplorare proprio per la sua estrema lentezza, mentre il movimento rapido, che ha una funzione semplicemente di ritorno quindi passiva, \u00e8 pi\u00f9 facile da esplorare e batte ovviamente verso il lato opposto. In diagnostica quindi quando si descriver\u00e0 la direzione del nistagmo si indicher\u00e0 quella della fase rapida che, come si \u00e8 detto, batter\u00e0 nelle sindromi vestibolari vere verso il lato iperfunzionante (o normalmente funzionante se il lato opposto \u00e8 deficitario). Questo nistagmo ha esordio tipicamente acuto ed \u00e8 caratterizzato da fastidioso tinnito, vertigine, nausea, oscillopsia.\nLe cause possono essere:\nNistagmo acquisito periodico alternante (APAN).\n\u00c8 detto anche \u201c\"nistagmo da instabilit\u00e0 vestibolare centrale\"\u201d. Si tratta di un nistagmo a scosse orizzontale, monoplanare, con velocit\u00e0 della fase lenta linearmente costante; in posizione primaria \u00e8 caratterizzato dall'inversione periodica di battuta a cicli regolari di circa 4 min.\nIl ciclo \u00e8 cos\u00ec composto: un emiciclo di 60-120\u00a0s con battuta verso un lato, seguito da 3-5\u00a0s di sostanziale quiete (periodo nullo o neutro) e dal secondo emiciclo con battuta verso il lato opposto a quello precedente. Questi cicli si ripetono continuamente e non sono particolarmente influenzati dalla fissazione visiva. Pu\u00f2 essere associato a rotazione strategica del capo alternante periodica, in direzione della direzione di battuta e con gli occhi in direzione della fase lenta per sfruttare la legge di Alexander. Si associa a vertigine e oscillopsia. Stimolazioni vestibolari possono arrestare o invertire il nistagmo.\n\u00c8 causato da patologie di natura vestibolo-cerebellare o, raramente, si presenta dopo grave perdita acquisita bilaterale della vista e in tal caso si abolisce se il difetto visivo viene corretto. Esiste una forma congenita che si sovrappone alla sindrome da nistagmo infantile.\nCuriosit\u00e0.\nUn personaggio celebre affetto da questo sintomo \u00e8 l'attore statunitense Pruitt Taylor Vince. Un altro \u00e8 il flautista irlandese James Galway, ed oltre a questi, un personaggio pubblico che ha da poco dichiarato di possedere questo sintomo \u00e8 un membro dei Black Eyed Peas, il rapper apl.de.ap.\nInoltre anche il rugbista italiano Ettore Canestrini possiede questa malattia dalla nascita."}
{"id": "86843", "revid": "123914862", "url": "https://it.wikipedia.org/wiki?curid=86843", "title": "Forza di Coriolis", "text": "In fisica, la forza di Coriolis \u00e8 una forza apparente, a cui risulta soggetto un corpo quando si osserva il suo moto da un sistema di riferimento che sia in moto rotatorio rispetto a un sistema di riferimento inerziale.\nDescritta per la prima volta in maniera dettagliata dal fisico francese Gaspard Gustave de Coriolis nel 1835, la forza di Coriolis dipende, anche come direzione, dalla velocit\u00e0 del corpo rispetto al sistema di riferimento rotante. \n\u00c8 alla base della formazione dei sistemi ciclonici o anticiclonici nell'atmosfera e ha effetti non trascurabili in tutti i casi in cui un corpo sulla Terra si muova ad alta velocit\u00e0 su lunghi percorsi, come per esempio nel caso di proiettili o di missili a lunga gittata. Meno comunemente il manifestarsi di questa forza apparente \u00e8 indicato anche con l'espressione effetto Coriolis.\nIn termini matematici, la forza di Coriolis ha la forma seguente, che segue dalla definizione dell'omonima accelerazione nel teorema di Coriolis e dal secondo principio della dinamica di Newton:\nLe lettere in grassetto sono quantit\u00e0 vettoriali. F\"C\" \u00e8 la forza di Coriolis, \"m\" \u00e8 la massa del corpo che si muove con velocit\u00e0 v rispetto al sistema di riferimento non inerziale rotante, formula_2 rappresenta il prodotto vettoriale e \u03c9 \u00e8 la velocit\u00e0 angolare del sistema non inerziale, misurata rispetto a un sistema inerziale. Esplicitando la dipendenza dall'angolo formula_3 formato dall'asse di rotazione del sistema di riferimento rotante con la direzione della velocit\u00e0 del corpo, l'intensit\u00e0 della forza vale:\nDescrizione.\nL'animazione \u00e8 una rappresentazione schematica dell'effetto Coriolis, in cui un oggetto si muove rispetto a un disco rotante senza che vi sia attrito tra le due parti. In assenza di forze esterne, il corpo si muover\u00e0 di moto rettilineo uniforme, se osservato da un sistema di riferimento inerziale, svincolato dal disco; se osservato da un sistema di riferimento solidale con il disco in rotazione, invece, sembrer\u00e0 percorrere una traiettoria curva. In questo secondo caso, l'osservatore concluder\u00e0 che sull'oggetto agisce una forza. L'effetto \u00e8 lo stesso che si produrrebbe con l'applicazione di una forza trasversale alla direzione del moto, per questo motivo si parla di forza di Coriolis. Si tratta di una \"forza apparente\", poich\u00e9 dipendente unicamente dal moto dell'osservatore rispetto al riferimento inerziale, e non dall'azione di qualche altro oggetto o di un campo di forze.\n\u00c8 anche possibile interpretare il fenomeno come un \"ritardo\" del moto dell'oggetto rispetto a quello del disco: per un osservatore in un sistema di riferimento inerziale, la velocit\u00e0 tangenziale del disco aumenta in misura proporzionale alla distanza dal centro, mentre la velocit\u00e0 dell'oggetto rimane costante. Sulla Terra la situazione \u00e8 analoga per un corpo in moto in direzione longitudinale (Nord-Sud): la distanza dall'asse terrestre (l'analogo dell'asse di rotazione del disco nell'esempio precedente) \u00e8 nulla ai poli e massima all'equatore. Dato che la Terra ruota da ovest verso est, se dal Polo Nord oppure dal Polo Sud ci dirigiamo inizialmente verso l'Equatore, finiremo per essere \"in ritardo\" sulla rotazione e dunque il nostro moto acquister\u00e0 una componente verso ovest. Se, viceversa, dall'equatore andiamo verso uno dei due poli, saremo \"in anticipo\" e acquisiremo una componente del moto verso est. Precisiamo che, al di l\u00e0 di questa rappresentazione intuitiva e parziale dal fenomeno, la forza di Coriolis si manifesta anche se inizialmente il moto non \u00e8 longitudinale (e, nel caso del disco, anche se non \u00e8 radiale).\nFenomenologia.\nPer rappresentare adeguatamente l'effetto Coriolis si pu\u00f2 utilizzare uno specchio di mercurio rotante, come quelli realmente impiegati in astronomia. La superficie di una vasca di mercurio rotante assume la forma di un perfetto specchio parabolico.\nOgni particella di mercurio \u00e8 in uno stato di equilibrio dinamico in cui la forza centrifuga \u00e8 proporzionale alla distanza dal centro. Tutto il mercurio ruota con lo stesso periodo, come un'unica massa. Un oggetto che galleggi ovunque sul mercurio si collocherebbe anch'esso in equilibrio dinamico, trascinato in rotazione dal metallo. Questo \u00e8 ottimale per il manifestarsi dell'effetto Coriolis.\nPer prima cosa si consideri la situazione in cui un oggetto, per esempio un piccolissimo hovercraft, sia sospeso sulla superficie del mercurio senza attrito, supponendo trascurabile anche l'attrito dell'aria.\nL'oggetto, non interagendo con la superficie non ne \u00e8 trascinato, quindi consideriamo solamente il profilo del mercurio, non la sua rotazione. Dal punto di vista di un sistema inerziale, quando l'hovercraft \u00e8 lasciato andare da una posizione prossima al bordo della vasca, esso comincer\u00e0 a oscillare da un lato all'altro della superficie (che ricordiamo ha forma concava).\nIl moto dell'hovercraft \u00e8 formato da due moti oscillatori indipendenti lungo assi ortogonali, per esempio nord/sud ed est/ovest, dello stesso periodo della rotazione del mercurio. A seconda delle condizioni iniziali (posizione e velocit\u00e0 con cui l'hovercraft \u00e8 lasciato libero), il moto risultante seguir\u00e0 una traiettoria della forma di un segmento, di un'ellisse o, nel caso di una perfetta simmetria, di un cerchio. Considerare la traiettoria ellittica come combinazione di due moti armonici aiuta a comprendere la fisica sottostante al fenomeno e a visualizzare la velocit\u00e0 non costante dell'oggetto nel seguire una traiettoria ellittica.\nDimostrazione del moto dell'hovercraft.\nLa superficie del mercurio \u00e8 equipotenziale perci\u00f2, per ogni volumetto di mercurio sulla superficie si deve avere che il potenziale generalizzato \"per unit\u00e0 di massa\" (somma del potenziale della forza centrifuga \"Uc\" e della forza gravitazionale \"Ug\") sia costante:\nPonendo a 0 la costante \"c\", che equivale a porre a 0 la quota alla quale l'energia potenziale gravitazionale \u00e8 nulla, ed esplicitando rispetto alla quota \"z\", otteniamo il profilo della superficie:\nNotiamo che \u00e8 una superficie radiale, corrispondente a un paraboloide di rotazione con vertice nell'origine e diretto verso l'alto. Per un corpo sospeso sulla superficie, l'energia potenziale gravitazionale \u00e8 data da:\nDato che la forza di gravit\u00e0 \u00e8 l'unica ad agire sull'hovercraft, essa \u00e8 data dal gradiente dell'energia potenziale cambiato di segno:\nRisolvendo le due equazioni differenziali del secondo ordine si ottengono due moti armonici disaccoppiati lungo gli assi:\ndove \"A\" e \"B\" sono le ampiezze dei moti e \"\u03c6\" e \"\u03c8\" sono le fasi, da determinare dalle condizioni iniziali.\nMoto libero di Coriolis.\nSi consideri la situazione in cui l'hovercraft si muova lungo la traiettoria ellittica con un periodo identico a quello di rotazione del mercurio. In questo caso l'unica forza che influenza il moto \u00e8 la forza centripeta prodotta per effetto dell'inclinazione della superficie.\nQuando l'hovercraft si trova in una delle posizioni \"A\", la sua velocit\u00e0 \u00e8 inferiore a quella per la quale si avrebbe, per quella distanza dal centro di rotazione, l'equilibrio tra forza centripeta e centrifuga. Si ha quindi una prevalenza di forza centripeta che accelera l'hovercraft verso il centro del disco. Alla posizione \"B\" l'hovercraft sta guadagnando velocit\u00e0 e la forza centripeta sta compiendo lavoro consistente nell'incremento dell'energia cinetica di rotazione dell'hovercraft. In posizione \"C\" l'hovercraft si muove pi\u00f9 velocemente della velocit\u00e0 di equilibrio per quella distanza da centro, per cui si ha un difetto di forza centripeta e l'hovercraft, non pi\u00f9 trattenuto, tende ad allontanarsi dal centro. Nelle posizioni \"D\" l'hovercraft risale l'inclinazione perdendo velocit\u00e0 ed energia cinetica, che viene convertita in energia potenziale.\nDal punto di vista di una telecamera solidale al disco rotante, l'unico movimento percepibile \u00e8\nquello dovuto alla differenza tra l'orbita circolare e l'orbita ellittica.\nL'hovercraft appare muoversi su una piccola traiettoria circolare in prossimit\u00e0 del punto in cui \u00e8 stato rilasciato.\nPer ogni rivoluzione del sistema rotante l'hovercraft compie due rotazioni.\nDal punto di vista matematico questa traiettoria circolare pu\u00f2 essere ottenuta sottraendo\nuna traiettoria circolare da una ellittica concentrica.\nLa dinamica dell'eccentricit\u00e0 di una traiettoria ellittica \u00e8 chiamata dinamica di Coriolis.\nLa forza che compie il lavoro \u00e8 diretta parallelamente all'asse di rotazione dello specchio rotante. Nell'esempio descritto si tratta della forza gravitazionale terrestre. L'espressione \"forza di Coriolis\" in questo caso \u00e8 una semplificazione di termini che riassume una dinamica complessa.\nFacendo una analogia tra la dinamica di Coriolis su uno specchio parabolico e sulla terra,\novvero se fosse possibile sospendere un oggetto sulla superficie terrestre senza alcun attrito, cosa accadrebbe? \u00c8 stato calcolato come esempio che alla latitudine di 43\u00b0 si avrebbe un moto circolare su un'orbita di 100\u00a0km in quasi 14 ore, a una velocit\u00e0 di 10\u00a0m/s.\nInterazione tra i sistemi, aggiunta dell'attrito.\nSi consideri ora il caso in cui siano presenti degli attriti. I due sistemi coinvolti sono il sistema di riferimento inerziale e il sistema rotante. La direzione in cui si manifesta la forza di inerzia \u00e8 determinata dalla direzione dell'accelerazione rispetto al sistema di riferimento inerziale, che \u00e8 un punto di riferimento non rotante. Nel caso specifico il sistema rotante \u00e8 il mercurio con l'oggetto in contatto con la sua superficie. Normalmente il vettore della forza d'inerzia e quello di trascinamento prodotto dall'attrito puntano nella stessa direzione, ma non quando sia implicato un sistema in rotazione.\nQuando alla dinamica del sistema viene aggiunto un attrito tra mercurio e hovercraft, l'orbita ellittica si riduce progressivamente a una forma circolare.\nPer l'osservatore solidale con il sistema rotante, l'orbita circolare di prima diventa un moto a spirale verso il centro. Si ha interazione tra i due sistemi: il trascinamento cambia un equilibrio dinamico, l'orbita ellittica, in un altro equilibrio dinamico, l'orbita circolare.\nDinamica di Coriolis applicata ai vortici.\nSi ipotizzi ora che un dispositivo co-rotante prelevi una quantit\u00e0 di mercurio, creando un abbassamento locale di livello.\nIl mercurio comincer\u00e0 naturalmente a fluire da ogni direzione per colmare il vuoto.\nDefiniamo ora nord il centro del disco, sud il bordo, ovest il senso orario ed est il senso antiorario.\nIl mercurio che inizialmente fluisce in senso radiale in direzione nord diminuisce la sua velocit\u00e0 tangenziale (Velocit\u00e0 tangenziale=\u03c9*R dove \u03c9 \u00e8 la velocit\u00e0 angolare e R il raggio ovvero la distanza dall'asse di rotazione) e deflette quindi verso destra. Viceversa il liquido che fluisce verso sud incrementa la sua velocit\u00e0 tangenziale e deflette verso la sua destra. Questo caso corrisponde al modello della sedia rotante precedentemente descritta in cui le masse vengono avvicinate o allontanate per effetto di una forza radiale.\nIl fluido in movimento verso est, nel senso di rotazione del disco, si sta muovendo a una velocit\u00e0 superiore alla velocit\u00e0 di equilibrio, per cui tende a risalire verso sud per allargare la sua traiettoria e il risultato \u00e8 una deflessione verso destra.\nIl fluido in movimento verso ovest ha una velocit\u00e0 inferiore a quella di equilibrio e tende perci\u00f2 ad avvicinarsi al nord e ancora si ha una deflessione verso destra. Questo caso equivale all'esempio della sedia rotante in cui viene applicato un momento dall'esterno, in questo caso costituito dal gradiente di livello del fluido.\nQuesta serie di eventi porta a quello che in meteorologia \u00e8 la legge di Buys Ballot.\nIl risultato \u00e8 che il mercurio intorno alla depressione tende ad assumere un movimento a spirale. Se il bacino ruota in senso antiorario, allora anche il vortice ruota in senso antiorario. (Nell'esempio precedente di moto non vincolato, la rotazione antioraria si rifletteva in una apparente rotazione oraria dell'oggetto rispetto al sistema rotante).\nLa forza causata dalla depressione nel mercurio provoca la deflessione verso sinistra, mentre senza questo effetto sarebbe verso destra.\nSe il vortice si contrae, come imposto dalle forze centripete descritte, allora la velocit\u00e0 angolare aumenta. L'attrito tende a frenare il vortice, ma la presenza delle forze che causano la contrazione ha l'effetto di mantenere alta la velocit\u00e0 di rotazione.\nPer avere un moto circolare stabile rispetto al riferimento inerziale, l'intensit\u00e0 della forza centripeta deve essere:\n\"F\" = \"m\u03c9v\" (dove \"\u03c9\" \u00e8 la velocit\u00e0 angolare).\nNel caso del vortice sul mercurio ruotante, l'intensit\u00e0 della forza inerziale \u00e8 determinata dalla velocit\u00e0 reale rispetto al sistema inerziale. Quando questa \u00e8 espressa relativamente al sistema rotante, la forza \u00e8 data da:\n\"F\" = 2\"m\u03c9v\". (dove \"\u03c9\" \u00e8 la velocit\u00e0 angolare e \"v\" \u00e8 la velocit\u00e0 della massa rispetto al sistema rotante).\nEffetti e applicazioni.\nL'effetto sull'atmosfera.\nL'effetto Coriolis ha un ruolo molto importante nella dinamica atmosferica e sulla meteorologia, poich\u00e9 influisce sui venti, sulla formazione e rotazione delle tempeste, cos\u00ec come sulla direzione delle correnti oceaniche (spirale di Ekman).\nMasse d'aria si riscaldano all'equatore, diminuiscono in densit\u00e0 e salgono, richiamando aria pi\u00f9 fredda che scorre sulla superficie terrestre verso l'equatore. Poich\u00e9 non c'\u00e8 abbastanza attrito tra la superficie e l'aria, questa non acquisisce la velocit\u00e0 necessaria per mantenersi in co-rotazione con la terra.\nNella parte superiore dell'atmosfera l'attrito ha scarsa influenza sui venti e le particelle di aria sono soggette esclusivamente alla forza dovuta al gradiente di pressione e all'effetto Coriolis.\nCome descritto nella sezione relativa alla dinamica dei vortici, queste due forze tendono a compensarsi, e per questo motivo le correnti d'aria ad alta quota tendono a scorrere parallelamente alle isobare. I venti generati con questa dinamica sono chiamati geostrofici.\nI venti che normalmente scorrerebbero verticalmente dai poli verso l'equatore sono quindi deviati dalla forza di Coriolis e danno origine a quei venti costanti noti con il nome di alisei. Nell'emisfero nord questi venti soffiano da nord-est verso sud-ovest e nell'emisfero sud soffiano da sud-est verso nord-ovest. I flussi d'aria che si sollevano all'equatore non giungono fino ai poli, poich\u00e9 la forza di Coriolis costringe le correnti d'aria a muoversi in circolo intorno alle regioni polari.\nNell'emisfero settentrionale un sistema di bassa pressione ruota in senso antiorario, mentre un sistema di alta pressione ruota in senso orario, come stabilito dalla legge di Buys Ballot; l'opposto avviene nell'emisfero meridionale.\nPer ricordare il senso di rotazione del fenomeno si pu\u00f2 ricordare questo semplice schema (valido nell'emisfero settentrionale)\nMisuratore di flusso a effetto Coriolis.\nUna applicazione tecnologica dell'effetto Coriolis si ha nel flussimetro, uno strumento che misura l'entit\u00e0 del flusso di fluido che scorre in un tubo. Il principio di funzionamento fu applicato nel 1977 dalla Micro Motion, Inc.\nIl sistema funziona applicando una vibrazione al tubo e quindi rilevando e analizzando gli effetti inerziali prodotti dall'interazione tra le vibrazioni e lo scorrimento della massa fluida.\nEffetto E\u00f6tv\u00f6s.\nIl principale impatto pratico della forza di Coriolis \u00e8 dovuto alla componente della forza parallela al terreno, ma c'\u00e8 un altro effetto dovuto alla forza di Coriolis, cio\u00e8 l'effetto E\u00f6tv\u00f6s, dovuto all'altra componente della forza, quella verticale. A prescindere dall'emisfero in cui si trovano, oggetti in moto da est verso ovest subiscono una forza diretta verso il basso (che accresce leggermente l'effetto della forza di gravit\u00e0: gli oggetti sono \"pi\u00f9 pesanti\"), mentre gli oggetti in moto nel verso opposto subiscono una forza diretta verso l'alto (sono pi\u00f9 \"leggeri\"). L'effetto \u00e8 massimo all'equatore e nullo ai poli, ma l'effetto \u00e8 comunque troppo piccolo rispetto alle altre forze coinvolte (gravit\u00e0, reazioni vincolari, ecc.) per avere un'importanza significativa in fenomeni dinamici.\nAltre manifestazioni del fenomeno.\nUna conseguenza notevole dell'effetto Coriolis \u00e8 espressa dal teorema di Taylor-Proudman: in un sistema idrodinamico in rotazione in cui la forza di Coriolis \u00e8 un termine dominante (ovvero in cui i flussi avvengono su scale confrontabili col moto di rotazione, corrispondente a un basso valore del numero di Rossby, \"Ro\") e in cui gli attriti dovuti alla viscosit\u00e0 sono trascurabili (corrispondente a un alto numero di Reynolds, \"Re\"), tutte le soluzioni stabili delle equazioni di Navier-Stokes hanno la caratteristica che la velocit\u00e0 del fluido \u00e8 costante lungo ogni linea parallela all'asse di rotazione.\nSpesso negli oceani si verificano situazioni che soddisfano le condizioni del teorema (negli oceani \"Re\" \u00e8 universalmente piccolo, e valori comuni come per la velocit\u00e0 tipica del flusso, 4 km per la profondit\u00e0 e dunque in approssimazione di acqua bassa, e un valore per \"f\" di 10\u22124 s\u22121 corrispondono a un valore per \"Ro\" di circa 0,25, che \u00e8 trascurabile): in quei casi si possono osservare le cosiddette colonne di Taylor, in cui la velocit\u00e0 dell'acqua \u00e8 identica in tutti i punti su una verticale.\nPi\u00f9 in generale, il teorema di Taylor-Proudman \u00e8 largamente impiegato quando si ha a che fare con i flussi atmosferici, in astrofisica (vento solare, dinamica di Giove) e problemi industriali come per esempio la progettazione di turbine.\nEffetti della forza si manifestano anche in fisica atomica. Nelle molecole poliatomiche, il moto molecolare pu\u00f2 essere descritto come una rotazione rigida pi\u00f9 una vibrazione delle parti attorno alla posizione di equilibrio.\nGli atomi risultano cos\u00ec in movimento relativamente a un sistema di riferimento rotante (la molecola). Una forza di Coriolis \u00e8 quindi presente e induce gli atomi a muoversi in una direzione perpendicolare rispetto all'oscillazione iniziale. Questo produce una particolare confusione nello spettro molecolare, tra i livelli rotazionali e vibrazionali.\nGli insetti del gruppo dei ditteri e dei lepidotteri utilizzano due minuscole strutture vibranti sui fianchi del corpo per percepire gli effetti della forza di Coriolis. Questi organi svolgono un ruolo chiave nell'abilit\u00e0 degli insetti nel volo acrobatico.\nEffetto sugli scarichi dei lavandini.\n\u00c8 un'idea diffusa che l'effetto Coriolis determini il senso di rotazione dei vortici che si creano quando si stappa lo scarico di un lavandino: nell'Emisfero boreale la rotazione sarebbe in un senso (antiorario), mentre sarebbe opposta nell'Emisfero australe (orario).\nIn particolare, nei paesi equatoriali, sono comuni acchiappaturisti gli spettacoli che perpetrano questa leggenda metropolitana.\nSolitamente in essi ci si avvale di una bacinella, un tappo ed un secchio che vengono spostati di volta in volta a ridosso, a Nord e a Sud della linea equatoriale. Inizialmente, quando si stappa sull'equatore, l'acqua attraversa lo scarico senza praticamente ruotare. Ci\u00f2 avviene perch\u00e9 il recipiente \u00e8 simmetrico e l'acqua viene lasciata al suo interno sufficientemente a lungo da risultare ferma. Successivamente si sposta la bacinella e la si rimpingua. Quando si stapper\u00e0 nuovamente l'acqua vorticher\u00e0 nello scarico, in maniera qualitativamente coerente con la leggenda. Questo differente comportamento \u00e8 ottenuto tramite una sapiente tecnica di versamento dell'acqua. Questa nelle migliori esecuzioni viene travasata inizialmente dal secchio nel centro della bacinella per poi, durante lo scolo, spostare progressivamente il punto di versamento verso destra o sinistra, generando vortici rispettivamente destrogiri e levogiri, in maniera invisibile agli spettatori. Alcuni esecutori meno accorti non cominciano nemmeno a versare dal centro.\nCon questo versamento asimmetrico si dota l'acqua di una vorticit\u00e0 intrinseca, che viene poi trasferita al mulinello generato dallo scolo ma che (se il gioco di prestigio \u00e8 ben eseguito) non \u00e8 visibile nelle increspature ad occhio nudo fintanto che non viene aperto lo scarico. L'effetto pu\u00f2 essere facilmente replicato anche alle nostre latitudini.\nEsistono comunque anche studi seri inerenti all'argomento.\nLavorando analiticamente ad esempio \u00e8 possibile valutare la rilevanza dell'effetto Coriolis sul verso di rotazione dell'acqua nello scarico e costruire esperimenti in cui detto effetto \u00e8 responsabile della rotazione del fluido. \nVale ancora una volta la pena sottolineare come l'effetto Coriolis in sistemi dimensionalmente simile a quelli dell'esperienza quotidiana \u00e8 diversi ordini di grandezza inferiore rispetto a molti altri contributi: la geometria della vasca e dello scarico, l'inclinazione del piano e soprattutto il movimento che aveva inizialmente sono effetti dominanti sulla dinamica del moto dell'acqua.\nEsistono per\u00f2 opportune configurazioni sperimentali per cui, con i dovuti accorgimenti, \u00e8 possibile azzerare gli altri contributi e trovare una piena correlazione (qualitativa e numerica) tra il verso di rotazione dello scarico e l'emisfero dove ci si trova.\nSe si prende una vasca piatta e circolare, con uno scarico piccolo e liscio, avendo cura di attendere che l'acqua sia perfettamente ferma e stappando con cura, \u00e8 possibile osservare l'influenza della forza di Coriolis. Vale tuttavia la pena notare che, data l'esigua grandezza delle forze in gioco, bisogna lasciare a riposo l'acqua per alcuni giorni, in una stanza sigillata e lontano dal passaggio di mezzi pesanti. Le correnti d'aria barometriche, i moti vorticosi interni del liquido e le vibrazioni indotte dai camion hanno infatti all'incirca lo stesso ordine di grandezza del fenomeno che si vuole osservare. \nAnche queste seconde verifiche sperimentali confermano che la teoria degli scarichi \u00e8 una falsa credenza.\nAltri utilizzi.\nLa forza di Coriolis deve essere considerata nel calcolo delle traiettorie di razzi, proiettili di artiglieria e anche di pallottole a lungo volo, dove per queste ultime l'effetto, sebbene spesso trascurabile, \u00e8 anche in grado di produrre una deviazione di pochi centimetri su obiettivi distanti un chilometro.\nLa forza di Coriolis nella cultura di massa.\nLa forza di Coriolis viene menzionata:"}
{"id": "86845", "revid": "125521489", "url": "https://it.wikipedia.org/wiki?curid=86845", "title": "Champ Car", "text": "Champ Car era il nome della serie automobilistica precedentemente nota come CART (acronimo di Championship Auto Racing Teams) e fino al 1996 tale campionato era spesso associato al marchio IndyCar (concesso in uso dall'Indianapolis Motor Speedway).\nBasata negli Stati Uniti d'America, ma con gare anche in Canada, Messico, Australia, Europa, Sud America e Giappone la Champ Car \u00e8 stata una delle due principali serie americane per monoposto dal 1979 con lo USAC (IRL) che comprende la 500 Miglia di Indianapolis. Nel 2008, la serie \u00e8 stata acquistata da Tony George, ponendo fine ad un lungo periodo di difficolt\u00e0 economiche, ma anche ad una delle serie pi\u00f9 spettacolari della storia dell'automobilismo statunitense, seguita in tutto il globo, una serie che ha visto passare grandissimi piloti, a volte anche campioni del mondo di Formula 1, come Emerson Fittipaldi, Nigel Mansell e Jacques Villeneuve.\nMolti dei team facenti parte dell'ultimo campionato della Champ Car, sono confluite nella IRL, molti altri (Pacific Coast Motorsport, Minardi Team USA, Rochetsports, Forsythe-Pettit, Team Australia e Walker Racing) non hanno aderito alla IRL in quanto fuori dalla filosofia della CART/ChampCar. Altri come Newman-Haas Racing hanno abbandonato il campionato dopo il 2011. Della ex-CART in IRL sono rimasti solo: KV Technologies, HVM, Conquest e Coyne.\nStoria.\nNel 1905 l'American Automobile Association (AAA) cre\u00f2 il primo campionato di gare automobilistiche statunitense, ma a seguito della tragedia della 24 Ore di Le Mans 1955 cess\u00f2 la sua attivit\u00e0. Nel 1956 l'USAC acquis\u00ec la AAA e controll\u00f2 il campionato fino al 1978. Nello stesso anno la CART cre\u00f2 la sua nuova serie.\nNascita della CART.\nAccanto allo USAC in declino, Dan Gurney nel tardo 1978 cre\u00f2 la Championship Auto Racing Teams prendendo ispirazione dalla Formula 1 di Bernie Ecclestone. Il nuovo gruppo negozi\u00f2 anche con le televisioni e ottenne presto importanti sponsor. Quasi tutti i team dello USAC aderirono al nuovo campionato.\nLa mattina dell'11 marzo 1979 la CART era ufficialmente nata, creando negli Stati Uniti un duopolio che perdurer\u00e0 per 29 anni e che generer\u00e0 molta confusione sia nella stampa che nel pubblico su scissioni o riunificazioni che in realt\u00e0 non sono mai avvenute fra il vero e storico Campionato Americano USAC e la neonata \"euro-americana\" CART. La prima gara del campionato fu nel Phoenix International Raceway. Gordon Johncock si aggiudic\u00f2 la gara ma fu Rick Mears ad aggiudicarsi il primo campionato CART.\nLa CART, come la USAC, fu dominata da piloti del nord America fino agli anni novanta. Molti piloti del nord, tra i quali gli storici Mario Andretti, Bobby Rahal e Danny Sullivan, trovarono successo nell'allora PPG IndyCar World Series. Nel 1989 il campione F1 Emerson Fittipaldi vinse il campionato ponendo l'inizio all'afflusso dei talenti sudamericani.\nLa crescita a livello internazionale.\nDopo la vittoria del britannico Nigel Mansell ai danni di Emerson Fittipaldi nel 1993 molti la interpretarono come dimostrazione dell'evidente superiorit\u00e0 dei piloti non americani. Nel 1995 la CART incluse molte pi\u00f9 gare, visto l'enorme successo. Nello stesso anno per\u00f2 Tony George, proprietario dell'Indianapolis Motor Speedway, in disaccordo con gli organizzatori della CART, pens\u00f2 di riportare nello USAC nuove gare e denomin\u00f2 il vecchio USAC Indy Racing League (IRL). La stampa la registr\u00f2 come scissione, incidendo enormemente su questo errore mediatico in tutto il motorsport che ricorda il 1996 come \"la scissione\", mai avvenuta visto che in America coesistevano gi\u00e0 due (2) campionati dal 1979. La forza iniziale dello USAC rinominato IRL consisteva nella gara che da sola, per undici stagioni dal 1985 al 1995 ruotava attorno alla 500 miglia di Indianapolis. Il nuovo USAC nei primi anni non riusc\u00ec ad imitare i successi della CART, ma la CART reag\u00ec creando la U.S. 500 nel Michigan International Speedway, da disputarsi lo stesso giorno della Indy 500. Questo indebol\u00ec maggiormente entrambe le categorie a vantaggio della NASCAR. Nel 2003 molti team decisero di passare alla IRL e la CART fin\u00ec in bancarotta. La societ\u00e0 fu liquidata e messa in vendita. Gli ex proprietari della CART Gerald Forsythe, Paul Gentilozzi e Kevin Kalkhoven crearono la OWRS (Open Wheel Racing Series) e nel 2004 ricomprarono la CART, che festeggi\u00f2 la stagione numero 25 nello stesso anno con il nome Champ Car.\nUltimi anni.\nNella seconda met\u00e0 degli anni duemila, la ex-CART acceler\u00f2 ulteriormente il proprio declino; questo fu dovuto a diversi eventi, tra cui la perdita del Circuito di Montr\u00e9al a favore della NASCAR nel 2006, il terribile incidente occorso a Cristiano Da Matta ad Elkhart Lake sempre nel 2006, il ridimensionamento della Ford che a fine 2007 decise di abbandonare il Campionato come main-sponsor. Nel 2007 la competizione, denominata \"euro-americana\" in omaggio all'originaria idea di Dan Gurney, era sempre pi\u00f9 in bilico, nonostante avesse siglato importanti accordi con molti circuiti in mezzo mondo e avesse gi\u00e0 stilato un calendario per il 2008, che prevedeva 6 gare negli Stati Uniti, 3 in Canada, 1 in Messico, 1 in Australia e ben 3 in Europa (mai cos\u00ec tanti in 29 edizioni del Campionato). Inoltre venne introdotta la nuova Panoz DP-01, una vettura pensata per la nuova Champ Car che doveva da un lato aumentare la competitivit\u00e0 della serie, prevedendosi la monomarca, e dall'altro ridurre i costi al fine di rendere il campionato pi\u00f9 accessibile. Fu anche previsto un limite per le gare su circuiti non permanenti e permanenti misti. Molte di queste idee erano comunque gi\u00e0 operative fin dal 2007 e anche l'internazionalit\u00e0 delle scuderie era diventata norma e non pi\u00f9 un'eccezione, affiancando scuderie tipicamente statunitensi, come la Newman/Haas Racing o Forsythe Pettit, ad altre europee come la HVM di Keith Wiggins, che poi dal 2007 si fuse con il Minardi Team USA con base in Inghilterra e di propriet\u00e0 di Paul Stoddart.\nImportanti erano anche gli accordi presi per correre in Europa, in cui dal 2009 ci sarebbero dovute essere gare in Inghilterra (Brands Hatch o Donington), Germania (Oschersleben) e Francia (Le Mans), oltre a trattative gi\u00e0 avviate per gare in altri Paesi europei o in altri continenti. Sul versante wild-car c'erano avvicinamenti con la Formula Nippon, la World Series Renault, la Formula 3 Australia e dopo l'arrivo del Pacific Coast Motorsport proveniente dai prototipi a ruote coperte, il forte interessamento di altre scuderie della ALMS si stava facendo concreto. Il possibile ritorno del Jensen Motorsport (come altre scuderie della cadetta Formula Atlantic) o della europea Eurointernational erano motivo di forte ottimismo che pareva potesse impegnare anche la Trust come scuderia da corsa con Jos Verstappen. Si facevano addirittura voci di un possibile ritorno di Jacques Villeneuve, per non parlare dei tanti \"scartati\" della F1 che avrebbero trovato sedili in abbondanza se accompagnati da proficui sponsor in un Campionato che, mediamente, costava un cinquantesimo della F1 ed un decimo della IRL.\nLa crisi per\u00f2 port\u00f2, nell'inverno 2007 - 2008, all'acquisto della serie proprio da parte del suo rivale Tony George, ventinove anni dopo la ripresa dello USAC nel campionato IRL, comportando la soppressione di molte gare storiche (Citt\u00e0 del Messico, Portland, Cleveland, Surfer's Paradise in primis), un certo numero di piloti appiedati, un vasto numero di Panoz DP-01 nuove riciclate poi dopo 6 mesi nella Super League Formula e molte scuderie che non hanno aderito alla IRL, in quanto Campionato con una filosofia completamente differente dalla Champ Car.\nLa definitiva unificazione tra la \"IRL\" e la \"Formula CART\" avvenne nel 2008, dopo ventinove anni in cui si sono tenuti due campionati diversi.\nParagone con la Formula 1.\nSpesso paragonata alla Formula 1, la Champ Car presentava in realt\u00e0 notevoli differenze:"}
{"id": "86848", "revid": "6392", "url": "https://it.wikipedia.org/wiki?curid=86848", "title": "Effetto Coriolis", "text": ""}
{"id": "86850", "revid": "2227495", "url": "https://it.wikipedia.org/wiki?curid=86850", "title": "Coefficiente di dilatazione termica", "text": "Il coefficiente di dilatazione termica (o dilatabilit\u00e0 termica) \u00e8 una misura della capacit\u00e0 di dilatazione termica di un corpo, ovvero una delle caratteristiche dei materiali che insieme al coefficiente di comprimibilit\u00e0 lega le tre variabili di stato : pressione, temperatura e volume . In particolare si distingue in:\nQueste grandezze sono strettamente correlate. Quella volumetrica si misura per i materiali liquidi e solidi isotropi, quella lineare si misura di solito in solidi ed \u00e8 comune nelle applicazioni ingegneristiche. Ogni qualvolta le dimensioni della sostanza sono tali da prediligere una dilatazione in una dimensione o in due dimensioni si parla rispettivamente di dilatazione lineare o superficiale, con la dovuta precisazione che tutte le sostanze si dilatano in senso volumetrico.\nCoefficiente di dilatazione termica volumetrica.\nIl coefficiente di dilatazione termica volumetrico \u00e8 una propriet\u00e0 di una sostanza (o di un materiale) dato da:\ndove \"\u03c1\" rappresenta la densit\u00e0, \"T\" la temperatura, \"V\" il volume e le derivate sono considerate a pressione costante \"p\".\n\"\u03b1\" misura il cambiamento frazionale della densit\u00e0 in funzione dell'incremento della temperatura a pressione costante. La dilatazione di un materiale cristallino avviene solo quando il campo di forza del cristallo subisce una deviazione del quadrato perfetto. Se il campo di forza \u00e8 perfettamente parabolico, non avviene alcuna dilatazione.\nCoefficiente di dilatazione termica lineare.\nIl coefficiente di dilatazione termica lineare per un materiale isotropo vale formula_2 ovvero \ndove formula_4 rappresenta la lunghezza iniziale del solido, formula_5 la lunghezza finale, formula_6 la temperatura iniziale e formula_7 la temperatura finale.\nLa dilatazione e la contrazione di un materiale sono aspetti importanti nella progettazione di grandi strutture, nelle misurazioni topografiche su grandi distanze, nella progettazione di stampi a caldo.\nLa tabella seguente mostra alcuni valori del coefficiente di dilatazione termica lineare per i materiali pi\u00f9 comuni:"}
{"id": "86851", "revid": "599", "url": "https://it.wikipedia.org/wiki?curid=86851", "title": "Serie asintotica", "text": ""}
{"id": "86852", "revid": "599", "url": "https://it.wikipedia.org/wiki?curid=86852", "title": "Sviluppo di Poincar\u00e9", "text": ""}
{"id": "86856", "revid": "599013", "url": "https://it.wikipedia.org/wiki?curid=86856", "title": "Trapezio (disambigua)", "text": ""}
{"id": "86857", "revid": "600229", "url": "https://it.wikipedia.org/wiki?curid=86857", "title": "Scala minore melodica", "text": ""}
{"id": "86858", "revid": "122348204", "url": "https://it.wikipedia.org/wiki?curid=86858", "title": "Collezioni comunali d'arte", "text": " \nLe Collezioni Comunali d'Arte di Bologna sono al secondo piano di Palazzo d'Accursio, il Palazzo Comunale sito in Piazza Maggiore.\nStoria.\nIl secondo piano di Palazzo d'Accursio \u00e8 stato edificato nella seconda met\u00e0 del XVI secolo per ampliare gli appartamenti dei Cardinal Legati che qui hanno soggiornato fino al 1859 con una sola interruzione fra il 1796 e il 1815. Le Collezioni sono state fondate nel 1936 in locali gi\u00e0 di notevolissimo pregio: alcuni degli ambienti sono infatti decorati con pitture dei secoli dal XVI al XIX. L'accesso alle Collezioni \u00e8 dalla Sala Farnese di Palazzo d'Accursio. Vi hanno trovato sistemazione soprattutto opere acquisite dal Comune in epoca post-unitaria e nei primi decenni del '900, con un nucleo di opere settecentesche originariamente conservate nel Palazzo Comunale e numerose opere pittoriche medievali: il patrimonio conservato va dal Duecento al Novecento del secolo scorso. Le principali acquisizioni provengono dai seguenti lasciti:\nIl patrimonio delle collezioni \u00e8 distribuito in sale significative dal punto di vista sia storico che artistico: la Sala Urbana, la Galleria Vidoniana, il braccio Rusconi, la Cappella Farnese e la Sala Boschereccia."}
{"id": "86860", "revid": "2528", "url": "https://it.wikipedia.org/wiki?curid=86860", "title": "ChampCar", "text": ""}
{"id": "86861", "revid": "919135", "url": "https://it.wikipedia.org/wiki?curid=86861", "title": "Quadrilatero ciclico", "text": "In geometria, un quadrilatero ciclico \u00e8 un quadrilatero i cui vertici giacciono tutti sulla stessa circonferenza. \nIn un quadrilatero ciclico, gli angoli opposti sono supplementari (la loro somma \u00e8 \u03c0 radianti).\nEquivalentemente, ogni angolo esterno \u00e8 uguale all'angolo interno opposto.\nL'area di un quadrilatero ciclico \u00e8 data dalla formula di Brahmagupta fintanto che i lati sono noti.\nQuest'area \u00e8 massima tra tutti i quadrilateri quando i lati sono tutti uguali (il quadrato).\nIl teorema di Tolomeo esprime il prodotto delle lunghezze delle due diagonali di un quadrilatero ciclico come la somma dei prodotti dei lati opposti. In ogni quadrilatero convesso, le due diagonali dividono il quadrilatero in quattro triangoli; in un quadrilatero ciclico, le coppie opposte di questi quattro triangoli sono simili tra loro.\nCaratterizzazioni.\nOgni quadrato, rettangolo, o trapezio isoscele \u00e8 ciclico. \nUn aquilone \u00e8 ciclico se e solo se ha due angoli retti. \nUn quadrilatero \u00e9 ciclico se e solo se gli angoli opposti sono supplementari.\nUn quadrilatero formula_1 \u00e8 ciclico se e solo se:\nformula_2, oppure\nformula_3, oppure\nformula_4, oppure\nformula_5."}
{"id": "86862", "revid": "46480", "url": "https://it.wikipedia.org/wiki?curid=86862", "title": "Ambrogio Teodosio Macrobio", "text": "Studioso anche di astronomia, sostenne la teoria geocentrica.\nPossibili identificazioni.\nDella vita di Macrobio non si sa molto e quel poco che \u00e8 stato tramandato dai suoi contemporanei non \u00e8 del tutto affidabile. Cos\u00ec \u00e8 dubbio se vada identificato con il Macrobio che fu proconsole d'Africa nel 410 o col Teodosio prefetto del pretorio d'Italia, Africa e Illirico nel 430, identificazione oggi condivisa dalla maggior parte degli studiosi.\nDue cose appaiono per\u00f2 certe agli storici moderni: che Macrobio nacque nell'Africa romana e che non professasse il Cristianesimo (come creduto nel corso del Medioevo), ma fosse pagano.\nOpere.\nI \"Saturnalia\", la sua opera principale, sono un dialogo erudito che si svolge in tre giornate, raccontate in sette libri, in occasione delle feste in onore del dio Saturno. L'opera ha un carattere enciclopedico ed \u00e8 centrata principalmente sulla figura di Virgilio, anche se i suoi contenuti spaziano dalla religione alla letteratura e alla storia fino alle scienze naturali. Macrobio contribu\u00ec significativamente all'esegesi dell\"'Eneide\" e dell'opera di Virgilio pi\u00f9 in generale; inoltre \u00e8 grazie a lui se ci sono pervenuti frammenti di vari autori famosi, tra i quali spiccano Ennio e Sallustio, e se si \u00e8 mantenuto il ricordo di poeti meno conosciuti come Egnazio e Sueio.\nNei \"Commentarii in Somnium Scipionis\", partendo dal \"Somnium Scipionis\" di Cicerone, scrisse un commentario in due libri, dedicato al figlio Eustazio. In questi due libri emerge il pensiero filosofico neoplatonico: Dio, che \u00e8 origine di tutto ci\u00f2 che esiste, crea la \"mente\" (\"no\u00fbs\"), che crea l'\u00ab\"anima del mondo\"; \"a sua volta l'anima del mondo, a poco a poco, volgendo indietro lo sguardo, essa stessa, incorporea, degenera fino a diventare matrice dei corpi\"\u00bb.\nMacrobio compose anche un'opera grammaticale dedicata al verbo greco e latino, \"De verborum graeci et latini differentiis vel societatibus\" (titolo da preferire al pi\u00f9 diffuso \"de differentiis vel societatibus graeci latinique verbi\", basato sia su fonti grammaticali greche, soprattutto Apollonio Discolo, che latine (Gellio e una fonte anonima utilizzata anche da Carisio e Diomede). L'opera nella sua forma originale non si \u00e8 conservata ma ne restano ampi estratti, i pi\u00f9 importanti dei quali sono quelli realizzati nel IX secolo molto probabilmente ad opera di Giovanni Scoto Eriugena; un altro gruppo di estratti, pi\u00f9 limitato ma testualmente molto valido, \u00e8 conservato in alcuni fogli di un manoscritto bobbiese scritto fra il VII e l'VIII secolo; infine l'operetta macrobiana \u00e8 stata ampiamente utilizzata da un trattato grammaticale sul verbo latino, composto forse in area orientale e tramandato anch'esso da un codice di provenienza bobbiese. Tutte queste testimonianze ci consentono di farci un'idea piuttosto precisa del contenuto della perduta trattazione macrobiana, che sembra destinata, pi\u00f9 che ad una utilizzazione scolastica, a fornire esempi e discussioni erudite delle analogie fra il sistema verbale greco e quello latino, utile soprattutto per un lettore colto, in possesso di una buona formazione linguistica sia greca che latina. Va inoltre notato come questa sia in pratica l'unica opera latina dedicata esplicitamente ad un'analisi sistematica delle somiglianze linguistiche fra greco e latino, che trova qualche analogia solo in alcune sezioni della grammatica di Prisciano. Ampie parti dell'opera furono citate in un manoscritto del IX secolo attribuito a Scoto Eriugena.\nFortuna critica.\nDurante il Medioevo Macrobio fu identificato come un autore cristiano e per questo pot\u00e9 godere di una buona reputazione, che gli permise di essere letto, studiato e citato dai pi\u00f9 illustri filosofi come Pietro Abelardo. Le sue opere furono copiate dagli amanuensi nei monasteri e cos\u00ec non venne dimenticato, ma, terminato il Medioevo, in un primo tempo non venne considerato dagli umanisti, che poi invece lo ripresero. \nL'appartenere ad un periodo cos\u00ec tardo della storia antica non gli ha mai giovato e solo oggi si sta riprendendo lo studio delle sue opere in modo pi\u00f9 approfondito, pur con meno intensit\u00e0 rispetto al Medioevo. In effetti gli studiosi oggi non analizzano tanto l'opera di Macrobio per conoscerne e apprezzarne il pensiero, ma cercano pi\u00f9 che altro di dargli una datazione e un'identit\u00e0."}
{"id": "86863", "revid": "6789", "url": "https://it.wikipedia.org/wiki?curid=86863", "title": "Macrobio Teodosio", "text": ""}
{"id": "86864", "revid": "729019", "url": "https://it.wikipedia.org/wiki?curid=86864", "title": "Michael Jones (rugbista)", "text": "Fu nove volte campione interprovinciale neozelandese con la formazione di Auckland e due volte campione del Super Rugby con la \"franchise\" professionistica dei Blues; nonostante la lunga militanza internazionale, vanta solo 55 \"test match\" per via del suo credo religioso nel rispetto del quale non scendeva in campo di domenica.\nDa allenatore guid\u00f2 la Nazionale samoana alla e dal 2011 \u00e8 imprenditore nel ramo della ristorazione. Ritenuto tra i migliori rugbisti di tutti i tempi, e votato terzo miglior internazionale di sempre della , nel 2003 fu ammesso nell'International Rugby Hall of Fame.\nBiografia.\nNato ad Auckland, vanta ascendenze samoane da parte di madre; inizi\u00f2 a giocare a rugby fin dai tempi delle scuole elementari, e divenne presto titolare nella squadra della sua scuola superiore nei ruoli di terza linea ala e numero 8; giocatore molto deciso che non rinunciava a contrasti spesso duri, si guadagn\u00f2 il soprannome di \"Iceman\" (uomo di ghiaccio) sia per via del suo carattere calmo fuori dal campo che per i numerosi impacchi di ghiaccio sui lividi procuratisi in campo.\nCarriera professionale.\nEsordiente per Auckland nel 1985, l'anno seguente fu internazionale per in ragione delle origini di sua madre; con la Nazionale pacifica disput\u00f2 un solo incontro, ad Apia, avversario il , poi torn\u00f2 a disposizione della Nuova Zelanda; dopo un incontro con i New Zealand Barbarians esord\u00ec negli \"All Blacks\" nell'incontro inaugurale della prima Coppa del Mondo nel 1987 contro l', passando alla storia come il primo giocatore in assoluto a realizzare una meta in tale competizione, e laureandosi campione del mondo alla fine del torneo.\nFu presente anche alla in Inghilterra, figurando anche in essa come realizzatore della prima meta di tale edizione; tuttavia il suo utilizzo non fu mai regolare, in quanto, cristiano osservante, non giocava gli incontri previsti di domenica per rispettare il riposo settimanale; per tale ragione non fu convocato per la , le cui semifinali e la finale erano previste proprio in tale giorno della settimana.\nNel 1996 divenne professionista e fu inquadrato nella neonata \"franchise\" degli , espressione della provincia di Auckland nel neoistituito campionato del Super 12: di tale torneo vinse con la sua nuova squadra le prime due edizioni, nel 1996 e nel 1997.\nIl suo 55\u00ba e ultimo incontro con la maglia degli \"All Blacks\" fu il 1\u00ba agosto 1998 a Christchurch, una sconfitta contro l' nel Tri Nations di quella stagione; un anno pi\u00f9 tardi disput\u00f2 anche la sua ultima stagione di club sia per i Blues che per la provincia di Auckland; si conged\u00f2 con la sua nona vittoria nel campionato nazionale provinciale neozelandese.\nNel 1997 aveva ricevuto l'onorificenza di membro dell'Ordine al merito della Nuova Zelanda per i suoi servizi al rugby.\nDopo la fine della carriera agonistica Michael Jones si impieg\u00f2 nell'industria della carne in collaborazione con il suo ex compagno di Nazionale Olo Brown; nel 2003, in occasione della Coppa del Mondo di quell'anno, fu assistente allenatore di ; assunse l'incarico di allenatore-capo della stessa Nazionale l'anno dopo, e lo mantenne fino alla , quando rassegn\u00f2 le dimissioni.\nUn sondaggio della rivista internazionale \"Rugby World\" lo classific\u00f2, nel 2000, come terzo miglior \"All Black\" del XX secolo dopo Colin Meads e Sean Fitzpatrick.\nNel 2003 fu ammesso nell'International Rugby Hall of Fame.\nDal 2011 \u00e8 uno dei due licenziatari neozelandesi del marchio statunitense di fast food \"Carl's Jr.\"..\nVita privata.\nMichael Jones \u00e8 sposato con Maliena, di lui pi\u00f9 giovane di sei anni, originaria delle Samoa Americane; la coppia vive ad Auckland e ha tre figli, il pi\u00f9 giovane dei quali \u00e8 nato nel 2010 a dieci anni di distanza dal secondo.\n\u00c8 zio dell'attore KJ Apa."}
{"id": "86865", "revid": "1564499", "url": "https://it.wikipedia.org/wiki?curid=86865", "title": "Villanova", "text": ""}
{"id": "86866", "revid": "773636", "url": "https://it.wikipedia.org/wiki?curid=86866", "title": "EZLN", "text": ""}
{"id": "86874", "revid": "3", "url": "https://it.wikipedia.org/wiki?curid=86874", "title": "Wikimedia", "text": ""}
{"id": "86875", "revid": "1543377", "url": "https://it.wikipedia.org/wiki?curid=86875", "title": "Impero partico", "text": "LImpero partico (247 a.C. \u2013 224 d.C.) o arsacide fu una delle potenze politiche e culturali iraniche nell'antica Persia. Era retto dalla dinastia arsacide, fondata da Arsace I, capo della trib\u00f9 nomade scitico-iranica dei Parni, che fond\u00f2 l'Impero a met\u00e0 del III secolo a.C. conquistando la Partia, nel nord-est dell'Iran, una satrapia allora in rivolta contro l'Impero seleucide. Sotto Mitridate I di Partia (r. \"c\".\u00a0171\u2013138\u00a0a.C.) l'Impero partico si espanse, conquistando la Media e la Mesopotamia a danno dei Seleucidi. Al suo culmine (I secolo a.C.), si estendeva dall'Eufrate (odierna Turchia sud-est) all'Iran orientale. Era attraversato dalla Via della seta, che collegava l'Impero romano nel bacino del Mediterraneo e l'Impero Han della Cina, e conobbe fiorenti traffici commerciali.\nI Parti assorbirono vari aspetti delle civilt\u00e0 dei popoli sottomessi, specie quelle persiana ed ellenistica. Con il passare dei secoli la civilt\u00e0 persiana prevalse su quella ellenistica, che fu abbandonata nel corso degli anni, anche se mai del tutto.\nI re arsacidi erano detti \"Re dei Re\" e si dicevano eredi dell'Impero achemenide. Ne differivano per\u00f2 per un sistema di governo pi\u00f9 decentrato: molte regioni erano governate da re vassalli, non da satrapi. Con l'espansione dell'Impero, la sede del governo fu spostata da Nisa, in Turkmenistan, a Ctesifonte lungo il Tigri (a sud dell'odierna Baghdad, Iraq); varie altre citt\u00e0 furono capitale per breve tempo.\nI primi nemici dei Parti furono i Seleucidi a ovest e gli Sciti a est. Tuttavia, man mano che la Partia si espanse a ovest, venne a scontrarsi con il Regno d'Armenia, e poi con Roma. Roma e la Partia si contesero per secoli il controllo indiretto sul regno cliente di Armenia. I conflitti tra le due potenze, combattuti in Armenia, Siria e in Mesopotamia, finirono in nulla, e nessun contendente riusc\u00ec a togliere territori stabilmente all'altro. Le frequenti guerre civili tra i contendenti al trono partici furono pi\u00f9 pericolose delle invasioni straniere, e l'Impero dei Parti cadde quando Ardashir I, un re vassallo dei Parti, si rivolt\u00f2 contro gli Arsacidi e ne detronizz\u00f2 l'ultimo re, Artabano IV, nel 224\u00a0d.C. Ardashir fond\u00f2 l'Impero sasanide, destinato a governare l'Iran e larga parte del Vicino Oriente fino alle conquiste islamiche del VII secolo d.C., anche se la dinastia arsacide si perpetu\u00f2 nella dinastia arsacide di Armenia.\nLe fonti native partiche, scritte in partico, greco, nonch\u00e9 in numerosi altri idiomi, sono assai poche se comparate a quelle sasanidi o achemenidi. A parte poche tavole cuneiformi, ostraca frammentari, iscrizioni su roccia, dracma, e alcuni altri documenti, molta della storia dei Parti \u00e8 pervenuta solo tramite fonti estere, greche e romane, ma anche cinesi. L'arte partica \u00e8 considerata dagli studiosi una fonte valida per lo studio e per la comprensione di quegli aspetti della societ\u00e0 e della cultura partica che non sono trattati nelle altre fonti.\nStoria.\nOrigini.\nPrima che Arsace I fondasse la dinastia arsacide, egli era il capo tribale dei Parni, una delle diverse trib\u00f9 nomadi facenti parte della confederazione Dahae. I Parti erano una popolazione di origine indoeuropea proveniente dall'Asia Centrale, e risiedevano a nord della Partia. Quest'ultima era una provincia nordorientale dell'Impero achemenide prima e seleucide poi. La scarsa attenzione dedicata alle province orientali del loro impero dai sovrani seleucidi di Siria permise al satrapo Andragora di rivoltarsi e separare la Partia dal resto dell'Impero intorno al 247 a.C.; poco tempo dopo, intorno al 238 a.C., la Partia fu invasa dai Parni, condotti da Arsace I, che deposero Andragora e si impadronirono della regione, fondando cos\u00ec l'Impero partico, come narrato dallo storico romano Giustino: \nInizi dell'Impero dei parti (dal 247-171 a.C.).\nIl perch\u00e9 la corte arsacide abbia scelto retroattivamente il 247\u00a0a.C. come il primo anno dell'era arsacide non \u00e8 chiaro. Alcuni studiosi, come Vesta Sarkhosh Curtis, asseriscono che il 247 a.C. fu semplicemente l'anno in cui Arsace venne nominato capo tribale dei Parni; altri studiosi, come Homa Katouzian e Gene Ralph Garthwaite, sostengono, invece, che fu in quell'anno che Arsace conquist\u00f2 la Partia ed espulse le autorit\u00e0 seleucidi; altri studiosi ancora, come Curtis e Maria Brosius, ritengono che Andragora fu rovesciato dagli Arsacidi solo nel 238\u00a0a.C. Adrian David Hugh Bivar conclude che Arsace I conquist\u00f2 la regione intorno al 238 a.C., ma \"retrodat\u00f2 i suoi anni di regno\" al momento in cui i Seleucidi persero il controllo della Partia a causa della rivolta del loro satrapo Andragora (247 a.C.).\nNon \u00e8 ben chiaro chi fu il successore di Arsace I, anche a causa delle discordanze tra le fonti: secondo i frammenti della \"Parthica\" di Arriano, alla morte di Arsace I gli succedette il fratello Tiridate I, a sua volta succeduto dal figlio Artabano I; per lo storico romano Giustino, invece, il successore di Arsace I fu il figlio Arsace II. In passato, sulla base dell'autorevole parere dello studioso polacco Jozef Wolski, la versione di Arriano \u00e8 stata respinta a favore del racconto di Giustino da molta della storiografia moderna, per la quale Tiridate I era da considerarsi un sovrano leggendario e Arsace I avrebbe in realt\u00e0 regnato dal 246 a.C. fino al 211 a.C., succeduto dal figlio Arsace II. Recentemente, tuttavia, la teoria che ad Arsace I succedette il fratello e non il figlio \u00e8 tornata in auge in seguito al rinvenimento di un'ostraca nel corso di scavi archeologici, che attesta che Friapazio fosse il \"figlio del nipote di Arsace\", suggerendo che effettivamente suo padre Artabano I/Arsace II non era figlio di Arsace I, come sostenuto da Giustino, bens\u00ec figlio del fratello, come sostenuto da Arriano; sulla base di quest'ostraca, Bivar conclude che la versione di Arriano non pu\u00f2 essere respinta del tutto. Gli studiosi sono tuttora divisi tra chi, come Katouzian, ritiene che ad Arsace I succedette il fratello Tiridate I, e chi, come Curtis e Brosius, sostiene che Arsace II fu l'immediato successore di Arsace I. Anche le date di inizio regno e fine regno sono incerte: Curtis sostiene che il regno di Arsace II ebbe inizio nel 211\u00a0a.C., mentre per Brosius ci\u00f2 avvenne nel 217\u00a0a.C. Come osserva Bivar, il 138\u00a0a.C., l'ultimo anno di regno di Mitridate I, \u00e8 \"la prima data di regno della storia dei Parti che \u00e8 possibile determinare con precisione.\" A causa di queste e altre discrepanze, Bivar ha redatto due distinte cronologie dei re accettate dagli storici. \nNegli anni successivi, Arsace consolid\u00f2 la sua posizione in Partia e in Ircania approfittando del fatto che i Seleucidi erano impegnati in una guerra contro il re ellenistico dell'Egitto Tolomeo III Euergete (\"r\".\u00a0246\u2013222\u00a0a.C.), che tra l'altro aveva invaso la Siria stessa, e dunque non potevano concentrare le loro attenzioni sulle province orientali del loro impero. Il conflitto con Tolomeo, la cosiddetta Terza guerra siriaca (246\u2013241\u00a0a.C.), consent\u00ec anche a Diodoto I di rivoltarsi e fondare il regno greco-battriano nell'Asia Centrale. Il successore di quest'ultimo, Diodoto II, form\u00f2 un'alleanza con Arsace contro i Seleucidi; malgrado tale alleanza, i Parti furono messi in difficolt\u00e0 dalla successiva controffensiva seleucide volta a riconquistare i territori perduti: Arsace fu temporaneamente costretto a ritirarsi dalla Partia dalle forze di Seleuco II Callinico (\"r\".\u00a0246\u2013225\u00a0a.C.), anche se poi, dopo aver trascorso un periodo in esilio presso la trib\u00f9 nomade degli Apasiacae, riusc\u00ec a sferrare una vittoriosa controffensiva che gli consent\u00ec di riconquistare il proprio regno. Il successore di Seleuco II, Antioco III il Grande (\"r\".\u00a0222\u2013187\u00a0a.C.), fu incapace di intervenire immediatamente perch\u00e9 le sue truppe erano ancora intente nel reprimere la rivolta di Molone in Media.\nAntioco III lanci\u00f2 una campagna massiccia per riconquistare la Partia e la Battria nel 210 o nel 209\u00a0a.C. Fall\u00ec nel suo intento, ma negozi\u00f2 un accordo di pace con Arsace II. A quest'ultimo fu garantito il titolo di re (in greco antico: \"basileus\") in cambio della sua sottomissione a Antioco III e del riconoscimento della sua superiorit\u00e0. I Seleucidi furono incapaci di intervenire ulteriormente negli affari partici a causa della crescente influenza acquisita dalla Repubblica romana in Asia Minore e della conseguente sconfitta seleucide a Magnesia nel 190\u00a0a.C. Friapazio (\"r\". \"c\".\u00a0191\u2013176\u00a0a.C.) succedette ad Arsace II, seguito a sua volta da Fraate I (\"r\". \"c\".\u00a0176\u2013171\u00a0a.C.). Fraate I govern\u00f2 la Partia senza alcun interferenza seleucide.\nEspansionismo (171-92 a.C.).\nFraate I ampli\u00f2 i possedimenti del suo impero fino alle Porte di Alessandro, occupando Apamea Ragiana, il cui sito \u00e8 tuttora ignoto. Ma la pi\u00f9 vasta espansione territoriale dell'Impero partico avvenne durante il regno del fratello e successore Mitridate I di Partia che Katouzian paragona a Ciro il Grande, fondatore dell'Impero achemenide.\nLe relazioni tra la Partia e la Greco-Battria si erano nel frattempo deteriorate e le forze di Mitridate ne conquistarono due eparchie durante il regno di Eucratide I (\"r\". \"c\".\u00a0170\u2013145\u00a0a.C.). Volgendosi in seguito contro i Seleucidi, Mitridate invase la Media e occup\u00f2 Ecbatana nel 148 o nel 147\u00a0a.C.; la regione era stata destabilizzata da una recente soppressione seleucide di una rivolta locale condotta da Timarco. A questa vittoria segu\u00ec la conquista partica di Babilonia in Mesopotamia; Mitridate batt\u00e9 moneta a Seleucia nel 141\u00a0a.C. e organizz\u00f2 nella regione una cerimonia di investitura ufficiale. Mentre Mitridate si ritirava in Ircania, le sue forze sottomisero i regni di Elymais e Characene e occuparono Susa. A quell'epoca, l'autorit\u00e0 dei Parti in oriente si estendeva fino all'Indo.\nMentre Hecatompylos era stata la prima capitale dei Parti, Mitridate scelse come proprie residenze reali Mithradatkert (Nisa, nel Turkmenistan), dove furono costruiti i sepolcri dei re arsacidi, Seleucia al Tigri, Ecbatana, e Ctesifonte, una nuova citt\u00e0 da lui stesso fondata. Ecbatana divenne la principale residenza estiva del re arsacide. Ctesifonte, invece, potrebbe non essere diventata la capitale ufficiale fino al regno di Gotarze I (\"r\". \"c\".\u00a090\u201380\u00a0a.C.). Divenne il luogo dove avveniva la cerimonia di incoronazione del re e la citt\u00e0 rappresentativa degli Arsacidi, secondo Brosius.\nI Seleucidi non furono in grado di intervenire immediatamente in quanto intenti a reprimere una rivolta nella capitale Antiochia condotta dal generale Diodoto Trifone (142 a.C.). Malgrado la rivolta di Trifone fosse ancora in corso, nel 140\u00a0a.C. Demetrio II Nicatore lanci\u00f2 una controffensiva contro i Parti in Mesopotamia: il suo obbiettivo era probabilmente non solo la riconquista delle province perdute ma anche il reclutamento di truppe fresche da quelle regioni per reprimere la rivolta di Trifone. Malgrado taluni successi iniziali, i Seleucidi vennero sconfitti e Demetrio stesso fu catturato dai Parti e condotto in prigionia in Ircania. Qui Mitridate tratt\u00f2 il suo prigioniero con grande ospitalit\u00e0, consentendogli di sposare finanche sua figlia, la principessa partica Rhodogune.\nNel frattempo Antioco VII Sidete (\"r\".\u00a0138\u2013129\u00a0a.C.), fratello di Demetrio, ascese al trono seleucide e spos\u00f2 la moglie di quest'ultimo Cleopatra Tea. Dopo aver sconfitto Diodoto Trifone, nel 130\u00a0a.C. Antioco lanci\u00f2 una spedizione di riconquista della Mesopotamia, ora sottomessa al re dei Parti Fraate II (\"r\". \"c\".\u00a0138\u2013128\u00a0a.C.). In un primo momento il successo arrise ai Seleucidi: il generale partico Indate fu sconfitto presso il Grande Zab, a cui segu\u00ec una rivolta locale nella quale il governatore partico di Babilonia rimase ucciso; dopo aver sconfitto i Parti in tre battaglie, Antioco conquist\u00f2 Babilonia e occup\u00f2 Susa, dove batt\u00e9 moneta. Dopo l'avanzata del suo esercito in Media, i Parti implorarono la pace ed Antioco impose loro la restituzione di tutte le terre conquistate dagli Arsacidi nei decenni precedenti salvo la Partia stessa, il pagamento di un pesante tributo e la liberazione dalla prigionia dell'ex re seleucide Demetrio. Fraate tuttavia rifiut\u00f2 tali condizioni di pace, salvo il concedere la libert\u00e0 a Demetrio, che invi\u00f2 in Siria. Nella primavera del 129\u00a0a.C., i Medi erano in rivolta aperta contro Antioco, il cui esercito aveva causato l'esaurimento delle risorse agricole durante l'inverno. Mentre l'esercito seleucide tentava di reprimere le rivolte, il grosso dell'esercito partico attacc\u00f2 la regione e uccise Antioco in battaglia. Suo figlio Seleuco, accolto nella corte partica, fu trattato con onori degni di un principe, mentre una figlia entr\u00f2 a far parte dell'harem di Fraate.\nMentre i Parti riconquistavano i territori perduti in occidente, un'altra minaccia sorse ad oriente. Nel 177\u2013176\u00a0a.C. la confederazione nomade Xiongnu scacci\u00f2 gli Yuezhi dalle loro terre, corrispondenti all'odierna provincia di Gansu in Cina nordoccidentale; gli Yuezhi di conseguenza migrarono ad occidente in Bactria e scacciarono le trib\u00f9 Saka (Sciti), a loro volta costrette a spostarsi ulteriormente ad occidente, dove invasero le frontiere nordorientali dell'Impero partico. Il re partico Mitridate fu quindi costretto a ritirarsi in Ircania dopo aver conquistato la Mesopotamia.\nAlcuni dei Saka vennero arruolati nell'esercito di Fraate inviato contro Antioco. Tuttavia, arrivarono troppo in ritardo per essere impiegate nel conflitto. Poich\u00e9 Fraate si rifiut\u00f2 di pagarli, i Saka si rivoltarono, rivolta che il re partico tent\u00f2 di reprimere con l'aiuto di ex soldati seleucidi, ma anche questi abbandonarono Fraate e unirono le forze con i Saka. Fraate II marci\u00f2 contro questa coalizione, ma fu vinto ed ucciso in battaglia. Il suo successore Artabano I (\"r\". \"c\".\u00a0128\u2013124\u00a0a.C.) condivise una sorte simile combattendo i nomadi in oriente: lo storico romano Giustino sostiene che Artabano fu ucciso dai Tocari (identificati con gli Yuezhi), ma, secondo taluni studiosi, questa affermazione \u00e8 poco plausibile ed \u00e8 possibile che Giustino li abbia confusi con i Saka; in ogni caso, Bivar sostiene che, data la laconicit\u00e0 delle informazioni fornite dalle fonti, sarebbe preferibile mantenersi aderenti ad esse il pi\u00f9 possibile. Mitridate II di Partia (r. \"c\".\u00a0124\u201390\u00a0a.C.) recuper\u00f2 in seguito le terre perdute a vantaggio dei Saka in Sistan, riuscendo non solo a rendere sicure le frontiere orientali contro i nomadi, ma persino ad espandere l'Impero.\nIn seguito al ritiro seleucide dalla Mesopotamia, il governatore partico di Babilonia, Himerus, ricevette l'ordine dalla corte arsacide di conquistare il Characene, all'epoca governato da Hyspaosines dal Charax Spasinu. Quando la conquista del Characene fall\u00ec, Hyspaosines invase Babilonia nel 127\u00a0a.C. e occup\u00f2 Seleucia. Ma nel 122\u00a0a.C., Mitridate II cacci\u00f2 Hyspaosines da Babilonia e lo sconfisse, rendendo i re del Characene vassalli dei Parti. Dopo che Mitridate espanse i domini dei Parti ancora pi\u00f9 ad occidente, occupando Dura-Europos nel 113\u00a0a.C., venne coinvolto in un conflitto contro il Regno di Armenia. Le sue forze sconfissero e deposero Artavaside I d'Armenia nel 97\u00a0a.C., prendendo come ostaggio suo figlio Tigrane, che sarebbe poi diventato Tigrane II \"il Grande\" di Armenia (\"r\". \"c\".\u00a095\u201355\u00a0a.C.).\nIl regno indo-parto, il cui territorio si estendeva sugli odierni Afghanistan e Pakistan, strinse un'alleanza con i Parti nel I secolo a.C. Bivar sostiene che questi due stati si consideravano pari dal punto di vista politico. Si narra che, quando il filosofo greco Apollonio di Tiana visit\u00f2 la corte di Vardane I (\"r\". \"c\".\u00a040\u201347\u00a0d.C.) nel 42\u00a0d.C., egli espresse la volont\u00e0 di viaggiare in Indo-Partia, per cui Vardane gli forn\u00ec la protezione di una carovana. Quando Apollonio raggiunse la capitale dell'Indo-Partia, Taxila, il comandante della carovana lesse la lettera ufficiale di Vardane, forse scritta in partico, a un ufficiale indiano che tratt\u00f2 di conseguenza Apollonio con grande ospitalit\u00e0.\nParti, Roma e la questione armena (92 a.C. - 31 a.C.).\nL'Impero Kusana Yuezhi nell'India settentrionale garant\u00ec largamente la sicurezza della frontiera orientale della Partia. Per questi motivi, dalla met\u00e0 del I secolo a.C. in poi, la corte arsacide si concentr\u00f2 soprattutto sull'obiettivo di rendere sicura la frontiera occidentale, minacciata da Roma. Un anno dopo la sottomissione dell'Armenia ad opera di Mitridate II, Lucio Cornelio Silla, proconsole della provincia romana di Cilicia, si incontr\u00f2 con il diplomatico partico Orobazo presso il fiume Eufrate. I due firmarono un trattato che stabiliva che il fiume sarebbe stato il confine tra la Partia e Roma, anche se Rose Mary Sheldon sostiene che Silla avesse solamente l'autorit\u00e0 di comunicare queste condizioni a Roma.\nNonostante questo trattato, nel 93 o nel 92\u00a0a.C. la Partia combatt\u00e9 una guerra in Siria contro il capo locale Laodice e il suo alleato seleucide Antioco X Eusebe (\"r\".\u00a095\u201392?\u00a0a.C.), uccidendo quest'ultimo. Quando uno degli ultimi monarchi seleucidi, Demetrio III Euchero, tent\u00f2 di assediare Beroea (moderna Aleppo), la Partia invi\u00f2 aiuti militari agli abitanti e Demetrio fu sconfitto.\nIn seguito al regno di Mitridate II, l'Impero partico fu diviso: Gotarze I govern\u00f2 la Babilonia, mentre Orode I (\"r\". \"c\".\u00a090\u201380\u00a0a.C.) govern\u00f2 la Partia. La divisione in due dell'Impero indebol\u00ec la Partia, consentendo a Tigrane II di Armenia di annettere del territorio partico nella Mesopotamia occidentale. Questi territori ritornarono in mano partica solo nel corso del regno di Sanatruce (\"r\". \"c\".\u00a078\u201371\u00a0a.C.). In seguito allo scoppio della Terza guerra mitridatica, Mitridate VI del Ponto (\"r\".\u00a0119\u201363\u00a0a.C.), alleato del re d'Armenia Tigrane II, chiese ai Parti aiuti contro Roma, ma Sanatruce rifiut\u00f2 di intervenire nel conflitto. Quando il comandante romano Lucullo marci\u00f2 contro la capitale dell'Armenia Tigranocerta nel 69\u00a0a.C., Mitridate VI e Tigrane II implorarono l'aiuto di Fraate III (\"r\". \"c\".\u00a071\u201358 a.C.). Fraate non invi\u00f2 ancora una volta aiuti, e dopo la caduta di Tigranocerta riconferm\u00f2 con Lucullo l'Eufrate come confine tra la Partia e Roma.\nTigrane minore, figlio di Tigrane II, dopo un tentativo fallito di usurpazione del trono armeno ai danni del padre, fugg\u00ec presso Fraate III convincendolo a marciare contro la nuova capitale dell'Armenia, Artaxarta. Quando l'assedio fall\u00ec, Tigrane minore fugg\u00ec di nuovo, stavolta presso il comandante romano Pompeo, promettendogli che gli avrebbe fatto da guida attraverso l'Armenia; tuttavia, quando Tigrane II si sottomise a Roma come re cliente, Tigrane minore fu condotto a Roma come ostaggio. A questo punto, Fraate chiese a Pompeo di consegnargli Tigrane minore, ricevendo per\u00f2 il rifiuto di Pompeo. Per rappresaglia, Fraate sferr\u00f2 un'invasione nel Corduene (Turchia sudorientale), dove, secondo due discordanti resoconti romani, il console romano Lucio Afranio costrinse i Parti al ritiro o con la forza militare o con la diplomazia.\nIn seguito all'uccisione di Fraate III, assassinato dai suoi stessi figli (Orode II e Mitridate III), in Partia scoppi\u00f2 una guerra per la successione tra i due parricidi in cui sembr\u00f2 inizialmente avere la meglio Orode, che costrinse Mitridate a fuggire in Siria romana. Aulo Gabinio, proconsole della provincia romana di Siria, decise di sostenere Mitridate nella guerra civile, ma declin\u00f2 successivamente ogni supporto bellico perch\u00e9 impegnato ad assistere Tolomeo XII Aulete (\"r\".\u00a080\u201358; 55\u201351\u00a0a.C.) nella repressione di una rivolta in Egitto. Nonostante avesse perso l'appoggio dei Romani, Mitridate riusc\u00ec comunque a conquistare Babilonia, e batt\u00e9 moneta a Seleucia fino al 54\u00a0a.C. In quell'anno, il generale di Orode, noto come Surena, nome derivante dal nome della sua famiglia aristocratica, riconquist\u00f2 Seleucia e fece giustiziare Mitridate.\nIl triumviro e proconsole della Siria, Marco Licinio Crasso, sferr\u00f2 un'invasione in Partia nel 53\u00a0a.C. in sostegno di Mitridate, conducendo la sua armata in direzione di Carre (moderna Harran, Turchia sudorientale). Orode II reag\u00ec all'incursione romana inviando contro Crasso il suo miglior generale, Surena, mentre egli stesso sferr\u00f2, con un altro esercito, l'invasione dell'Armenia, in modo da impedire all'alleato di Roma Artavasde II di Armenia (\"r\".\u00a053\u201334\u00a0a.C.) di intervenire in appoggio ai Romani. Alla fine Orode riusc\u00ec a rompere l'alleanza tra Artavasde e Roma: persuase il re armeno ad allearsi con lui tramite il matrimonio combinato tra l'erede al trono partico Pacoro I e la sorella di Artavasde.\nNel frattempo Surena, con un esercito composto unicamente da cavalieri, si scontr\u00f2 con Crasso presso Carre. I catafratti, armati con lance, e i arcieri a cavallo di Surena erano in inferiorit\u00e0 numerica di quattro a uno rispetto all'esercito di Crasso, che comprendeva sette legioni romane, numerosi ausiliari, molti dei quali erano cavalieri Galli, e numerose coorti di fanteria leggera. Contando su un convoglio di circa cammelli, gli arcieri a cavallo partici venivano costantemente riforniti di frecce. Essi impiegavano la tattica del \"tiro alla partica\", che consisteva nel fingere la ritirata, per poi voltarsi indietro e scoccare frecce contro gli avversari. Questa tattica, combinata con l'uso di pesanti archi compositi su un campo pianeggiante, procur\u00f2 danni immensi alla fanteria di Crasso. Con circa romani caduti sul campo di battaglia, circa catturati, e altri circa in fuga verso occidente, Crasso cerc\u00f2 la fuga nelle campagne armene. Alla testa del suo esercito, Surena avvicin\u00f2 Crasso, offrendogli un colloquio, che Crasso accett\u00f2. Tuttavia, uno dei legati di Crasso, sospettando un tranello, tent\u00f2 di fermarlo mentre cavalcava verso l'accampamento di Surena, e nella lotta conseguente il triumviro fu ucciso.\nLa sconfitta di Crasso a Carre fu una delle peggiori sconfitte subite da Roma nel corso della sua millenaria storia. La vittoria della Partia cement\u00f2 la sua reputazione come potenza almeno pari a Roma. Dopo una marcia di circa 700\u00a0km, Surena entr\u00f2 trionfante a Seleucia portando con s\u00e9, oltre al suo esercito, anche i prigionieri di guerra e un immenso bottino. Tuttavia, temendo le sue ambizioni al trono arsacide, Orode fece giustiziare Surena poco tempo dopo.\nIncoraggiati dalla vittoria su Crasso, i Parti tentarono di conquistare i territori romani in Asia. L'erede al trono Pacoro I e il suo comandante Osace saccheggiarono la Siria fino ad Antiochia nel 51 a.C., ma vennero respinti da Gaio Cassio Longino, che in un'imboscata uccise Osace. Successivamente, quando a Roma scoppi\u00f2 la Guerra civile fra Giulio Cesare e Pompeo, gli Arsacidi si schierarono con quest'ultimo. In seguito inviarono soldati per sostenere le truppe dei cesaricidi nella Battaglia di Filippi del 42\u00a0a.C. Quinto Labieno, figlio di Tito Labieno e fedele a Cassio e Bruto, si schier\u00f2 con la Partia contro il Secondo triumvirato nel 40 a.C.; l'anno successivo invase la Siria insieme a Pacoro I. Il triumviro Marco Antonio non fu in grado di condurre la difesa romana contro la Partia a causa della sua partenza per la Italia, dove ammass\u00f2 le sue forze per scontrarsi con il rivale Ottaviano, e alla fine condusse negoziazioni con lui a Brindisi. Dopo che la Siria fu occupata dall'esercito di Pacoro, Labieno si separ\u00f2 dal grosso dell'esercito partico per invadere l'Anatolia mentre Pacoro e il suo comandante Barzafarne invasero la Siria romana. Essi sottomisero tutti gli insediamenti lungo la costa mediterranea a sud fino a Ptolemais (moderna Acri), con l'unica eccezione di Tiro. In Giudea, le forze ebraiche pro-romane condotte da Ircano II, Fasaele, e Erode furono sconfitte dai Parti e dal loro alleato ebraico Antigono II Mattatia (r.\u00a040\u201337\u00a0a.C.); quest'ultimo fu incoronato re di Giudea mentre Erode fuggiva nella sua fortezza a Masada.\nNonostante questi successi, i Parti furono ben presto espulsi dalla Siria da una controffensiva romana. Publio Ventidio Basso, un ufficiale di Marco Antonio, sconfisse e fece giustiziare Labieno nella Battaglia delle porte cilicie (in Turchia) nel 39 a.C. Poco tempo dopo, un esercito partico condotto dal generale Farnapate fu sconfitto in Siria da Ventidio nella battaglia del Monte Amano. Di conseguenza, Pacoro I fu costretto temporaneamente a ritirarsi dalla Siria. Quando vi ritorn\u00f2 nella primavera del 38\u00a0a.C., si scontr\u00f2 con Ventidio nella Battaglia del Monte Gindaro, a nordest di Antiochia. Pacoro fu ucciso durante la battaglia, e le sue forze si ritirarono oltre l'Eufrate. Alla sua caduta in battaglia segu\u00ec una crisi di successione in cui Orode II scelse Fraate IV (\"r\". \"c\".\u00a038\u20132\u00a0a.C.) come suo nuovo erede.\nDopo essere asceso al trono, Fraate IV elimin\u00f2 i principali rivali al trono uccidendo o esiliando i suoi fratelli. Uno di essi, Monaeses, fugg\u00ec presso Antonio e lo convinse a invadere la Partia. Prima di procedere alla spedizione contro la Partia, Antonio si occup\u00f2 di ricondurre la Giudea nella zona d'influenza romana, detronizzando il re di Giudea Antigono, alleato dei Parti, e insediando al suo posto Erode come re cliente di Roma (37\u00a0a.C.). L'anno successivo, quando Antonio marci\u00f2 fino ad Erzurum, Artavasde II di Armenia cambi\u00f2 di nuovo alleanza inviando al triumviro dei rinforzi. La successiva mossa di Antonio fu di invadere la Media Atropatene (moderno Azerbaigian), governata dall'alleato della Partia Artavasde I di Media Atropatene, con l'intenzione di espugnarne la capitale Praaspa, l'ubicazione della quale \u00e8 ancora ignota. La retroguardia dell'esercito di Antonio fu tuttavia attaccata da un esercito partico condotto da Fraate IV in persona, e anche se l'arrivo di rinforzi permise alla retroguardia di Antonio di salvarsi, l'attacco cost\u00f2 molto caro ai Romani: non solo circa soldati dell'esercito di Antonio risultarono uccisi nel corso dello scontro, ma i Parti riuscirono a distruggere le armi d'assedio che avrebbero dovuto essere impiegate per l'assedio di Praaspa; inoltre, il rovescio indusse Artavasde e la sua cavalleria armena ad abbandonare le forze del triumviro. Sebbene inseguito dai Parti, l'esercito di Antonio, che si stava nel frattempo ritirando attraverso l'Armenia, riusc\u00ec alla fine, seppur con gravi perdite, a raggiungere la Siria. Dopo il fallimento della spedizione, Antonio attir\u00f2 Artavasde II in un tranello con la promessa di un'alleanza matrimoniale, catturandolo, conducendolo prigioniero a Roma e giustiziandolo (34 a.C.). Successivamente il triumviro tent\u00f2 di ottenere un'alleanza con Artavasde I di Media Atropatene, le cui relazioni con Fraate IV si erano recentemente deteriorate. Questa fu abbandonata quando Antonio e le sue forze si ritirarono dall'Armenia nel 33\u00a0a.C., sia perch\u00e9 non in grado di difendere la regione dagli attacchi dei Parti, sia perch\u00e9 il rivale di Antonio, Ottaviano, stava attaccando le sue forze ad occidente. In seguito alla partenza del triumviro, l'alleato dei Parti Artaxias II sal\u00ec di nuovo al trono di Armenia.\nPace con Roma, intrighi di corte e contatti con generali cinesi (31 a.C. - 58 d.C.).\nIn seguito alla sconfitta di Antonio nella Battaglia di Azio nel 31\u00a0a.C., Ottaviano consolid\u00f2 il suo potere politico e nel 27\u00a0a.C. fu nominato Augusto dal Senato romano, diventando il primo Imperatore romano. Nel frattempo, Tiridate II riusc\u00ec per un breve periodo a rovesciare Fraate IV, che tuttavia fu in grado di recuperare il trono grazie all'aiuto dei nomadi Sciti. Tiridate fugg\u00ec presso i Romani, portando con s\u00e9 uno dei figli di Fraate. In negoziazioni condotte nel 20\u00a0a.C., Fraate riusc\u00ec ad ottenere la restituzione del figlio rapito. In cambio, i Romani riottennero le insegne delle legioni che erano andate perdute nella disfatta di Carre nel 53\u00a0a.C., come pure i superstiti prigionieri di guerra. I Parti consideravano questo scambio un piccolo prezzo da pagare per riavere indietro il principe. Augusto fece celebrare dalla sua propaganda la restituzione delle insegne come una vittoria politica sulla Partia; questa vittoria fu celebrata dalla propaganda augustea con l'emissione di nuove monete, con l'edificazione di un nuovo tempio dove sarebbero state ospitate le insegne recuperate, e finanche nell'arte (cfr. statua Augusto di Prima Porta).\nInsieme al principe, Augusto consegn\u00f2 a Fraate IV una schiava italica, che successivamente divenne la Regina Musa. Per assicurarsi la successione di suo figlio Fraatace, ancora in tenera et\u00e0, Musa convinse Fraate IV a consegnare i suoi altri figli ad Augusto come ostaggi. Ancora una volta, Augusto ne approfitt\u00f2 per far celebrare dalla propaganda la \"sottomissione\" della Partia a Roma, elencandola tra i grandi risultati ottenuti nelle sue \"Res gestae divi Augusti\". Quando Fraatace sal\u00ec al trono come Fraate V (\"r\". \"c\".\u00a02\u00a0a.C. \u2013 4\u00a0d.C.), Musa spos\u00f2 suo figlio e regn\u00f2 con lui. L'aristocrazia partica, disapprovando sia il matrimonio incestuoso sia il fatto che il nuovo re era di sangue non-Arsacide, costrinse la coppia all'esilio in territorio romano. Il successore di Fraate, Orode III, regn\u00f2 soli due anni, e fu succeduto da Vonone I, che era vissuto come ostaggio a Roma dove aveva appreso uno stile di vita romano. La nobilt\u00e0 partica, non sopportando le simpatie di Vonone per i Romani, appoggi\u00f2 l'usurpazione di Artabano II (\"r\". \"c\".\u00a010\u201338\u00a0d.C.), che alla fine sconfisse Vonone, costringendolo all'esilio nella Siria romana.\nDurante il regno di Artabano II, due fratelli ebrei, Anilai e Asinai, provenienti da Nehardea (moderna Fallujah, Iraq), condussero una rivolta contro il governatore partico di Babilonia. Dopo aver sconfitto quest'ultimo, i due ottennero il diritto di governare la regione da Artabano II, che temeva ulteriori rivolte in quel luogo. Il governo dei due fratelli ebrei non dur\u00f2 tuttavia a lungo: la moglie partica di Anilai avvelen\u00f2 Asinai temendo che avrebbe attaccato Anilai per il suo matrimonio con una gentile, e, in seguito a ci\u00f2, Anilai rimase coinvolto in un conflitto con un genero di Artabano, che alla fine lo sconfisse. Rimosso il regime ebraico, i nativi Babilonesi cominciarono a perseguitare la comunit\u00e0 locale ebraica, costringendola a emigrare a Seleucia. Quando quella citt\u00e0 si rivolt\u00f2 contro il dominio dei Parti nel 35\u201336\u00a0d.C., gli Ebrei furono di nuovo espulsi, stavolta dai locali Greci e Aramei. Gli ebrei esiliati fuggirono a Ctesifonte, Nehardea, e Nisibi.\nSebbene in pace con la Partia, Roma continuava ad interferire nei suoi affari. L'Imperatore romano Tiberio (r.\u00a014\u201337\u00a0d.C.) venne coinvolto nel colpo di Stato, attuato da Farasmane I di Iberia, per collocare suo fratello Mitridate sul trono di Armenia assassinando l'alleato dei Parti, il re armeno Arsace. Artabano II cerc\u00f2 invano di restaurare il controllo partico sull'Armenia, ma fu costretto da una rivolta aristocratica volta a deporlo a fuggire in Scizia. I Romani liberarono un principe ostaggio, Tiridate III, affinch\u00e9 governasse la Partia come alleato di Roma. Tuttavia, Tiridate non regn\u00f2 a lungo: Artabano, appoggiato dalla fazione antiromana dei Parti, che non intendevano accettare il protettorato di Roma sul loro Impero, riusc\u00ec in breve tempo a detronizzare dal trono Tiridate impiegando truppe provenienti dall'Ircania; Tiridate fugg\u00ec, spingendo l'Imperatore romano (Caligola secondo Dione Cassio) a inviare ambasciatori presso Artabano; nel trattato di pace conseguente, Roma riconobbe Artabano come re dei Parti, ma in cambio lo costrinse a consegnare ai Romani uno dei suoi figli come ostaggio. Deceduto Artabano nel 38\u00a0d.C., scoppi\u00f2 una lunga guerra civile tra il successore di diritto Vardane I e suo fratello Gotarze II. Dopo l'assassinio di Vardane in seguito a una spedizione di caccia, Gotarze divenne sovrano unico; parte della nobilt\u00e0 partica gli era tuttavia ostile, e nel 49\u00a0d.C. si appell\u00f2 all'Imperatore romano Claudio (\"r\". 41\u201354\u00a0d.C.) affinch\u00e9 liberasse il principe ostaggio Meherdates per permettergli di sfidare Gotarze. Il tentativo da parte di Meherdates di impadronirsi del trono di Partia, tuttavia, fall\u00ec a causa dei tradimenti del governatore di Edessa e di Izates bar Monobaz di Adiabene; catturato ed inviato a Gotarze, gli fu consentito di vivere, ma sub\u00ec la mutilazione delle orecchie, in modo da impedirgli di ereditare il trono.\nNel 97\u00a0d.C., il generale cinese Ban Chao, il Protettore Generale delle Regioni Occidentali, invi\u00f2 il suo emissario Gan Ying in missione diplomatica per raggiungere l'Impero romano. Gan visit\u00f2 la corte di Pacoro II a Hecatompylos prima di partire per Roma. Si spinse ad occidente fino al Golfo Persico, dove le autorit\u00e0 partiche lo convinsero che un viaggio arduo via mare lungo la penisola araba fosse l'unico modo per raggiungere Roma. Scoraggiato da ci\u00f2, Gan Ying ritorn\u00f2 alla corte Han e forn\u00ec all'Imperatore Hedi degli Han (\"r\".\u00a088\u2013105\u00a0d.C.) un resoconto dettagliato dell'Impero romano basato sui resoconti orali dei Parti che lo ospitarono. William Watson specula che i Parti non vedessero con favore i vani tentativi dell'Impero Han di aprire relazioni diplomatiche con Roma, soprattutto in seguito alle vittorie militari di Ban Chao contro gli Xiongnu nel bacino del Tarim. In ogni modo, fonti cinesi attestano che un'ambasceria romana, forse solo un gruppo di mercanti romani, arriv\u00f2 alla capitale Han Luoyang nel 166\u00a0d.C., durante i regni di Marco Aurelio (\"r\". 161\u2013180\u00a0d.C.) e dell'Imperatore Huandi degli Han Orientali (\"r\". 146\u2013168\u00a0d.C.).\nContinuazione delle ostilit\u00e0 e declino dei Parti (58 - 224).\nNel frattempo si riaccese il conflitto tra la Partia e Roma per il controllo dell'Armenia. Finora la regione era stata uno dei regni clienti di Roma, ma la situazione cambi\u00f2 allorch\u00e9 nel 51 Radamisto (\"r\".\u00a051\u201355), figlio del re di Iberia Farasmane I, invase, su ordini del padre, l'Armenia e depose il re cliente romano Mitridate. Poco tempo dopo l'Armenia fin\u00ec nelle mire dei Parti: Vologase I (\"r\". \"c\".\u00a051\u201377) decise, infatti, di invadere l'Armenia per collocare suo fratello, Tiridate, sul trono armeno. Radamisto fu in breve tempo detronizzato, e, a partire dall'inizio del regno di Tiridate, la Partia avrebbe conservato un saldo controllo sull'Armenia\u2014con brevi interruzioni\u2014tramite la Dinastia arsacide di Armenia. Anche dopo la caduta dell'Impero dei Parti, il regno di Armenia continu\u00f2 ad essere retto da Arsacidi.\nNel 55 Vologese I fu, tuttavia, costretto a ritirare le sue forze dall'Armenia per reprimere la rivolta di suo figlio Vardane II, e Roma tent\u00f2 rapidamente di riempire il vuoto politico creatosi, affidando al comandante Gneo Domizio Corbulone il compito di ricondurre l'Armenia sotto il controllo di Roma. Nel corso delle campagne armeno-partiche di Corbulone, il generale romano ottenne diversi successi militari contro i Parti, riuscendo infine ad insediare sul trono armeno Tigrane VI di Armenia come re cliente dei Romani. Tuttavia, i successi di Corbulone furono compromessi dal suo successore Lucio Cesennio Peto, il quale non riusc\u00ec a tener testa alla controffensiva partica: sonoramente sconfitto dai Parti, fu costretto ad evacuare l'Armenia fuggendo in Cappadocia. Roma fu cos\u00ec costretta, in seguito a un trattato di pace, a riconoscere come re d'Armenia il candidato partico, Tiridate I: quest'ultimo, in cambio, dovette sottomettersi a Roma, divenendo cos\u00ec suo re cliente, e recarsi in Italia nel 63 per essere incoronato re d'Armenia dall'Imperatore romano Nerone (\"r\".\u00a054\u201368) in persona: il cerimoniale di incoronazione venne eseguito due volte in due citt\u00e0 diverse, a Napoli e a Roma.\nSegu\u00ec un lungo periodo di pace tra la Partia e Roma, con la sola invasione degli Alani nei territori orientali della Partia nel 72 ca. che venne menzionata dagli storici romani. Mentre Augusto e Nerone avevano scelto una politica prudente quando si confrontavano con la Partia, gli imperatori romani successivi si posero come obbiettivo quello di conquistare la Mezzaluna fertile, il cuore dell'Impero dei Parti tra il Tigri e l'Eufrate. L'aumento dell'aggressivit\u00e0 romana pu\u00f2 essere spiegata in parte dalle riforme militari di Roma. Per contrastare la potenza degli arcieri e dei cavalieri partici, i Romani in un primo momento fecero affidamento su alleati stranieri (specialmente Nabatei), ma successivamente stabilirono una permanente forza di \"auxilia\" come complemento alla loro fanteria pesante legionaria. I Romani infine posero reggimenti di arcieri a cavallo (\"sagittarii\") e persino catafratti corazzati a difesa delle loro province orientali. Tuttavia i Romani, malgrado il loro progressivo rafforzamento, guadagnarono ben poco territorio nel corso di queste invasioni. Le motivazioni principali delle guerre contro i Parti erano rafforzare la posizione politica e la gloria personale dell'Imperatore, come anche difendere l'onore romano contro minacce quali l'interferenza partica nelle questioni riguardanti gli stati clienti di Roma.\nLe ostilit\u00e0 tra Roma e la Partia si rinnovarono quando Osroe I (\"r\". \"c\".\u00a0109\u2013128) depose il re armeno Tiridate e lo sostitu\u00ec con Axidares, figlio di Pacoro II, senza consultare Roma. L'Imperatore romano Traiano (\"r\".\u00a098\u2013117) fece uccidere il candidato partico al trono, Parthamasiris, nel 114, rendendo l'Armenia una provincia romana. Le sue armate, condotte da Lusio Quieto, riuscirono inoltre nell'impresa di espugnare Nisibi; questa occupazione era essenziale per assicurarsi il controllo delle vie maggiori lungo la pianura settentrionale mesopotamica. L'anno successivo, Traiano invase la Mesopotamia trovando una minima resistenza dal solo Meharaspes di Adiabene: i Parti non avevano sufficienti forze per opporsi all'invasione romana in quanto Osroe era impegnato in una guerra civile in oriente contro Vologase III. Traiano trascorse l'inverno del 115\u2013116 ad Antiochia, ma riprese la campagna in primavera. Scendendo lungo l'Eufrate, espugn\u00f2 Dura-Europos, la capitale Ctesifonte e Seleucia, sottomettendo finanche il Characene, dove assistette alla partenza delle navi verso l'India dal Golfo Persico.\nMentre Traiano si stava ritirando verso nord, i Babilonesi, tuttavia, si rivoltarono contro le guarnigioni romane, mettendo a repentaglio le nuove conquiste. Traiano, essendo conscio dell'impossibilit\u00e0 di mantenere un controllo diretto sulla Mesopotamia meridionale a causa delle difficolt\u00e0 logistiche, decise di incoronare a Ctesifonte Partamaspate nuovo re di Partia e vassallo dei Romani. Ulteriori rivolte scoppiate in diverse zone dell'Impero costrinsero l'imperatore romano a ritirarsi dalla Mesopotamia nel 117, dopo aver tentato invano di assediare Hatra nel corso della ritirata. La sua ritirata era\u2014nelle sue intenzioni\u2014solo temporanea, intendendo egli rinnovare l'attacco alla Partia nel 118 e \"rendere realt\u00e0 la sottomissione dei Parti\", ma Traiano si spense improvvisamente nell'agosto 117.\nDurante la sua campagna, a Traiano fu garantito il titolo di \"Parthicus\" dal Senato e monete furono coniate proclamando la conquista della Partia. Tuttavia, solo gli storici del IV secolo Eutropio e Festo sostengono che tent\u00f2 di istituire una provincia romana di \"Assiria\".\nIl successore di Traiano Adriano (\"r\".\u00a0117\u2013138) riport\u00f2 sull'Eufrate la frontiera romano-partica, scegliendo di rinunciare alla conquista della Mesopotamia a causa delle risorse militari limitate di Roma. Nel frattempo, in Partia, una rivolta costrinse Partamaspate alla fuga in territorio romano, dove i Romani lo nominarono re di Osroene. Osroe I riprese dunque il possesso dei territori usurpati da Partamaspate e per\u00ec nel 129 durante il suo conflitto con Vologase III, che, come gi\u00e0 detto, regnava sulla parte orientale dell'Impero partico; a Osroe I succedette nella parte occidentale dell'Impero Mitridate IV, il quale continu\u00f2 la lotta contro Vologase III. L'Impero partico fu riunificato sotto un unico sovrano solo a partire da Vologase IV (\"r\". \"c\".\u00a0147\u2013191), il cui regno fu caratterizzato da un periodo di pace e stabilit\u00e0. Tuttavia, questo periodo di pace e prosperit\u00e0 si interruppe nel 161, allorch\u00e9 Vologase decise di rinnovare le ostilit\u00e0 con Roma: in quell'anno, infatti, i Parti invasero l'Armenia e la Siria, riuscendo nell'impresa di riconquistare Edessa. L'Imperatore romano Marco Aurelio (\"r\".\u00a0161\u2013180) reag\u00ec affidando al coimperatore Lucio Vero (\"r\".\u00a0161\u2013169) la difesa della Siria; dopo alcuni insuccessi iniziali, i Romani riuscirono a riprendersi e a sferrare vittoriose controffensive: Marco Stazio Prisco invase l'Armenia nel 163, riuscendo a ricollocare per un breve periodo sul trono d'Armenia un re cliente di Roma, mentre nell'anno successivo Avidio Cassio sferr\u00f2 una controffensiva in Mesopotamia riuscendo ad impadronirsi di Dura-Europos.\nNel corso del 165 i Romani avanzarono verso il Golfo Persico riuscendo nell'impresa di espugnare e dare alle fiamme Seleucia e Ctesifonte, quest'ultima rasa al suolo; l'anno successivo, tuttavia, i soldati romani contrassero una malattia letale (forse vaiolo) che non solo li costrinse al ritiro ma in breve tempo si propag\u00f2 in tutto il mondo romano. I Romani conservarono comunque il possesso della citt\u00e0 di Dura-Europos.\nDopo un trentennio di pace, l'Imperatore romano Settimio Severo (\"r\".\u00a0193\u2013211) riprese le ostilit\u00e0 contro la Partia, all'epoca governata da Vologase V (\"r\". \"c\".\u00a0191\u2013208), invadendo la Mesopotamia nel 197. I Romani ancora una volta scesero l'Eufrate e conquistarono Seleucia e Ctesifonte. Dopo aver assunto il titolo di \"Parthicus Maximus\", Severo si ritir\u00f2 verso la fine del 198, tentando invano, nel corso della ritirata, di impadronirsi di Hatra, citt\u00e0 che aveva gi\u00e0 resistito in passato agli assalti romani, sotto Traiano.\nIntorno al 212, poco tempo dopo l'ascesa al trono di Vologase VI (\"r\". \"c\".\u00a0208\u2013222), suo fratello Artabano IV (d.\u00a0224) si rivolt\u00f2 contro di lui impadronendosi di gran parte dell'Impero. Nel frattempo, l'Imperatore romano Caracalla (\"r\".\u00a0211\u2013217) intraprese una nuova politica espansionistica a danni dei Parti: depose i re di Osroene e Armenia per renderle di nuovo province romane, per poi dichiarare guerra alla Partia e conquistare Arbil ad est del fiume Tigri.\nCaracalla fu assassinato l'anno successivo lungo la strada per Carre dai suoi soldati, e, in seguito a ci\u00f2, i Parti sferrarono una vittoriosa controffensiva sconfiggendo i Romani nei pressi di Nisibi. Dopo questa sconfitta, il nuovo imperatore Macrino (\"r\".\u00a0217\u2013218) fu costretto a firmare una costosa pace con i Parti con la quale i Romani accettarono di pagare pi\u00f9 di duecento milioni di \"denarii\" pi\u00f9 ulteriori doni. Ma l'Impero dei Parti, indebolito da una crisi interna e dalle guerre con Roma, era prossimo alla caduta e alla sostituzione con l'Impero sasanide.\nFine degli Arsacidi: i Sasanidi (dal 224/226).\nPoco tempo dopo, Ardashir I, il capo locale iranico di Persis (la regione della Perside, diventato in epoca islamica F\u0101rs, in Iran) da Istakhr cominci\u00f2 a sottomettere i territori circostanti a scapito del dominio arsacide. Si confront\u00f2 con Artabano IV in battaglia il 28 aprile 224, forse presso Esfahan, sconfiggendolo e fondando l'Impero sasanide. Vi \u00e8 evidenza, tuttavia, che suggerisce che Volagese VI continu\u00f2 a battere moneta a Seleucia fino al 228.\nI Sasanidi non solo avrebbero assunto l'eredit\u00e0 dei Parti come nemesi persiana di Roma, ma avrebbero inoltre tentato di restaurare gli antichi confini dell'Impero achemenide conquistando per un breve periodo la Siria, parte dell'Anatolia, e l'Egitto a danni dell'Impero romano d'Oriente durante il regno di Cosroe II (\"r\".\u00a0590\u2013628). Tuttavia, avrebbero perso questi territori nel 628 in seguito alla vittoriosa controffensiva di Eraclio. Nel 633 l'Impero sasanide, stremato dalle continue guerre contro i Romani, fu invaso dagli Arabi musulmani. In pochi anni la maggior parte del territorio sasanide venne annesso al Califfato islamico e nel 651, con la morte dell'ultimo sovrano sasanide, si concluse la conquista islamica della Persia.\nSociet\u00e0.\nGoverno ed amministrazione.\nAutorit\u00e0 centrale e re semi-autonomi.\nParagonato al precedente Impero achemenide, il governo partico era decentralizzato. Una fonte storica indigena rivela che i territori controllati dal governo centrale erano organizzati in maniera similare all'Impero seleucide. Entrambi avevano una divisione tripartita delle loro gerarchie provinciali: il marzb\u0101n partico, il x\u0161atrap, e il dizpat, in modo similare alla satrapia, eparchia o iparchia seleucide. L'Impero partico comprendeva inoltre diversi regni semi-autonomi ad esso subordinati, come ad esempio gli stati dell'Iberia caucasica, l'Armenia, l'Atropatene, il Gordiene, l'Adiabene, Edessa, Hatra, Mesene, Elymais, e Persis.\nI re clienti dei Parti governavano i propri territori con una certa autonomia dal governo centrale e coniavano una loro monetazione distinta da quella dei Parti. Ci\u00f2 non era dissimile a quanto accadeva nei primi tempi dell'Impero achemenide, che comprendeva alcune citt\u00e0 stato, e persino satrapie distanti che, seppur semi-indipendenti, \"riconoscevano la supremazia del re, pagavano tributi e fornivano supporto militare\", secondo Brosius. Tuttavia, i satrapi di epoca partica governavano territori pi\u00f9 piccoli, e probabilmente godevano di minor prestigio e influenza rispetto ai loro predecessori achemenidi. Durante il periodo seleucide, il trend delle dinastie locali regnanti con una certa semiautonomia dal governo centrale, e talvolta ribelli, divenne comune, un fatto che si riflett\u00e9 sul tardo stile di governo partico.\nNobilt\u00e0.\nAlla testa del governo partico vi era il Re dei Re; egli manteneva relazioni poligame, ed era in genere succeduto dal figlio primogenito. Come accadde con i Tolomei d'Egitto, vi furono anche casi di re arsacidi che si sposarono con le proprie nipoti o addirittura con la propria sorellastra; la Regina Musa addirittura spos\u00f2 suo figlio, sebbene questo fosse un caso estremo e isolato. Brosius riporta un brano da una lettera scritta in Greco da Re Artabano II nel 21\u00a0d.C., indirizzata al governatore (\"archon\") e ai cittadini della citt\u00e0 di Susa. Nella lettera sono menzionati gli incarichi governativi specifici di Amico Preferito, Guardia del Corpo e Tesoriere, e il documento prova inoltre che, \"bench\u00e9 vi fossero giurisdizioni e procedimenti locali per l'assunzione di alte cariche, il re poteva intervenire per conto di un individuo, revisionare un caso e modificare il governo locale se lo considerava appropriato.\"\nI titoli ereditari gerarchici della nobilt\u00e0 persiana registrati durante il regno del primo monarca sasanide Ardashir I molto probabilmente riflettono i titoli gi\u00e0 in uso durante il periodo partico. Vi erano tre distinti gradi di nobilt\u00e0: il pi\u00f9 alto di questi era costituito dai re regionali immediatamente sotto il Re dei Re; il secondo grado di nobilt\u00e0 per importanza era costituito dai parenti, anche acquisiti per via matrimoniale, del Re dei Re; il grado di nobilt\u00e0 pi\u00f9 basso era, infine, costituito dai capi dei clan locali e dei territori piccoli.\nA partire dal I secolo d.C., la nobilt\u00e0 partica aveva assunto una notevole ingerenza nella proclamazione e deposizione dei re arsacidi: ogni volta che veniva proclamato un nuovo re, la sua nomina doveva essere ratificata dall'aristocrazia partica, e se per qualche motivo non era da costoro ritenuto adatto al trono, i nobili avevano tutto il diritto di detronizzarlo; la notevole ingerenza dell'aristocrazia partica nella scelta di un successore al trono fu un fattore destabilizzante per l'Impero, portando a frequenti guerre civili. Alcuni nobili erano consiglieri di corte del re, altri erano sacerdoti. Dei grandi clan di nobili elencati all'inizio del periodo sasanide, solo due sono esplicitamente nei precedenti documenti partici: il Casato di Suren e il Casato di Karen. Lo storico Plutarco osserv\u00f2 che ai membri del casato dei Suren, il primo tra la nobilt\u00e0, fu concesso il privilegio di incoronare ogni nuovo Re dei Re arsacide durante la procedura di incoronazione. In seguito, alcuni dei re partici avrebbero rivendicato una presunta discendenza dagli Achemenidi. Tale asserzione \u00e8 stata recentemente corroborata dalla possibilit\u00e0 che sia i re achemenidi che quelli partici soffrissero della stessa malattia ereditaria (neurofibromatosi), come \u00e8 stato dedotto dalle descrizioni fisiche dei re e dall'evidenza di malattie ereditarie fornita dalla monetazione antica.\nEsercito.\nL'Impero partico non disponeva di un esercito permanente, sebbene fosse in grado di arruolarne uno in modo assai rapido in momenti di gravi crisi. Vi era un corpo di guardia armata permanente a difesa della persona del re, comprendente nobili, servi e mercenari, tale corpo era molto esiguo. Le guarnigioni nelle fortezze di frontiera erano invece permanenti; le iscrizioni partiche rivelano alcuni dei titoli militari garantiti ai comandanti di queste guarnigioni. Le forze militari potevano anche essere adoperate in mosse diplomatiche. Per esempio, quando inviati cinesi visitarono la Partia alla fine del II secolo a.C., il \"Shiji\" narra che cavalieri vennero inviati sulla frontiera orientale per scortare l'ambasceria, sebbene questa cifra sembri esagerata.\nIl reparto principale dell'esercito dei Parti era costituito dai catafratti, reggimenti di cavalleria pesante costituiti da uomini e cavalli indossanti maglie di ferro. I catafratti erano equipaggiati con una lancia per sfondare le linee nemiche, come anche di arco e frecce. A causa dell'elevato costo del loro equipaggiamento e della loro armatura, i catafratti erano reclutati tra gli aristocratici che, in cambio dei loro servigi, ottenevano un certo livello di autonomia a livello locale dai re arsacidi. La cavalleria leggera era, invece, reclutata tra il popolo ed era costituita soprattutto da arcieri a cavallo; essi indossavano in battaglia una semplice tunica e dei pantaloni. Adoperando archi compositi, erano in grado di mirare e scagliare frecce ai nemici stando a cavallo; questa tecnica, nota come tiro alla partica, era una tattica altamente efficace. La cavalleria leggera e pesante partica giocarono un ruolo decisivo nella Battaglia di Carre dove una forza persiana sconfisse un esercito romano di molto maggiore in numero condotto da Crasso. Le unit\u00e0 di fanteria leggera, reclutate tra il popolo e i mercenari, erano adoperate per disperdere le truppe nemiche dopo le cariche della cavalleria.\nLe dimensioni dell'esercito partico sono ignote, come anche l'ammontare della popolazione totale dell'Impero. Tuttavia, scavi archeologici in ex centri urbani partici hanno portato alla luce insediamenti che potrebbero aver sostenuto grandi popolazioni e dunque una grande risorsa di manodopera. Centri ad alta densit\u00e0 abitativa in regioni come Babilonia erano senza dubbio attraenti ai Romani, le cui armate potevano cos\u00ec permettersi di vivere della terra occupata.\nAspetto fisico e abbigliamento.\nIl tipico abito da cavalcatura partico \u00e8 esemplificato dalla celebre statua di bronzo di un nobile partico rinvenuta a Shami, Elymais. Alta 1,9\u00a0m, la figura indossa una giacca a V, una tunica a V con una cintura, pantaloni e un diadema o una fascia sui capelli corti e pettinati. Questo tipo di abbigliamento viene comunemente mostrato nelle monete partiche di met\u00e0 I secolo a.C.\nNel corso di scavi archeologici ad Hatra, nell'Iraq nordoccidentale, sono state rinvenute delle sculture partiche che mostrano alcuni esempi di abbigliamento partico: in tali sculture i Parti della regione sono rappresentati indossare il tipico abito partico (\"qamis\"), abbinato con pantaloni e abbellito da ornamenti vari. L'elite aristocratica di Hatra adottava le acconciature a caschetto, dei copricapi, e delle tuniche munite di cintura, queste ultime tipicamente indossate dalla nobilt\u00e0 appartenente alla corte centrale arsacide. I pantaloni erano indossati anche dai re arsacidi, come mostrato sulle immagini di rovescio delle monete. Il pantalone partico fu adottato anche a Palmira, in Siria, insieme all'uso della frontalit\u00e0 partica nelle arti.\nLe donne ricche sono rappresentate nelle sculture partiche indossanti vesti con le maniche lunghe, abbellite con collane, orecchini, braccialetti, e copricapi intrecciati. I loro vestiti erano fissati da una spilla a una spalla. I loro copricapi erano anche caratterizzati da un velo che era avvolto all'indietro.\nCome mostrato dalla monetazione partica, i copricapi indossati dai re partici cambiarono nel corso del tempo. Le prime monete arsacidi mostrano i re indossare il ba\u0161lyk (in greco \"kyrbasia\"), copricapo gi\u00e0 utilizzato in passato dai satrapi di epoca achemenide; il ba\u0161lyk potrebbe derivare anche dai cappelli a punta rappresentati nei bassorilievi achemenidi a Behistun e Persepolis. L'uso di rappresentare nella monetazione i re arsacidi con indosso il ba\u0161lyk persistette fino ai primi anni di regno di Mitridate I: le monete dell'ultima parte del suo regno lo mostrano indossare per la prima volta il diadema regale ellenistico. Mitridate II fu il primo ad essere rappresentato con indosso la tiara partica, abbellita con perle e gioielli, un copricapo comunemente indossato non solo dagli ultimi sovrani partici ma anche dai successivi monarchi sasanidi.\nPrincipali insediamenti e territorio.\nIl territorio originario dei Parti, denominato \"Partia\", era circondata interamente dal deserto. Delimitata ad est dagli \"Arii\", a sud dalla \"Carmania\", ad ovest lo era dalla Media ed a nord dall\"Ircania\".\nCapitale dell'antica \"Partia\" era \"Hecatompylos\" (letteralmente \"citt\u00e0 delle cento porte\"), al centro del territorio originario. Altre importanti citt\u00e0 di quella che una volta rappresentava una satrapia dell'Impero degli Achemenidi, e quindi territorio originario degli antichi \"Parthi\" erano: Calliope e \"Issatis\" (nella parte occidentale, a protezione dei Medi), \"Pyropum\" (nella parte sud-est), \"Maria\" (a sud-est), Arsace ed \"Alexandria\" (nella regione della \"Nisiaea\").\nAttorno alla seconda met\u00e0 del II secolo a.C. i Parti fondarono la nuova capitale, \"Ctesifonte\", di fronte alla citt\u00e0 di \"Seleucia\" (che Plinio racconta avesse una popolazione assai numerosa, di circa abitanti), sulla riva opposta del fiume Tigri (a soli 3 miglia). Pi\u00f9 tardi, il \"re dei re\", Volagase I, fond\u00f2 nelle vicinanze una nuova e terza citt\u00e0 chiamata \"Vologesocerta\". In linea di principio i Parti non seguirono il modello urbanistico greco-romano, che prevedeva lo sviluppo delle citt\u00e0 su pianta ortogonale, al contrario preferirono uno sviluppo su base circolare.\nL'Impero dei Parti era composto da diciotto regni al tempo di Plinio il Vecchio (I secolo d.C.). Si estendeva dal Golfo Persico, a sud, al Mare Ircanio ed alla catena del Caucaso, a nord. I regni sono poi divisi in \"superiori\", in numero di undici, ed \"inferiori\" in numero di sette. I regni superiori confinavano a nord con il regno d'Armenia, il Mare Ircanio e gli Sciti, con i quali \"i Parti vivevano su un piano di parit\u00e0\".\nReligione.\nNell'Impero partico, essendo eterogeneo sia dal punto di vista politico che da quello di vista culturale, erano diffuse diverse religioni, tra cui le pi\u00f9 diffuse erano quelle politeiste greca e persiana. A parte una minoranza di ebrei e cristiani, la maggioranza dei Parti era politeista. A causa del sincretismo tra le divinit\u00e0 greche e persiane sorto gi\u00e0 in epoca seleucide e perpetuatosi in et\u00e0 partica, esse vennero spesso fuse in una: per esempio, Zeus fu spesso confuso con Ahura Mazd\u0101, Ade con Angra Mainyu, Afrodite e Hera con Anahita, Apollo con Mitra, e Hermes con Shamash. Oltre ai dei e alle dee principali, ogni citt\u00e0 e gruppo etnico aveva le proprie divinit\u00e0 caratteristiche. Come i re seleucidi, l'arte partica attesta che i re arsacidi si consideravano essi stessi delle divinit\u00e0; questo culto dell'Imperatore era forse il pi\u00f9 diffuso.\nL'estensione del patronato arsacide del Zoroastrismo \u00e8 dibattuto nella storiografia moderna: il Mazdaismo si era evoluto in una prima forma di Zoroastrismo gi\u00e0 in epoca partica, ma non \u00e8 chiaro fino a quale portata la corte arsacide ader\u00ec a questa religione. I seguaci di Zoroastro avrebbero trovato i sacrifici sanguinolenti di alcuni culti persiani di epoca partica inaccettabili. Tuttavia vi \u00e8 evidenza che Vologese I favor\u00ec la presenza di sacerdoti magi zoroastriani a corte e promosse la redazione dei testi sacri dello Zoroastrismo che successivamente formarono l'Avest\u0101; va tuttavia osservato che la maggioranza degli specialisti in materia \u00e8 incline a respingere la teoria che un testo scritto dell'Avesta esistesse gi\u00e0 in epoca arsacide, asserendo, invece, che i contenuti di questi testi sacri venissero trasmessi, almeno inizialmente, per via orale. La corte sasanide avrebbe in seguito adottato lo Zoroastrismo come religione ufficiale di stato dell'Impero.\nAnche se il profeta Mani (216\u2013276 d.C.) fond\u00f2 il Manicheismo solo nel 228/229 d.C., agli inizi del periodo sasanide, Bivar ritiene che ci sia un collegamento con la fine della dinastia arsacide; egli sostiene che la sua nuova fede conteneva \"elementi di credenze mandeite, cosmogonia iranica, e persino echi di Cristianesimo... [Essa] potrebbe essere considerata come una riflessione tipica delle dottrine religiose miste del tardo periodo arsacide, che l'ortodossia zoroastriana dei Sasanidi avrebbe presto spazzato via\"; secondo il suddetto Bivar, il Manicheismo sarebbe nato proprio a causa della caduta della dinastia arsacide, in quanto Mani, colpito dai vani tentativi di restaurare la dinastia arsacide, avrebbe deciso di fondare una nuova religione \"che avrebbe riaffermato i valori arsacidi\" almeno in ambito religioso; secondo Bivar il Manicheismo pu\u00f2 essere considerato, pertanto, \"una delle ultime manifestazioni di pensiero arsacide\".\nVi \u00e8 scarsa evidenza archeologica per la diffusione del Buddhismo dall'Impero Kusana all'Iran vero e proprio; secondo Emmerick, \"su basi archeologiche sembra possibile dedurre che non fior\u00ec mai a ovest della linea congiungente Balch con Qandahar\", implicando che la diffusione del Buddhismo nell'Impero partico fu limitata alle regioni orientali. Tuttavia, \u00e8 noto da fonti cinesi che alcuni monaci buddhisti partici rivestirono un ruolo determinante nella diffusione del Buddhismo in Cina: viene menzionato ad esempio \u0100n Sh\u00ecg\u0101o (II secolo d.C.), nobile partico e monaco buddhista, che viaggi\u00f2 fino a Luoyang nella Cina Han come missionario buddhista e tradusse alcuni sutra del canone buddhista in Cinese.\nEconomia.\nMonetazione.\nIn genere di argento, la dracma, inclusa la tetradracma, era la valuta standard usata in tutto l'Impero dei Parti. Gli Arsacidi mantennero zecche regali nelle citt\u00e0 di Hecatompylos, Seleucia, e Ecbatana. Molto probabilmente operava una zecca anche a Mithridatkert/Nisa. Dalla nascita dell'Impero fino al suo collasso, le dracma coniate durante il periodo partico raramente pesavano meno di 3,5\u00a0g o pi\u00f9 di 4,2\u00a0g. Le prime tetradracma partiche, pesando in principio intorno ai 16\u00a0g con qualche variazione, appaiono dopo che Mitridate I conquist\u00f2 la Mesopotamia, ed erano coniate esclusivamente a Seleucia.\nCommercio.\nPlinio racconta che il commercio era fiorente, prima di tutto tra Romani e Parti:\nIn seguito all'impresa diplomatica di Zhang Qian in Asia Centrale durante il regno dell'Imperatore Wudi degli Han (\"r\".\u00a0141\u201387\u00a0a.C.), l'Impero Han di Cina invi\u00f2 una delegazione alla corte di Mitridate II nel 121\u00a0a.C. L'ambasceria Han apr\u00ec relazioni commerciali ufficiali con la Partia attraverso la Via della seta anche se non ottenne la desiderata alleanza militare contro la confederazione Xiongnu. L'Impero dei Parti si arricch\u00ec ulteriormente tassando il percorso euroasiatico delle carovane lungo la via della seta, il bene pi\u00f9 costoso importato dai Romani. Le perle erano un altro bene di alto valore importato dalla Cina, mentre i Cinesi acquistavano dai Parti spezie, profumi, e frutti. Gli animali esotici erano inoltre impiegati come presenti che gli Arsacidi inviavano alla corte Han; nell'87 d.C. Pacoro II invi\u00f2 leoni e gazzelle persiane all'Imperatore Zhangdi degli Han (\"r\".\u00a075\u201388\u00a0d.C.). Oltre alla seta, i beni partici comprati dai mercanti romani comprendevano anche ferro dall'India, spezie, e cuoio fine. Le carovane che viaggiavano lungo l'Impero partico portavano vasellame lussuoso asiatico-occidentale e talvolta romano in Cina.\nLingue e dialetti.\nI Parni molto probabilmente parlavano una lingua iranica orientale, descritta dalle fonti antiche come una via di mezzo tra il medo e lo scito, in aperto contrasto con la lingua iranica nordoccidentale parlata all'epoca in Partia. Dopo aver conquistato la regione, i Parni adottarono il partico come lingua ufficiale di corte, parlandolo oltre al Medio Persiano, Aramaico, Greco, Babilonese, Sogdiano e altre lingue dei territori multietnici che avrebbero conquistato nei secoli successivi. La lingua partica era scritta con caratteri distinti derivanti dai caratteri adoperati dalla cancelleria imperiale aramaica degli Achemenidi, e che successivamente si trasformarono nel sistema di scrittura Pahlavi.\nCultura.\nEllenismo e rinascimento iraniano.\nSebbene la cultura ellenistica dei Seleucidi fosse stata adottata da tutti i popoli del Vicino Oriente nel corso del periodo Ellenistico, il periodo partico fu segnato da una rinascita culturale persiana nella religione, nelle arti, e persino nell'abbigliamento. Consapevoli di entrambe le radici ellenistica e persiana della loro sovranit\u00e0, i re arsacidi si autoproclamarono \"Re dei Re\" (come la precedente dinastia persiana degli Achemenidi) e \"filelleni\" (\"amici dei Greci\"). La pratica di incidere la parola \"filoelleno\" sulle monete partiche si interruppe, tuttavia, con il regno di Artabano II, a causa del progressivo abbandono delle tradizioni ellenistiche dovuto alla rinascita della civilt\u00e0 persiana in Partia. Vologase I fu il primo arsacide a far apparire sulle monete da lui fatte battere delle scritte in caratteri partici e in lingua partica insieme al greco, ormai non pi\u00f9 compreso dalla maggior parte della popolazione. Malgrado ci\u00f2, le incisioni in caratteri greci continuarono ad essere presenti sulle monete partiche fino al collasso dell'Impero.\nL'influenza culturale ellenistica, tuttavia, non scomparve del tutto dall'Impero partico, e vi \u00e8 evidenza che gli Arsacidi assistevano a spettacoli teatrali greci. Quando la testa di Crasso fu portata a Orode II, egli e il re armeno Artavasde II erano impegnati ad assistere a una rappresentazione di \"Le Baccanti\" del commediografo greco Euripide (\"c\".\u00a0480\u2013406 a.C.). Il produttore dell'opera teatrale decise di adoperare la testa di Crasso al posto della testa finta di Penteo.\nSulle sue monete, Arsace I \u00e8 rappresentato con un aspetto simile ai satrapi achemenidi. Secondo A. Shahbazi, Arsace \"deliberatamente diverge dalle monete seleucidi per enfatizzare le sue aspirazioni nazionalistiche e regali, e si autodefinisce K\u0101rny/Karny (Greco: Autocratos), un titolo gi\u00e0 impiegato dai supremi generali achemenidi, come Ciro il Giovane.\" In linea con le tradizioni achemenidi, immagini in rilievo sulla roccia di re arsacidi vennero scavate sul Monte Behistun, dove Dario I di Persia (r. 522\u2013486 a.C.) aveva fatto incidere le iscrizioni regali. Inoltre, gli Arsacidi rivendicarono una presunta discendenza da Artaserse II di Persia (\"r\".\u00a0404\u2013358 a.C.) per rafforzare la loro legittimit\u00e0 sul governo di territori precedentemente achemenidi, rivendicando di essere i \"legittimi successori dei re gloriosi\" dell'antica Persia. Per esempio, Artabano II chiam\u00f2 uno dei suoi figli Dario e rivendic\u00f2 di essere l'erede di Ciro. I re arsacidi scelsero nomi tipicamente zoroastriani per s\u00e9 stessi, alcuni dei quali presi dallo \"sfondo eroico\" dell'Avest\u0101, secondo V.G. Lukonin. A conferma di come la corte arsacide riport\u00f2 in auge le antiche tradizioni persiane, va osservato che i Parti abbandonarono l'uso del calendario macedone introdotto in Partia dai Seleucidi, sostituendolo con il calendario babilonese: furono comunque apportate delle modifiche a quest'ultimo calendario, prendendo i nomi dei mesi dell'anno dal calendario persiano achemenide.\nLetteratura.\nNei fatti, non esiste una letteratura di lingua partica che sia sopravvissuta nella sua forma originaria, in quanto i Parti, pur possedendo un proprio sistema di scrittura caratteristico, non tramandarono la propria letteratura per iscritto, ma soltanto per via orale; pertanto, le opere sopravvissute sono pervenute soltanto in forma alterata, tramandate dapprima in forma orale e solo successivamente trascritte. La letteratura secolare partica consisteva principalmente in poemi epici accompagnati da musica e recitati oralmente dal menestrello di corte (\"g\u014ds\u0101n\"); tuttavia, i loro racconti, composti in versi, non furono tramandati per iscritto fino al successivo periodo sasanide. Si ritiene che storie come il racconto romantico \"Vis e R\u0101min\" e il ciclo epico della dinastia Kayaniana facessero parte del corpus della letteratura orale di epoca partica, sebbene compilate molto tempo dopo. Sebbene la letteratura di lingua partica non fu tramandata in forma scritta, vi \u00e8 evidenza che gli Arsacidi riconoscevano e rispettavano la letteratura greca scritta antica.\nArte.\nL'arte partica pu\u00f2 essere suddivisa in tre fasi geo-storiche: l'arte della Partia propriamente detta; l'arte dell'plateau iranico; e l'arte della Mesopotamia partica. Le prime opere d'arte genuinamente partiche, rinvenute a Mithridatkert/Nisa, combinavano elementi di arte greca e persiana in linea con le tradizioni achemenidi e seleucidi. Nella seconda fase, l'arte partica trasse ispirazione dall'arte achemenide, come esemplificato dal bassorilievo dell'investitura di Mitridate II sul Monte Behistun. La terza fase si svilupp\u00f2 gradualmente dopo la conquista partica della Mesopotamia.\nMotivi comuni del periodo partico comprendono scene di battute di caccia regali e di investitura di re arsacidi. L'uso di questi motivi si estese fino a comprendere ritratti di re locali. Venivano realizzati bassorilievi sulla roccia, affreschi, e persino graffiti. Motivi geometrici e stilizzati di piante vennero usati anche su pareti di stucco e gesso. Il motivo comune del periodo sasanide consisteva in due cavalieri impegnati in un combattimento con le lance e fece la sua prima comparsa nei bassorilievi partici sul Monte Behistun.\nScultura e pittura.\nNei ritratti i Parti tendevano a enfatizzare la frontalit\u00e0, e ci\u00f2 significava che ogni persona ritratta in dipinti, sculture e rilievi sulle monete volgeva direttamente lo sguardo verso l'osservatore invece di mostrare il suo profilo. Anche se l'uso della frontalit\u00e0 nei ritratti era una vecchia tecnica artistica gi\u00e0 in uso prima del periodo partico, la frontalit\u00e0 partica era contraddistinta da tratti innovativi, come spiegato da Daniel Schlumberger:\nL'arte partica, con il suo uso caratteristico della frontalit\u00e0 nei ritratti, fu abbandonata a causa dei profondi cambiamenti culturali e politici introdotti dall'Impero sasanide. Tuttavia, anche in seguito all'occupazione romana di Dura-Europos nel 165 d.C., l'uso della frontalit\u00e0 partica continu\u00f2 a fiorire nella zona. Ci\u00f2 \u00e8 esemplificato dai murali risalenti all'inizio del III secolo d.C. della Sinagoga di Dura Europos, un tempio nella stessa citt\u00e0 dedicato a divinit\u00e0 palmirene, e il locale Mitreo.\nArchitettura.\nL'architettura partica, pur adottando elementi dell'architettura achemenide e greca, rimase ben distinta dalle due. Lo stile \u00e8 attestato per la prima volta a Mithridatkert/Nisa. L'Ingresso circolare di Nisa \u00e8 simile ai palazzi ellenistici, ma differente in quanto forma un cerchio e una volta dentro uno spazio quadrato. Tuttavia, le opere d'arte di Nisa, statue di marmo comprese, sono indubbiamente influenzate dall'arte greca.\nUn elemento caratteristico dell'architettura partica era l\"iwan\", un ingresso sostenuto da archi o volte a botte e aperto da un solo lato. L'uso della volta a botte sostitu\u00ec l'uso ellenistico di colonne per sostenere i tetti. Sebbene l\"iwan\" fosse gi\u00e0 noto persino anteriormente al periodo achemenide e adoperato in strutture pi\u00f9 piccole e sotterranee, furono i Parti i primi a costruirli su scala monumentale. I primi \"iwan\" partici sono stati rinvenuti a Seleucia, e sono datati al I secolo d.C. \"Iwan\" monumentali sono stati rinvenuti anche negli antichi templi di Hatra e furono forse modellati sullo stile partico. Gli \"iwan\" partici pi\u00f9 grandi di quel sito avevano una lunghezza di 15\u00a0m.\nOreficeria ed artigianato.\nMolti oggetti del cosiddetto \"periodo partico\", ovvero prodotti durante la dominazione partica (dal III secolo a.C. al III secolo d.C.), sia d'oreficeria che d'artigianato (compresi oggetti in metallo e ceramica), furono ampiamente influenzati sia dalle precedenti civilt\u00e0 iraniche del periodo assiro-babilonese, sia da quella ellenistica giunta fino all'Indo con Alessandro Magno alla fine del IV secolo a.C.\nFonti principali.\nResoconti locali ed esteri, come anche fonti non scritte, come rinvenimenti archeologici, sono stati adoperati per ricostruire la storia dei Parti. Anche se la corte partica conservava i registri, i Parti trascurarono lo studio sistematico della propria storia; la prima storia universale dell'Iran, il \"Khwaday-Namag\", fu completata solo durante il regno dell'ultimo Shahanshah sasanide Yazdegerd III (r. 632\u2013651\u00a0d.C.). Le fonti indigene riguardanti la storia partica sono molto poche, molto meno rispetto a qualsiasi altro periodo della storia della Persia. La maggior parte dei resoconti scritti coevi sulla Partia \u00e8 costituita da iscrizioni in greco, partico o aramaico.\nLe fonti di maggior valore per la ricostruzione di una accurata cronologia dei re arsacidi sono i dracma di metallo fatte battere da ogni re. Queste rappresentano una \"transizione dai resti non-testuali a quelli testuali\", secondo lo storico Geo Widengren. Altre fonti partiche adoperate per ricostruire la loro cronologia comprendono tabelle astronomiche in caratteri cuneiformi e colophon rinvenuti a Babilonia. Fonti scritte indigene comprendono inoltre iscrizioni in pietra, pergamene e papiri, oltre a ostraca di ceramica. Tali fonti scritte indigene forniscono inoltre informazioni determinanti per la conoscenza di vari aspetti della civilt\u00e0 partica: per esempio, il rinvenimento di ostraca di ceramica nella capitale partica (primo periodo) di Mithradatkert/Nisa in Turkmenistan ha permesso ai studiosi di reperire informazioni utili sulla vendita e sul deposito di merce come il vino in epoca partica; insieme alle pergamene rinvenute in siti come Dura-Europos, queste ostraca di ceramica forniscono inoltre informazioni di valore sull'amministrazione e sul governo partico, come l'organizzazione delle province o il sistema fiscale, nonch\u00e9 sui titoli militari in uso all'epoca.\nLe opere storiche greche e latine, che rappresentano la maggioranza dei materiali riguardanti la storia dei Parti, non sono considerate interamente attendibili perch\u00e9 scritte dalla prospettiva dei rivali e nemici in tempo di guerra. Tali fonti estere in genere si soffermano sui principali avvenimenti militari e politici, trascurando spesso gli aspetti sociali e culturali della storia partica. I Romani in genere dipingevano i Parti come guerrieri fieri ma anche come popolo culturalmente raffinato; l'inclusione di ricette di pietanze tipicamente partiche nel manuale di ricette del buongustaio romano Apicio esemplifica l'ammirazione da parte dei Romani per la cucina partica. Apollodoro di Artemita e Arriano scrissero delle storie che si soffermavano particolarmente sulla Partia, ma queste opere si sono perdute e sopravvivono solo in frammenti inclusi in altre opere storiche. Isidoro di Carace, vissuto durante il principato di Augusto, fornisce un resoconto dei territori della Partia, probabilmente compilato utilizzando documenti ufficiali del governo partico. In minor dettaglio, diverse notizie importanti sulla storia dei Parti sono fornite nelle opere di Marco Giuniano Giustino, Strabone, Diodoro Siculo, Plutarco, Cassio Dione, Appiano, Flavio Giuseppe, Plinio il Vecchio, e Erodiano.\nLa storia dei Parti pu\u00f2 essere ricostruita anche attraverso la tradizione storica cinese. In contrasto con le storie greche e romane, le prime storie cinesi adottarono un punto di vista pi\u00f9 neutrale quando descrivevano la Partia, sebbene l'abitudine dei cronisti cinesi di copiare da opere pi\u00f9 vecchie renda difficoltosa la ricostruzione dell'ordine cronologico degli avvenimenti. I Cinesi chiamavano la Partia \"\u0100nx\u012b\" (Cinese: \u5b89\u606f), bisillabo che in cinese antico si pronunciava \"*\u0294\u02c1an*s\u0259k\", termine forse derivante dal nome greco della citt\u00e0 partica Antiochia in Margiana (Greek: \u0391\u03bd\u03c4\u03b9\u03cc\u03c7\u03b5\u03b9\u03b1 \u03c4\u03b7\u03c2 \u039c\u03b1\u03c1\u03b3\u03b9\u03b1\u03bd\u03aes). Tuttavia, potrebbe anche essere una translitterazione di \"Arsace\", il fondatore eponimo della dinastia. Le opere storiche cinesi di qualche utilit\u00e0 per ricostruire la storia dei Parti comprendono lo \"Shiji\" (\"Memorie storiche\") di Sima Qian, lo \"Han shu\" (\"Libro [storico] degli Han\") di Ban Biao, Ban Gu, e Ban Zhao, e lo \"Hou Han shu\" (\"Libro degli Han posteriori\") di Fan Ye. Esse forniscono informazioni sulle migrazioni nomadi che condussero alle prime invasioni della Partia ad opera dei Saka, nonch\u00e9 informazioni politiche e geografiche di gran valore. Per esempio, lo \"Shiji\" (cap. 123) descrive scambi diplomatici, come l'invio di doni esotici alla corte Han durante il regno di Mitridate II, ma fornisce anche altre informazioni di grande valore sui tipi di colture agricole coltivate in Partia, sulla produzione del vino dall'uva, sul commercio itinerante, e sulle dimensioni e sull'ubicazione del territorio dei Parti. Altra informazione importante trasmessa dallo \"Shiji\" \u00e8 la menzione che i Parti registravano la loro storia \"scrivendo orizzontalmente su strisce di cuoio\", ovvero, su pergamene."}
{"id": "86878", "revid": "2208396", "url": "https://it.wikipedia.org/wiki?curid=86878", "title": "Esercito Zapatista di Liberazione Nazionale", "text": "LEsercito Zapatista di Liberazione Nazionale (in spagnolo Ej\u00e9rcito Zapatista de Liberaci\u00f3n Nacional, spesso abbreviato in EZLN) \u00e8 un movimento armato clandestino, di stampo anticapitalista, anarchico e indigenista, attivo in Chiapas, lo Stato pi\u00f9 meridionale ed uno dei pi\u00f9 poveri del Messico. La sua influenza \u00e8 spesso indicata come uno dei motori della nascita del movimento no-global.\nIl pi\u00f9 famoso portavoce dell'EZLN \u00e8 stato il subcomandante Marcos, ritiratosi volontariamente dal suo ruolo di portavoce nel maggio 2014 \"rinascendo\" come subcomandante Galeano (in onore del maestro della Escuelita Zapatista Jose Luis Sol\u00eds L\u00f3pez \u201cGaleano\u201d, ucciso da paramilitari). Uno dei loro motti \u00e8 \"Democracia, justicia y libertad\".\nStoria.\nPeriodo 1983-1999.\nL'EZLN si form\u00f2 il 17 novembre 1983, ricorrenza tutt'oggi festeggiata. I suoi fondatori provenivano in parte da altri gruppi, tra cui alcuni combattenti e altri pacifici. Hanno fatto irruzione nel panorama nazionale e internazionale il 1\u00ba gennaio 1994, in concomitanza con l'entrata in vigore del NAFTA (North American Free Trade Agreement), noto in spagnolo come TLC (Tractado de Libre Comercio), un accordo tra Messico, USA e Canada per l'agevolazione delle attivit\u00e0 commerciali tra questi paesi. Hanno pi\u00f9 avanti dichiarato che il loro motto fosse \"Aqu\u00ed estamos!\" (siamo ancora qui) riferito a una globalizzazione che, a detta loro, imponesse nuove regole non tenenti conto delle loro necessit\u00e0 pi\u00f9 basilari. I combattenti indigeni, indossando passamontagna e fazzoletti per coprire il volto, hanno preso quel giorno sette comuni del Chiapas (San Crist\u00f3bal de Las Casas, Altamirano, las Margaritas, Ocosingo, Oxchuc, Huixt\u00e1n e Chanal; avrebbero voluto prendere anche Tuxtla Guti\u00e9rrez, ma non la conoscevano abbastanza). Dal comune di San Crist\u00f3bal, il subcomandante Marcos ha letto la prima dichiarazione della Selva Lacandona, nella quale dichiaravano guerra al governo del Messico e annunciavano libert\u00e0, giustizia e democrazia per tutti i messicani che ne avessero bisogno. \u00c8 stato anche preso prigioniero di guerra l'ex-governatore del Chiapas, il generale Abasol\u00f3n Castellanos Dom\u00ednguez; quest'ultimo \u00e8 stato in seguito giudicato e condannato da un simbolico tribunale indigeno, e in seguito rilasciato privo di lesioni corporali. Il giorno successivo sono fuggiti dai centri urbani chiapanechi, mentre l'esercito riprendeva il controllo. Vi furono ingenti manifestazioni da parte della popolazione civile, che chiedeva a entrambe le parti un cessate il fuoco, schierandosi per\u00f2 pi\u00f9 dalla parte dell'EZLN. Dopo dodici giorni di combattimenti il presidente Carlos Salinas de Gortari, al suo ultimo anno di mandato, accett\u00f2 la proposta dell'EZLN di un dialogo con la mediazione della diocesi di San Crist\u00f3bal.\nLe trattative durarono tre anni, con alti, bassi e interruzioni. Terminarono con la firma degli accordi di San Andr\u00e9s, secondo i quali il governo avrebbe dovuto modificare la costituzione inserendo il riconoscimento dei popoli e delle culture indigene, oltre a un'autonomia legislativa. Una commissione di deputati di vari partiti politici, chiamata COCOPA, ha modificato leggermente il testo dell'accordo con il consenso dell'EZLN. Il governo del Chiapas, ora guidato dal presidente Ernesto Zedillo Ponce de Le\u00f3n, non ha tuttavia rispettato gli accordi e ha rafforzato la presenza militare nelle zone di influenza degli zapatisti. A ci\u00f2 \u00e8 seguito un silenzio dell'EZLN durato tre anni.\nSono state denunciate molte violazioni del cessate il fuoco e degli accordi da parte del governo chiapaneco, mentre il governo federale ha sempre cercato di non rimanere coinvolto, definendolo un problema locale. L'esercito e i paramilitari hanno compiuto vari atti di violenza, il pi\u00f9 grave dei quali \u00e8 senza dubbio la Mattanza di Acteal. In tale occasione i paramilitari attaccarono una comunit\u00e0 non zapatista e nonviolenta, massacrando 45 persone, tra le quali vi erano 4 donne incinte che furono sventrate con i machete. Le vittime, uccise senza che nessuna autorit\u00e0 pubblica muovesse un dito, non erano zapatisti. Facevano parte di un'associazione pacifista, \"Las Abejas\", nata cinque anni prima. Alla vigilia di Natale erano riuniti in chiesa a pregare.\nDopo la mattanza del 22 dicembre del 1997 il governo messicano accus\u00f2 20 indigeni, che dopo aver passato undici anni di prigione vennero messi in libert\u00e0 per irregolarit\u00e0 nel processo. La storia del massacro \u00e8 una storia di impunit\u00e0 e coperture, soprattutto dei vertici dell'esercito veri mandanti della violenza.\n2000-2002.\nIl nuovo presidente Vicente Fox Quesada, eletto nel 2000, ha inviato al congresso la cosiddetta \"legge COCOPA\" (modifiche alla costituzione) il 5 dicembre 2000 come promesso in campagna elettorale. Molti esponenti del governo criticarono queste modifiche e questo spinse l'EZLN a organizzare una marcia pacifica fino a Citt\u00e0 del Messico, dove avrebbero esposto il proprio punto di vista al governo messicano. Alla marcia, nel marzo del 2001, hanno partecipato gruppi politici di altre parti del mondo, la popolazione l'ha compresa e appoggiata e i media l'hanno seguita con attenzione.\nPoco dopo questo evento, il congresso ha approvato una versione modificata della legge COCOPA, che non comprendeva le clausole di autonomia, che secondo qualcuno violavano alcuni diritti costituzionali (propriet\u00e0 privata e voto segreto). Per l'EZLN e per altri gruppi politici che si battono per i diritti degli \"indios\", questo fu un tradimento, l'ennesima menzogna del governo. La legge COCOPA, o ci\u00f2 che ne rimaneva, \u00e8 entrata in vigore il 14 agosto 2001. Ci\u00f2, insieme alla recente vittoria elettorale di Fox (prima vittoria del PAN, Partido de Acci\u00f3n Nacional, dopo anni di dominio del PRI, Partido Revolucionario Institucional), ha rallentato il movimento, togliendogli anche copertura da parte dei media.\nSuccessivamente, vi \u00e8 stato un reclamo alla Corte Suprema di Giustizia, al quale segu\u00ec una sentenza del 6 settembre 2002, secondo la quale la COCOPA era un insieme di modifiche costituzionali e non una legge come veniva erroneamente chiamata; annullare cambiamenti costituzionali era al di l\u00e0 dei poteri della Corte, sarebbe stata una violazione dei poteri del congresso.\nIl 12 ottobre 2002 il subcomandante Marcos ha scritto una lettera sugli ultimi avvenimenti in Spagna. Era, non casualmente, la stessa data dell'arrivo di Cristoforo Colombo nelle Americhe, l'evento che gli \"indios\" identificano come l'inizio delle loro sofferenze attuali. In questa lettera lunga e appassionata, Marcos chiamava il giudice spagnolo Baltasar Garz\u00f3n \"un pagliaccio grottesco\", soprattutto per aver bandito la festa dell'Indipendenza basca perch\u00e9 avrebbe supportato l'ETA; inoltre lo condanna per aver definito false le violazioni dei diritti umani contro cittadini spagnoli da parte del generale Pinochet. Il subcomandante muoveva anche pesanti critiche alla monarchia spagnola e al presidente Jos\u00e9 Mar\u00eda Aznar. Dopo la pubblicazione della lettera da parte della stampa messicana il 25 novembre, inizi\u00f2 uno scontro di parole tra Marcos e Garz\u00f3n. Fra coloro che appoggiano l'EZLN, non tutti hanno apprezzato l'incidente: alcuni hanno criticato il fatto che il subcomandante si occupasse di questioni cos\u00ec lontane, altri hanno ritenuto improprio il tono delle lettere, altri ancora - esagerando - hanno interpretato le parole di Marcos come un elogio all'ETA.\n2003.\nNel febbraio 2003, ha scritto una nuova lettera in cui condannava alcuni esponenti del PRD (Partido Revolucionario Democratico), per aver approvato nell'anno precedente la versione modificata della COCOPA proposta dall'EZLN. La lettera e le risposte che hanno seguito, hanno trovato poco seguito nella societ\u00e0 civile. Avendo perso molto supporto da parte della popolazione, Marcos ha scritto molti altri \"comunicados\" per il resto dell'anno, ma molti sono passati quasi inosservati. A parte le critiche al mondo della politica istituzionale, ha spiegato il lavoro che l'EZLN stava svolgendo nei suoi territori e i cambiamenti alla sua organizzazione intera.\nDal dicembre del 1994, gli zapatisti hanno iniziato a formare gradualmente diversi comuni autonomi. Nell'agosto 2003, Marcos ha scritto comunicati che spiegano come questi comuni hanno sviluppato delle giunte per autogovernarsi, programmi comunitari di produzione del cibo e sistemi sanitari e scolastici gratuiti in parte supportati dalle ONG. Tutto questo era assolutamente indipendente dai servizi offerti dal governo, che non prestavano alcuna attenzione alla cultura, ai bisogni e alla medicina indigeni. Ha poi annunciato la creazione di quattro (oggi cinque) \"juntas de buengobierno\" (giunte di buongoverno), formate da rappresentanti dei comuni e supervisionate dall'EZLN. Esse servivano a verificare l'assenza di corruzione e di abusi di potere e che si seguisse sempre il dettame zapatista \"mandar obedeciendo\" (comandare obbedendo; compare anche nei cartelli di benvenuto posti al confine dei territori dell'EZLN: \"aqui manda el pueblo y el gobierno obedece\", qui comanda il popolo e il governo obbedisce). Molti analisti hanno applaudito a tale iniziativa: il governo del popolo per il popolo, di fronte all'inefficacia dello Stato che disattende ai bisogni delle persone; altri per\u00f2, hanno ritenuto che l'iniziativa di creare uno stato dentro lo Stato fosse quantomeno pericoloso.\n2004.\nNel 2004 si diffonde la voce che il subcomandante non si trovi pi\u00f9 in Chiapas. In effetti non \u00e8 stato visto nella zona per parecchio tempo, n\u00e9 ha risposto alle richieste di interviste. Per un lungo periodo, i suoi scritti arrivano alla societ\u00e0 civile esclusivamente attraverso l'email e il web. Queste non sono certamente delle prove, ma alcuni giornalisti scrivono che Marcos ha lasciato lo stato. Secondo alcuni, addirittura, lo ha lasciato da parecchio tempo e ora vive in Europa.\nPer la prima met\u00e0 del 2004, Marcos ha mantenuto il silenzio. Dalla met\u00e0 dell'anno, Luis H. Alvarez, capo della COCOPA, l'unico collegamento ufficiale tra il governo e l'EZLN, ha dichiarato che Marcos non era pi\u00f9 stato visto in Chiapas di recente e che non sapeva dove si trovasse. L'EZLN comunque, nel frattempo, era rimasto attivo.\nNell'agosto 2004, il subcomandante ha mandato brevi comunicati alla stampa messicana. Essi, nel loro insieme, si intitolano \"Leggendo un video\", pubblicati dal 20 al 28 agosto. Il primo e l'ultimo si presentavano come una descrizione di un immaginario video zapatista a basso budget, gli altri erano commenti di Marcos su avvenimenti politici e sulla situazione e lo sviluppo dell'EZLN. In particolare, descrive i risultati di un anno di lavoro dei comuni autonomi e delle giunte di buongoverno. Questi hanno membri in continua rotazione per promuovere la trasparenza e dare a tutti l'opportunit\u00e0 di servire la comunit\u00e0. I comunicati sono passati inizialmente inosservati, in parte a causa dei giochi olimpici di Atene 2004 e del congresso delle riforme del sistema di pensionamento IMSS, in parte per un calo di interesse da parte del pubblico.\n2005.\nNel giugno 2005 l'EZLN dichiara uno stato di allarme rosso: per qualche giorno i Caracol vengono chiusi, le loro attivit\u00e0 sono sospese, i miliziani sono richiamati a raggiungere le truppe dell'EZLN sulle montagne e gli stranieri (operatori delle ONG) sono invitati a lasciare i territori zapatisti, o a rimanere sotto la propria responsabilit\u00e0 solo se maggiorenni. Inizialmente i motivi non vengono spiegati e la notizia viene associata con alcune recenti manovre dei gruppi paramilitari. Che ad esempio sostengono di aver bruciato tre grosse piantagioni di Marijuana in territorio zapatista, solo che la regione da loro indicata \u00e8 piuttosto lontana dalla zona di influenza dell'EZLN. Inoltre l'esercito regolare ha lasciato alcune postazioni che sono state subito prese dai paramilitari. Si \u00e8 temuta perci\u00f2 un'imminente offensiva violenta. In realt\u00e0 si \u00e8 poi saputo che l'allerta era dovuta a un'importante assemblea, durata diversi giorni, che coinvolgeva tutti i popoli zapatisti; per tutta la sua durata, l'EZLN non sarebbe stato in grado di difendere le attivit\u00e0 civili e l'incolumit\u00e0 degli stranieri. Sulla base di tale assemblea \u00e8 stata emessa la sesta dichiarazione della Selva Lacandona.\nIn base a questo documento, l'EZLN si impegna ad affiancare a tutte le sue attivit\u00e0 precedenti quella che verr\u00e0 definita in un successivo comunicato del Subcomandante Marcos \"l'Altra Campagna\". L'EZLN ha deciso di uscire dai propri confini ed incontrare qualunque gruppo (non importa se politico, sociale, collettivo, culturale, artistico, etc.) che si dica di sinistra, con la speranza che solo un progetto politico di sinistra possa salvare il paese dalla crisi. Ha infatti intenzione di creare un movimento unico (anche se non ha intenzione di allargare le proprie file, afferma) di rivolta nazionale che possa andare a sostituire con proposte dal basso l'attuale sistema elettorale. Questo viene infatti giudicato corrotto e malfunzionante - e neanche gli esponenti del PRD, il Partito Rivoluzionario Democratico, ovvero la sinistra messicana, sono esenti da queste critiche. L'EZLN ha quindi programmato una serie di incontri con le varie organizzazioni, divisi per categoria (organizzazioni politiche, organizzazioni sociali, gruppi indigeni, ONG e gruppi artistici-culturali e collettivi, individui, pi\u00f9 una riunione extra per chi non poteva partecipare a nessun'altra riunione). Le riunioni si sono tenute in agosto ed in settembre, per poi arrivare, il 16 settembre, ad un'assemblea plenaria di tutti i gruppi.\n2006.\nNel riassunto dell'assemblea plenaria si delinea quello che sar\u00e0 il progetto di attuazione dell'Altra Campagna: il 1\u00ba gennaio 2006 una delegazione (disarmata) \u00e8 partita da San Crist\u00f3bal per un viaggio attraverso tutto il Messico allo scopo di incontrare le diverse realt\u00e0 locali in un'assemblea itinerante e costruire una rete di relazioni tra i diversi gruppi della sinistra extraparlamentare. La marcia terminer\u00e0 simbolicamente a giugno, poco prima delle elezioni presidenziali. A capo della delegazione \u00e8 stato posto lo stesso Marcos che ha assunto il titolo di Delegato Zero (o anche \"subdelegato zero\", in continuit\u00e0 con il concetto di subcomandante). Gli accordi prevedono infine un'altra serie di viaggi ed incontri, di cui uno internazionale (detto dall'EZLN \"intergalattico\"), aperto a gruppi provenienti da paesi esteri.\nL'EZLN ha espresso la volont\u00e0 di lasciare libera l'Altra Campagna di autodeterminarsi e di influire su essa solo e soltanto attraverso i metodi democratici: vuole mettere in chiaro che la Campagna \u00e8 sua come di qualunque altro gruppo partecipante. Il suo prestigio lo pone per\u00f2 in una posizione egemone: nonostante abbia rimesso la coordinazione della Campagna all'Assemblea, se l'\u00e8 vista riconfermare attraverso una votazione.\nIdeologia.\nL'EZLN si oppone al neoliberismo e al sistema economico cui il Messico ha aderito dal 1982 fino ad oggi. La loro lotta per\u00f2 non inizia con la recente formazione dell'Esercito Zapatista, ma dura da 500 anni, identificandosi cio\u00e8 con la pi\u00f9 generale lotta dei popoli indigeni contro i \"conquistadores\" europei. L'EZLN deve il suo nome al rivoluzionario messicano Emiliano Zapata.\nL'EZLN \u00e8 un movimento formato sostanzialmente da \"indios\" discendenti dei Maya e ha l'obiettivo di affermare i diritti delle popolazioni native messicane. Tuttavia dai comunicati traspare anche una volont\u00e0 di partecipare al movimento mondiale anti-capitalista e no-global per i diritti delle popolazioni native che abitano le terre colonizzate dai \"conquistadores\". Si \u00e8 dimostrato solidale non solo con gli altri popoli \"indios\" del Messico, che soffrono della mancanza dei pi\u00f9 basilari diritti umani, ma anche con tutti i popoli oppressi del mondo. Tuttavia, come ha dichiarato Marcos durante un'intervista dopo la manifestazione allo Zocalo di Citt\u00e0 del Messico, l'EZLN non si propone di fondare (o rifondare) una Internazionale che affronti tutti i numerosi problemi che il liberismo ha creato. Marcos dichiara che gli zapatisti sanno di non poter affrontare e tanto meno risolvere i problemi dell'intero Messico, pur essendo solidali con i movimenti messicani che lottano per i diritti degli \"indios\" - sempre che non siano, come a volte accade in Sudamerica, corrotti dal narcotraffico o utilizzino per il raggiungimento di questo scopo metodi che vessino la popolazione civile. Il limite che l'EZLN si \u00e8, in qualche modo, autoimposto (il rivendicare, cio\u00e8, i diritti per i popoli Maya del Chiapas), senza debordare verso un vago internazionalismo, sarebbe una lezione di vita per quelli che Luis Sep\u00falveda chiama \"rivoluzionari da bar europei\" e di saggezza per la profonda conoscenza e comprensione che gli zapatisti dimostrano di avere dei loro limiti politici, prima ancora che militari.\nIl primo obiettivo politico dell'EZLN \u00e8 la liberazione del Chiapas dal governo messicano, che i militanti zapatisti identificano con il \"mal gobierno\": il governo messicano avrebbe svenduto alle multinazionali le risorse naturali del paese, costringendo gli \"indios\" in condizioni di vita inaccettabili. Per quanto riguarda il movimento no global, come ha dichiarato Marcos, \"forse gli zapatisti sono stati i precursori\", hanno visto e riflettuto prima di ogni altro movimento sulle conseguenze che il liberismo ha sulle singole culture particolari.\nAttivit\u00e0.\nEccezion fatta per la prima insurrezione delle prime due settimane del 1994 e per la presa di alcune comunit\u00e0 poco tempo dopo, non si \u00e8 a conoscenza di uso di azioni violente da parte dell'EZLN. Il movimento rifiuta l'uso dei normali canali politici offerti dal Messico, compresa la formazione di un partito politico o l'alleanza con un partito gi\u00e0 esistente, partendo dal presupposto che queste modalit\u00e0 siano sempre state inutili agli \"indios\" se non dannose.\nHa realizzato alcune proteste molto visibili, come la marcia che nel 2000 dal Chiapas \u00e8 arrivata a Citt\u00e0 del Messico, con conferenze stampa e incontri con la societ\u00e0 civile (e alcuni partiti) ad ogni tappa. Fu un grande atto dimostrativo pacifico e gli incidenti furono quasi esclusivamente verbali. Questo approccio pacifico \u00e8 una delle ragioni della longevit\u00e0 e della grande popolarit\u00e0 presso la popolazione civile.\nComunicazione.\nL'EZLN ha fatto della comunicazione una delle sue priorit\u00e0, sia con il resto del Messico, sia con il mondo. Fin dalle loro prime azioni pubbliche, hanno prodotto dichiarazioni e analisi, scritte in buona prosa, e le hanno fatte pervenire ai media locali, nazionali e internazionali. Hanno anche fatto un uso eccellente della tecnologia, sia con le comunicazioni satellitari, sia con internet, per poter comunicare con persone da ogni paese. Ci\u00f2 li ha aiutati ad ottenere la solidariet\u00e0 internazionale anche da parte di organizzazioni non radicali.\nIl principale comunicatore \u00e8 il subcomandante Marcos, che sembra essere un uomo di mezza et\u00e0 che fuma la pipa. Dietro il suo passamontagna, secondo il governo, si nasconde Rafael Guill\u00e9n, un insegnante universitario di Citt\u00e0 del Messico. Marcos non ha mai confermato questa ipotesi. Comunque chiaramente non \u00e8 un indio e chi lo critica spesso si appoggia a questo per mettere in dubbio i suoi obiettivi e le sue motivazioni. \u00c8 riconosciuto da molti come un abile ed eloquente comunicatore; i suoi comunicati scritti, colloquiali, ironici e colmi di riferimenti a storie indigene sono stati pubblicati ampiamente dai media nei primi anni. Tuttavia, dopo il 2001 vi \u00e8 stato un lungo periodo di silenzio e le sue relazioni con i media ne hanno risentito.\nNel 2002, la sua immagine ha sofferto del pubblico botta e risposta con il giudice Baltasar Garz\u00f3n. Nel 2004, la strategia comunicativa dell'EZLN non era molto chiara. Eccetto per alcune lettere e comunicati sul clima politico, naturalmente critici, l'esercito zapatista \u00e8 rimasto in silenzio per quasi tre anni e i media lo hanno di conseguenza trascurato. Nel mese di agosto 2013 gli zapatisti hanno organizzato la prima \"scuola zapatista\", aperta a studenti di tutto il mondo per diffondere la loro visione della societ\u00e0 e la loro organizzazione.\nInfluenza nella cultura di massa.\nMusica.\nSono state dedicate all'EZLN numerose canzoni, tra cui:"}
{"id": "86879", "revid": "123775445", "url": "https://it.wikipedia.org/wiki?curid=86879", "title": "Cesare Terranova", "text": "Biografia.\nOrigini e formazione.\nCesare Terranova nacque a Petralia Sottana il 15 agosto 1921.\nLa carriera nella magistratura.\nTornato dalla guerra e dalla prigionia, entr\u00f2 in magistratura nell'immediato dopoguerra, nel 1946: fu pretore a Messina e a Rometta e poi giudice istruttore a Patti. Nel 1958 si trasfer\u00ec al tribunale di Palermo e incominci\u00f2 a lavorare all'Ufficio Istruzione.\nCome giudice istruttore a Palermo, condusse le indagini ed eman\u00f2 le sentenze istruttorie che portarono al \"processo dei 117\" (Angelo La Barbera + 116, con le sentenze \"Contro Angelo La Barbera ed altri 42\" - 22 giugno 1964 e \"Contro Pietro Torretta ed altri 120\" - 8 maggio 1965) celebrato, dal 1965, a Catanzaro, volto a punire i fatti sanguinosi della guerra di mafia di Palermo del 1962-1963, e al processo contro la cosca di Corleone (Luciano Liggio + 63, con le sentenze del 14 agosto 1965 e del 13 ottobre 1967), soprannominata dai giornali \"Anonima Assassini\", tenutosi nel 1969 a Bari per i fatti che avevano insanguinato Corleone dal 1958 al 1963. Entrambi i processi finirono, tuttavia, in una bolla di sapone, con grande scoramento da parte del magistrato: a Catanzaro la pubblica accusa, rappresentata da Bruno Sgromo, riusc\u00ec a ottenere dalla corte, con la sentenza finale del 22 dicembre 1968, soltanto pene irrisorie dai 6 ai 4 anni, peraltro inflitte a imputati a piede libero per scadenza dei termini, e ben 44 assoluzioni per insufficienza di prove; a Bari, forse anche sotto la pressione di minacce e intimidazioni (fu fatta a recapitare una lettera anonima, firmata con una croce, indirizzata al presidente Vincenzo Stea e a tutta la corte) il pubblico ministero Domenico Zaccaria non riusc\u00ec a ottenere i 3 ergastoli e i 300 anni di carcere chiesti nella requisitoria e la sentenza finale del 10 giugno 1969 emise, destando maggior stupore che a Catanzaro, ben 64 assoluzioni (Riina fu condannato solo per il furto di una patente), demolendo del tutto l'impianto accusatorio tracciato in istruttoria: nelle 307 pagine della motivazione di una sentenza destinata a fare scuola per almeno dieci anni, i giudici della I sezione della Corte d'Assise di Bari dichiaravano di non negare l'esistenza della mafia, tuttavia \"l'equazione tra mafia e associazione a delinquere, su cui hanno insistito gli inquirenti e si \u00e8 esercitata la capacit\u00e0 dialettica del magistrato istruttore, \u00e8 priva di apprezzabili conseguenze sul piano processuale\". D'altronde al processo di Bari l'accusa aveva portato a giudizio le dichiarazioni di un testimone d'eccezione, uno dei primissimi collaboratori di giustizia, Luciano Raia, che si \"pent\u00ec\" il 12 gennaio 1966 e collabor\u00f2 col vicequestore di Palermo, Angelo Mangano, e con Terranova, rivelando la struttura e le responsabilit\u00e0 criminali della cosca di Leggio, nonostante questo non bast\u00f2 a vanificare le accuse rivolte al pentito di essere un malato di mente e un depravato e sostenute da svariate perizie psichiatriche, oltre che da gente di Corleone che lo conosceva. In realt\u00e0, le assoluzioni di Catanzaro e Bari, che costituirono \"la bancarotta dell'impegno giudiziario e repressivo degli Anni Sessanta\", si spiegavano con la scarsa preparazione in materia di mafia da parte delle corti giudicanti e con la loro riottosit\u00e0 a giudicare la mafia siciliana non come un semplice problema di malavita ordinaria, ma anche con la debolezza dell'impianto probatorio, che in istruttoria poteva contare solo sulle esigue e mal connesse carte dei rapporti di Polizia e Carabinieri. Sarebbero serviti quasi vent'anni per affinare le metodologie investigative in seno all'autorit\u00e0 giudiziaria stessa, per rafforzare e irrobustire definitivamente le dichiarazioni dei collaboratori di giustizia in istruttoria e quindi in giudizio e per dimostrare processualmente le intrinseche relazioni fra cosche e clan diversi, che negli anni '60 costituivano gi\u00e0 un organismo verticistico.\nUna parziale soddisfazione fu data all'impegno di Terranova dalla corte d'appello di Bari che il 23 dicembre 1970, in riforma della precedente sentenza di primo grado, condann\u00f2 Leggio all'ergastolo per l'omicidio di Michele Navarra. Il brutale boss di Corleone, battezzato \"la Primula rossa\" per l'abilit\u00e0 con cui sfugg\u00ec all'arresto fino al 1974, non perdon\u00f2 mai Terranova per la tenacia con cui condusse le indagini e arriv\u00f2 alla sua condanna, arrivando anche a dichiararlo alla stampa e al magistrato in persona, quando venne a interrogarlo in carcere in veste di commissario antimafia.\nCome molti anni dopo anche Borsellino, Terranova divenne procuratore della Repubblica a Marsala nell'agosto del 1971: qui raggiunse una discreta fama mediatica allorch\u00e9 dovette occuparsi del rapimento e dell'omicidio di tre bambine per opera di quello che la stampa defin\u00ec il \"mostro di Marsala\". Nonostante la moltitudine di segnalazioni e di pressioni, tese a colpevolizzare un qualunque sospettato, Terranova cerc\u00f2 tenacemente il colpevole: Michele Vinci, zio di Antonella, che confess\u00f2 il delitto e che, dopo gli attenti riscontri operati dalla polizia sotto la supervisione del magistrato, fu arrestato e condannato.\nL'esperienza politica.\nFu deputato alla Camera, nella lista del PCI, come indipendente di sinistra, eletto, nel collegio della Sicilia occidentale, nel 1972 e rieletto nel 1976, fino al 1979, e fu segretario della Commissione parlamentare Antimafia nella VI Legislatura, durante la quale contribu\u00ec, insieme ad altri deputati del PCI (\"in primis\" Pio La Torre), a elaborare la relazione di minoranza in cui si criticavano aspramente le conclusioni di quella della maggioranza (redatta dal deputato democristiano Luigi Carraro), nella quale erano sottaciuti o sottovalutati i collegamenti fra mafia e politica, e in particolar modo il coinvolgimento della Democrazia Cristiana in numerose vicende di mafia: infatti nella relazione di minoranza redatta da Terranova e dagli altri deputati venivano pesantemente accusati i democristiani Giovanni Gioia, Vito Ciancimino, Salvo Lima e altri uomini politici di avere rapporti con la mafia.\nA riprova della profonda umanit\u00e0 e dell'ardore civile e sociale che animava l'uomo, prima che il magistrato, l'impegno parlamentare di Terranova non fu esclusivamente legato alle attivit\u00e0 della Commissione Antimafia: nella VI legislatura fece parte della Commissione Giustizia e della Commissione speciale per l'esame dei provvedimenti relativi agli immobili urbani e alla disciplina dei contratti di locazione. Nella VII legislatura fece parte prima della commissione Difesa e poi di alcune commissioni preposte ad affari interni. Negli archivi della Camera lo troviamo come primo firmatario di progetti di legge di pubblica utilit\u00e0, anche se all'apparenza di secondaria importanza, come quello relativo alla proibizione della vendita e del commercio di giocattoli pericolosi per i bambini.\nTerminata l'esperienza parlamentare nel giugno 1979 con la fine anticipata della VII legislatura, Terranova torn\u00f2 in magistratura per essere nominato in luglio Consigliere presso la Corte di appello di Palermo: si trattava indubbiamente di una collocazione \"di parcheggio\", necessaria e propedeutica alla nomina a capo dell'ufficio Istruzione (tale carica era, infatti, formalmente quella di \"Consigliere Istruttore\", proprio perch\u00e9 destinata a giudici gi\u00e0 nominati consiglieri in Corte d'Appello o in Cassazione).\nL'agguato e la morte.\nIl 25 settembre del 1979 verso le ore 8:30 del mattino, una Fiat 131 di scorta arriv\u00f2 sotto casa del giudice a Palermo per portarlo al lavoro. Cesare Terranova si mise alla guida della vettura mentre accanto a lui sedeva il maresciallo di Pubblica Sicurezza Lenin Mancuso, l'unico uomo della sua scorta che lo seguiva dal 1963.\nL'auto imbocc\u00f2 una strada secondaria trovandola inaspettatamente chiusa da una transenna di lavori in corso. Il giudice Terranova non fece in tempo a intuire il pericolo. In quell'istante da un angolo sbucarono alcuni killer che aprirono ripetutamente il fuoco con una carabina Winchester e delle pistole contro la Fiat 131. Cesare Terranova istintivamente ingran\u00f2 la retromarcia nel disperato tentativo di sottrarsi a quella tempesta di piombo mentre il maresciallo Mancuso, in un estremo tentativo di reazione, impugn\u00f2 la Beretta di ordinanza per cercare di sparare contro i sicari, ma entrambi furono raggiunti dai proiettili in varie parti del corpo.\nAl giudice Terranova i killer riservarono anche il colpo di grazia, sparandogli a bruciapelo alla nuca. La sua fedele guardia del corpo, Lenin Mancuso, mor\u00ec dopo alcune ore di agonia in ospedale.\nI responsabili dell'omicidio.\nFrancesco Di Carlo, di Altofonte, esponente di spicco del mandamento di San Giuseppe Jato, uomo di fiducia di Bernardo Brusca, ha indicato Luciano Leggio, come mandante l'assassinio del magistrato e come esecutori materiali: Giuseppe Giacomo Gambino, Vincenzo Puccio, Giuseppe Madonia e Leoluca Bagarella. Nel 1997 \u00e8 stato riaperto il procedimento contro altre sette persone, esponenti della cupola palermitana, che diedero il permesso di eliminare il giudice, perch\u00e9 stava per diventare giudice istruttore: Michele Greco, Bernardo Brusca, Pippo Cal\u00f2, Antonino Geraci, Francesco Madonia, Salvatore Riina e Bernardo Provenzano."}
{"id": "86895", "revid": "88740", "url": "https://it.wikipedia.org/wiki?curid=86895", "title": "Monte Emei", "text": "Il monte Emei () \u00e8 una montagna nella provincia del Sichuan (centro-ovest della Cina).\nL'Emei \u00e8 uno dei quattro monti sacri della tradizione cinese, condiviso sia dal buddhismo che dal taoismo. Il patrono Bodhisattva dell'Emei \u00e8 Samantabhadra (noto in cinese come Puxian). Alcuni dei monasteri associati a tale monte sono noti per lo studio delle arti marziali cinesi, soprattutto lo Huotianlong. L'insieme di stili praticati ed originari di queste montagne \u00e8 detto Emeipai.\nIl monte Emei \u00e8 stato proclamato patrimonio dell'umanit\u00e0 nel 1996."}
{"id": "86896", "revid": "767487", "url": "https://it.wikipedia.org/wiki?curid=86896", "title": "Poco (gruppo musicale)", "text": "I Poco sono un gruppo musicale statunitense, possono essere considerati tra i pionieri del country rock californiano.\nBiografia.\nSi formarono nel 1968 dallo scioglimento dei Buffalo Springfield, dopo la decisione di Neil Young e Stephen Stills di perseguire la carriera solistica. I due componenti rimasti, Richie Furay (chitarra solista e ritmica) e Jimmy Messina (chitarra ritmica), dopo aver ultimato il mixaggio dell'album di addio della \"band\", decisero di intraprendere un nuovo percorso insieme.\nVolevano formare un gruppo che facesse una musica rock con forti influenze country e molto orientata alla melodia e ai virtuosismi corali. Iniziarono cos\u00ec la ricerca di altri musicisti. Il primo ad unirsi a loro fu Rusty Young, incontrato negli studi per l'ultimazione dell'album dei Buffalo Springfield, talentuoso musicista abile con chitarre ritmiche e pedal steel guitar. A sua volta Young present\u00f2 un batterista, George Grantham. L'ultimo a unirsi al gruppo fu il bassista Randy Meisner. Nacquero cos\u00ec i Pogo.\nLe prime esibizioni dei Pogo nei principali locali di Los Angeles furono accolte da ovazioni del pubblico. Dopo pochi mesi la band fu costretta a cambiare nome, perch\u00e9 il creatore di un omonimo personaggio dei fumetti rivendic\u00f2 il diritto esclusivo all'uso del nome. Ripiegarono su un somigliante Poco.\nNel gennaio del 1969, mentre la band era impegnata nel mixaggio del primo album, Randy Meisner abbandon\u00f2 il gruppo per dissapori con i fondatori Furay e Messina. Poco dopo usc\u00ec \"Pickin' Up the Pieces\", il primo album dei Poco, che ottenne un successo di critica accompagnato da un moderato riscontro a livello di vendite. Una nota di colore sull'album di esordio riguarda la partenza improvvisa di Meisner: le copertine dell'album erano gi\u00e0 pronte per la stampa quando ci fu la defezione, per cui l'immagine del bassista fu sostituita da quella di un cane e le copertine poterono andare in stampa dopo pochissimi giorni. L'anno successivo usc\u00ec il secondo lavoro, chiamato semplicemente \"Poco\", in cui debutt\u00f2 Timothy B. Schmit, il sostituto di Meisner.\nIl sodalizio tra Furay e Messina si incrin\u00f2 presto. Messina voleva suonare musica rock, mentre i Poco stavano virando verso il country pi\u00f9 tradizionale. Messina decise di lasciare il gruppo, ma accett\u00f2 di registrare ancora un album live \"DeLIVErin\"', che conferm\u00f2 il talento della band e che serv\u00ec per introdurre il suo sostituto Paul Cotton. Il cambio di formazione determin\u00f2 una svolta country che port\u00f2 alla produzione dell'interessante \"From the Inside\" nel 1971.\nIl vero successo tuttavia tardava ad arrivare. Nel 1972 i Poco distribuirono il nuovo album \"A Good Feelin' to Know\". Nonostante le grandi aspettative della band, il disco fu un mezzo fallimento e il \"leader\" Furay decise che era il momento di cambiare rotta. In quel tempo l'ex-bassista Meisner iniziava la carriera di successo con gli Eagles, Messina riempiva stadi e arene con il collega Kenny Loggins, e i Poco restavano nel limbo. Nel 1973 usc\u00ec sul mercato l'album \"Crazy Eyes\", con cui di fatto Furay si accomiat\u00f2 dai Poco. Il successo fu discreto.\nDal 1974 i Poco divennero un quartetto, formato da Rusty Young, George Grantham, Paul Cotton e Timothy B. Schmit. Inizi\u00f2 un periodo molto prolifico che port\u00f2 il gruppo a pubblicare due album nello stesso anno, \"Seven\" e \"Cantamos\", l'anno seguente usc\u00ec il secondo album dal vivo \"Live\" nonch\u00e9 l'LP \"Head over Heels\" e nel 1976 (anno in cui si registra nella band una fugace apparizione di Al Garth) fu la volta di \"Rose of Cimarron\". I numerosi dischi non ottennero per\u00f2 il successo sperato. Dopo l'ennesimo tonfo di \"Indian Summer\" nel 1977, Schmit lasci\u00f2 il gruppo e si un\u00ec agli Eagles per sostituire (ancora una volta) Randy Meisner. Fu chiaro a tutti che qualcosa stava finendo; nello stesso anno fu deciso di salutare i propri \"fans\" con un concerto d'addio a cui partecip\u00f2 anche il redivivo Furay per rendere omaggio alla band.\nPoco dopo anche Grantham lasci\u00f2 i compagni Cotton e Young, che decisero di tenere in vita il nome della \"band\". Nel 1978, con l'aiuto di strumentisti complementari, usc\u00ec cos\u00ec \"Legend\", che contiene due discreti successi come \"Crazy Love\" e \"The Heart of the Night\". Dopo la ricca tourn\u00e9e di Legend il gruppo torn\u00f2 in studio, ma i lavori che seguirono \u2013 \"Under the Gun\" (1980), \"The Blue and the Gray\" (1981), \"Cowboys &amp; Englishmen\" (1982), \"Ghost Town\" (1982) e \"Inamorata\" (1984) \u2013 furono clamorosi insuccessi.\nDopo cinque anni di silenzio, nel 1989, per il ventennale, il quintetto originale dei Poco (Young, Furay, Messina, Grantham e Meisner) torn\u00f2 insieme per firmare un nuovo CD, \"Legacy\", e il successo torn\u00f2 grazie a un album di ottima fattura e a una tourn\u00e9e entusiasmante. Cotton, che non era membro originale, fu escluso dal progetto.\nNel 1992, dopo la lunghissima tourn\u00e9e, le strade dei componenti originari dei Poco si separarono nuovamente. Cotton accett\u00f2 di ritornare a esibirsi come Poco assieme al solo Young e con il solito aiuto di affidabili strumentisti, tra cui spiccava il bassista Jack Sundrud che gi\u00e0 in passato aveva prestato la sua opera al duo. I concerti si susseguirono anno dopo anno, finch\u00e9 nel 2002, poco dopo il rientro nel gruppo del batterista Grantham, non usc\u00ec il nuovo album della band, \"Running Horse\".\nNel 2004 Young, Cotton, Grantham e Sundrud furono raggiunti dal fondatore Furay per la registrazione di un CD \"live\" che sarebbe diventato anche DVD \"Keeping the Legend Alive\" e l'anno seguente usc\u00ec il quarto \"live\" del gruppo intitolato \"Bareback at Big Sky\" con il batterista George Lawrence in sostituzione di Grantham colpito da infarto durante uno show nel 2004.\nNel 2006 Rusty Young, Paul Cotton e Jack Sundrud realizzarono un ulteriore CD, questa volta acustico, dal titolo \"The Wildwood Sessions\", una raccolta di canzoni eseguite senza l'aiuto di alcuna batteria.\nDopo l'addio di Paul Cotton (dovuto principalmente a questioni di compensi e royalties), la band, dopo averlo rimpiazzato col tastierista Michael Webb, si mise subito al lavoro su un nuovo progetto che ha visto la luce nei primi mesi del 2013. L'LP \"All Fired Up\", uscito nel mese di marzo fu il primo album da studio dopo ben undici anni dal precedente \"Running Horse\"."}
{"id": "86897", "revid": "2225", "url": "https://it.wikipedia.org/wiki?curid=86897", "title": "Ej\u00e9rcito Zapatista de Liberaci\u00f3n Nacional", "text": ""}
{"id": "86898", "revid": "2225", "url": "https://it.wikipedia.org/wiki?curid=86898", "title": "Ejercito Zapatista de Liberacion Nacional", "text": ""}
{"id": "86900", "revid": "317645", "url": "https://it.wikipedia.org/wiki?curid=86900", "title": "Motore Stirling", "text": "Il motore ad aria calda di Stirling o pi\u00f9 semplicemente motore Stirling \u00e8 un motore a combustione esterna del tipo motore a movimento alternativo, inventato da Robert Stirling nel 1816. \nIl funzionamento \u00e8 descritto dal ciclo Stirling ed \u00e8 un'evoluzione dei motori ad aria calda usati in Inghilterra durante la prima rivoluzione industriale e l'invenzione di Stirling \u00e8 l'adozione di un recuperatore di calore, dispositivo che consent\u00ec di migliorare il rendimento del motore. Ha necessit\u00e0 di un generatore di calore.\nEvoluzione storica.\nAll'inizio del 1800, il motore ad aria calda competeva con il motore a vapore per fornire energia meccanica ai macchinari industriali (in opifici e miniere) della prima rivoluzione industriale. Bench\u00e9 i motori a vapore avessero caratteristiche migliori dei motori ad aria, erano pi\u00f9 pericolosi. A causa della scarsa qualit\u00e0 dei materiali allora disponibili, le loro caldaie erano spesso causa di esplosioni.\nQuesto fatto consent\u00ec, in una prima fase, il successo del motore Stirling nelle applicazioni commerciali, anche se varie migliorie e la disponibilit\u00e0 di materiali pi\u00f9 affidabili resero i motori a vapore pi\u00f9 affidabili. Di conseguenza, il motore Stirling venne presto abbandonato.\nCon lo sviluppo dell'elettronica, l'uso dei primi apparecchio radio e lo sviluppo dell'aviazione, nel 1950 si ebbe una seconda vita del motore Stirling.\nLa Philips, industria olandese produttrice di apparecchi radio, realizz\u00f2 il Philips MP1002CA (detto Bungalow Set), un piccolo generatore elettrico basato su un'unit\u00e0 Stirling a combustione di petrolio, che veniva usato per alimentare radio-trasmittenti e riceventi dislocate in postazioni remote, prive di alimentazione elettrica. Si trattava di un generatore con una potenza di circa 200 watt, per la cui realizzazione venne utilizzata tecnologia allora all'avanguardia, con uso anche di leghe leggere, ottenendo un buon compromesso tra praticit\u00e0 e costo. L'esigenza di tale generazione elettrica era particolarmente sentita per alimentare apparecchi radio (allora dotato di valvola termoionica dal consumo elevato), necessari per collegare stabilmente i campi di aviazione della rete aerea civile in costituzione (in prima fase per il servizio postale) posti in luoghi senza attrezzature.\nLa Philips prosegu\u00ec l'evoluzione dello \"Stirling\" fino alla met\u00e0 degli anni 1970, realizzando anche un autobus con propulsore ad aria calda della potenza di 200 CV, presentato al Salone di Bruxelles nel gennaio del 1971.\nNel 1960 l'adozione del transistor nei circuiti elettronici rese sufficiente l'alimentazione con potenze elettriche limitate, ottenibili con semplici batterie di accumulatori di piccola dimensione e questo caus\u00f2 l'abbandono del motore Stirling.\nAltre applicazioni del ciclo di Stirling, e sviluppate attualmente con motori di diversa taglia, ottenendo un discreto successo tecnico, ed in qualche caso anche commerciali per mercati di nicchia. Tra queste la pi\u00f9 promettente sembra essere l'utilizzo del ciclo Stirling come generatore elettrico abbinato a un campo di specchi solari a concentrazione.\nDescrizione.\nIl motore funziona a ciclo chiuso utilizzando un gas come fluido termovettore, solitamente aria o azoto, oppure, nelle versioni ad alto rendimento, elio o idrogeno. Quando \u00e8 raggiunta una sufficiente differenza di temperatura tra il suo punto caldo ed il punto freddo, si innesca una pulsazione ciclica (opportunamente avviata all'inizio), normalmente trasformata in moto alternato da pistoni. La pulsazione perdura fino a quando si continua a mantenere la differenza di temperatura, somministrando calore al punto caldo e sottraendone al freddo.\nLa rigenerazione.\nUn elemento innovatore di Stirling rispetto ai preesistenti motori ad aria calda \u00e8 il rigeneratore. Si tratta di uno scambiatore di calore interposto nel flusso alternato del fluido tra punto caldo e punto freddo che, riducendo la quantit\u00e0 di calore scambiato con la sorgente a parit\u00e0 di lavoro prodotto, aumenta l'efficienza del ciclo.\nIl rigeneratore consiste in un condotto parzialmente riempito di materiale con un'elevata superficie (per es. un sottile filo metallico) in cui catturare una parte significativa del calore contenuto nel gas caldo nella fase del ciclo in cui si sposta dal punto caldo verso il refrigeratore. Quando il gas refrigerato di ritorno attraversa il rigeneratore assorbe il calore precedentemente ceduto, ritornando al punto caldo preriscaldato. Il recupero di calore trattenuto dal rigeneratore aumenta l'efficienza del motore.\nI pi\u00f9 comuni materiali per lo scambio termico sono: lamine o lane metalliche sottili e \"garze\" metalliche impilate; i materiali usati sono di norma metalli chimicamente stabili e resistenti al calore, quali acciaio inossidabile, nickel o sue leghe.\nVarianti.\nNel motore di Stirling si realizza un'oscillazione ciclica nella pressione del fluido confinato che un adeguato dispositivo pu\u00f2 trasformare in energia meccanica.\nEsistono molte varianti dell'idea originale del motore Stirling, come ad esempio il motore Stirling-Ringbom, in cui il dislocatore si muove trascinato dal fluido senza essere rigidamente connesso al pistone di lavoro.\nIn un'altra variante del motore Stirling, senza parti meccaniche in movimento, si innesca una fluttuazione spontanea del fluido alimentata dalla differenza di temperatura fra punto caldo e punto freddo ottenendo un motore termoacustico.\nle oscillazioni del fluido possono essere trasferite a un Generatore elettrico lineare, oppure a piastre piezoelettriche.\nUn vantaggio di tale tipo di motore \u00e8 l'estrema semplificazione meccanica e strutturale.\nIl ciclo di Stirling \u00e8 reversibile: fornendo energia meccanica si pu\u00f2 trasferire calore da una superficie fredda a una calda realizzando una pompa di calore, si ha la Macchina frigorifera Stirling.\nSvantaggi e vantaggi.\nVantaggi.\nIl motore Stirling \u00e8 a combustione esterna, il che significa che il calore viene trasmesso al fluido di lavoro attraverso uno scambiatore; l'assenza di contatto diretto fra la miscela dei gas combusti e tutte le parti meccaniche in movimento ne riduce l'usura, la necessit\u00e0 di lubrificazione e la conseguente manutenzione.\nIl motore inoltre non ha valvole e non subisce scoppi, quindi \u00e8 costruttivamente pi\u00f9 semplice, con vibrazioni pi\u00f9 facilmente controllabili e molto meno rumoroso di un motore a combustione interna.\nLa somministrazione del calore per combustione pu\u00f2 avvenire in maniera continua ed uniforme, con rapporto stechiometrico aria-combustibile ottimale e conseguenti vantaggi di economia e di combustione completa.\nIl motore pu\u00f2 essere alimentato con una qualsiasi fonte di calore, per esempio mediante la combustione di legna, carbone, gas, biogas, combustibili liquidi, e anche energia solare, energia nucleare: esistono esempi commerciali che fanno uso di alcune delle fonti citate.\nSvantaggi.\nLa combustione esterna, richiedendo scambiatori di calore sia al punto caldo sia al punto freddo, rende il motore di Stirling in generale pi\u00f9 ingombrante e pesante di un generico motore a combustione interna a parit\u00e0 di potenza erogata.\nL'inerente inerzia termica di un motore a combustione esterna ne rende l'avviamento lento, di conseguenza il motore di Stirling non \u00e8 adatto ad applicazioni che richiedano avviamenti rapidi o rapide variazioni di regime.\nMescolare all'interno del motore aria e liquidi lubrificanti combustibili pu\u00f2 produrre miscele esplosive a causa dell'ossigeno contenuto nell'aria, un pericolo che si accentua nei motori ad alta pressione. Il problema \u00e8 stato risolto con l'utilizzo di gas di lavoro riducenti (idrogeno) o neutri (elio, azoto) o senza l'uso di lubrificanti convenzionali.\nUtilizzi moderni.\nIl motore Stirling, per il suo ingombro, e per la sua inerzia all'avvio ed alla variazione di regime, per la costrizione di funzionamento ad un unico regime, non \u00e8 adatto ad usi diversi dall'erogazione continua ed uniforme di lavoro e calore. Non \u00e8 quindi adatto direttamente per l'autotrazione.\nEssendo voluminoso e pesante, il motore Stirling \u00e8 adatto alla generazione in postazione fissa per potenze dai 5 ai 100 kW intervallo di consumo adatto a un'utenza domestica o per piccole comunit\u00e0, insieme di pi\u00f9 famiglie o un piccolo condominio. Al di fuori di tali valori, altri tipi di generazione sono maggiormente convenienti: ciclo Otto (motori a benzina), ciclo Rankine, e derivati (turbine a vapore), ciclo Brayton-Joule (turbina a gas), e ciclo Diesel (motore a gasolio). In particolare, l'adozione di materiali e tecniche costruttive sofisticate e la miniaturizzazione delle parti con tecnologie consolidate hanno reso la turbina a gas ottimale.\nLa convenienza del motore Stirling \u00e8 legata alla possibilit\u00e0 di utilizzare, oltre che l'energia elettrica generata, \"cascami termici\" prodotti - in valore di circa il triplo o il quadruplo del valore della potenza elettrica - ad uso riscaldamento, anche la possibilit\u00e0 di usare combustibili o sorgenti di calore a disposizione localmente ed altrimenti non utilizzabili quali gas effluenti di scarico caldi, combustione di legna, carbone, biogas, ed inoltre energia solare.\nSommergibili.\nUtilizzi tecnici di media potenza si sono avuti con moduli produttivi per mantenere su tempi lunghi il livello di accumulo dell'energia elettrica nei sommergibili militari svedesi a propulsione convenzionale della Classe V\u00e4sterg\u00f6tland: la produzione di calore con combustione in ambiente controllato (usando in immersione come comburente scorte di ossigeno liquido) permette la continua erogazione di energia elettrica ad usi di propulsione e di altro tipo, consentendo di prolungare l'autonomia delle immersioni profonde da poche ore a diverse settimane.\n\u00c8 evidente che in queste applicazioni il peso del motore non \u00e8 fattore negativo; inoltre \u00e8 un ulteriore vantaggio la disponibilit\u00e0 dell'acqua quale refrigerante.\nTecnologie per il mondo sviluppato, per il terzo mondo, e per alte tecnologie.\nLa sorgente di calore pu\u00f2 essere di qualsiasi natura, il che rende il motore Stirling utilizzabile in un gran numero di contesti.\nMentre appaiono evidenti i vantaggi di utilizzare, nei paesi maggiormente sviluppati, combustibili ottenuti da gassificatori (tecnologia attualmente matura) e biogas, con filiere di materiali ampiamente disponibili e ad oggi spesso non utilizzati, per il terzo mondo appare di enorme importanza avere comunque anche solo una modesta forza motrice, (per trebbiare, per pompare acqua, ecc.), quando i prodotti che alimentano il motore possono essere la combustione di materiali eterogenei disponibili in loco come pula di riso o di altri cereali trebbiati, sterco di bovini seccato, paglia, torba, sterpi, segatura di legno o cippato. Tali combustibili svincolano completamente la tecnologia dai combustibili fossili convenzionali.\nSono numerosissimi i dispositivi di riscaldamento domestico ed industriale di piccola, media o grande taglia che producono calore come prodotto di scarto, tipicamente sotto forma di gas di scarico con temperature dai 100 ai 500\u00a0\u00b0C. L'energia sotto forma di calore contenuta in tali gas pu\u00f2 essere almeno in parte recuperata da uno scambiatore e generatori Stirling. Con macchinari Stirling di maggiore mole, ma tecnologicamente pi\u00f9 economici, \u00e8 possibile valutare la praticabilit\u00e0 del recupero energetico anche di effluenti a temperature inferiori.\n\u00c8 stata proposta l'applicazione di motori Stirling alla generazione elettrica ottenuta da calore di una centrale nucleare. Il raffreddamento del nocciolo del Reattore nucleare a fissione \u00e8 previsto, in alcune sistemi nucleari, che sia ottenuto con circolazione di sodio liquido, che ha un elevato contenuto energetico, ma con radioattivit\u00e0 per induzione, ed inoltre incendiario, esplosivo ed aggressivo in caso di accidentale contatto con aria atmosferica (umida) o con l'acqua. La pericolosit\u00e0 intrinseca ha portato all'abbandono di tale filiera, preferendo il raffreddamento del nocciolo radioattivo con acqua, gas, o acqua pesante. L'adozione di motore Stirling ad aria o a gas secchi in luogo di motori a vapore d'acqua, turbina a vapore, eviterebbe almeno il rischio dell'accidentale contatto tra sodio ed acqua negli scambiatori di calore.\nUtilizzi avanzatissimi della tecnologia del motore termoacustico Stirling sono stati realizzati dalla NASA allo scopo di fornire energia elettrica a satelliti nello spazio profondo in carenza di radiazione solare, in tal caso la sorgente di calore \u00e8 l'emissione termica di radioisotopi, il punto freddo \u00e8 semplicemente lo spazio.\nIl vero grandissimo successo del ciclo Stirling (inverso) si ha con la macchina frigorifera di Stirling, che \u00e8 l'unica macchina veramente adatta per la refrigerazione di fluidi nel campo di temperatura che va dai \u221230, \u221240\u00a0\u00b0C fino ai \u2212200\u00a0\u00b0C (73 K) perch\u00e9 non si avvale di evaporazione di fluidi.\nMotore Stirling con gassificatore.\nL'integrazione fra il motore Stirling e il processo della gassificazione permette l'utilizzo della biomassa come combustibile per la produzione di energia termica. L'utilizzo della biomassa permette di avere un ciclo di produzione ad impatto nullo sulle emissioni di CO2, (si rilascia in atmosfera il carbonio che biologicamente era stato inglobato, prelevandolo dall'atmosfera, nelle sostanze che vengono combuste); questo diviene molto interessante dato che non \u00e8 introdotto nel sistema nuovo carbonio di origine fossile.\nquesto tipo di impianto prevede i componenti principali:\nTramite un sistema di coclee la biomassa (cippato legnoso) viene portata all'ingresso del gassificatore in cui la biomassa viene trasformata in syngas che, estratto dall'alto viene portato alla camera di combustione.\nNella camera di combustione si raggiungono temperature tra gli 800 e i 1250\u00a0\u00b0C e il motore Stirling \u00e8 a diretto contatto con la fiamma stessa, andando a costituire un corpo unico fra caldaia e motore Stirling.\nL'ultimo elemento \u00e8 costituito dall'accumulatore termico che permette di utilizzare l'energia termica del ciclo di produzione per la produzione di acqua calda sanitaria e per il riscaldamento, ottimizzando cos\u00ec la resa energetica. La massima ottimizzazione si ottiene facendo funzionare l'impianto solo nei periodi in cui c'\u00e8 la richiesta di energia termica. Per impianti di piccola taglia, si riesce ad avere una potenza elettrica di 35\u00a0kW e una potenza termica di 140\u00a0kW.\nNel 2008, in Provincia di Bologna si \u00e8 realizzato il primo progetto italiano sperimentale di questo tipo, a servizio del complesso scolastico del comune di Castel d'Aiano, che utilizza il cippato come combustibile. Il percorso intrapreso prevede la realizzazione di altri impianti analoghi nello stesso comune.\nL'impianto \u00e8 stato realizzato grazie all'azione del centro CISA che, nato nel 2005 come consorzio fra Provincia di Bologna, Fondazione Cassa di Risparmio di Bologna e ISSI (Istituto Sviluppo Sostenibile Italia), si propone come promotore di iniziative legate alla diffusione delle energie rinnovabili e del risparmio energetico, con l'obiettivo finale di creare il Distretto delle Energie Sostenibili dell'Appennino bolognese.\nConfigurazioni.\nConfigurazione Alfa.\nIl motore Stirling in configurazione Alfa risulta forse pi\u00f9 comprensibile nel suo funzionamento, che si pu\u00f2 considerare basato su 4 fasi:\nNel dettaglio:\nConfigurazione Beta.\nEsistono differenti possibilit\u00e0 per la configurazione relativa tra pistone motore e dislocatore. Nella pi\u00f9 semplice il ciclo di funzionamento pu\u00f2 essere riassunto nelle fasi illustrate di seguito (configurazione Beta).\nConsideriamo un sistema cilindro pi\u00f9 pistone. La testata del cilindro \u00e8 collegata a una camera dotata di una \"parete calda\" mentre il corpo del cilindro a una \"parete fredda\".\nAll'interno della camera \u00e8 collocato il \"dislocatore\", che \u00e8 costituito da un materiale isolante, non a tenuta, in grado di coprire alternativamente la parete calda e la parete fredda.\nIl ciclo compiuto dal motore \u00e8 allora il seguente:\nConfigurazione Gamma.\nLa configurazione Gamma \u00e8 sostanzialmente analoga alla Beta, ma con la variante di non avere i pistoni coassiali, che invece possono essere a corsa parallela affiancata ovvero (come descritto nello schema delle configurazioni) perpendicolare, ma comunque cercando di minimizzare gli spazi volumetrici \"morti\" tra i due pistoni.\nLa configurazione Gamma (ad assi paralleli) semplifica la lubrificazione degli assi, e diminuisce le perdite per trafilamenti ed attriti delle tenute, con un modesto incremento degli spazi volumetrici morti rispetto al Beta. \nIl leverismo rappresentato per il Gamma (a perno imboccolato su asola) non \u00e8 necessariamente quello ottimale, esistendo comunque la possibilit\u00e0 di adottare sistemi biella-manovella, o di altro tipo.\nIn tutte le configurazioni descritte si utilizza sempre un volano posizionato sull'asse di rotazione, che accumula energia durante le fasi attive e la rilascia in quelle passive, cio\u00e8 nelle quali il motore fa il lavoro passivo di trasferimento del fluido. Il volano rende possibile il moto rotatorio sostanzialmente uniforme.\nImpianti pressurizzati.\nLa pressurizzazione aumenta semplicemente la massa volumetrica del gas di lavoro, e quindi il possibile trasferimento di calore, a parit\u00e0 di cilindrata; l'aumento di pressione (con un adeguato aumento di energia termica) \u00e8 approssimativamente proporzionale all'aumento di energia erogabile.\nL'adozione di motori in pressione, (pressurizzati) presume una perdita dovuta alla compressione passiva di pompaggio del fluido presente nel \"carter\", che obbligatoriamente, in tal caso, deve essere confinato; tale pompaggio, se pure limitato, \u00e8 minimizzato ed addirittura trasformato in funzionale mediante l'adozione di motori pluricilindrici con carter in comune.\nL'uso dei vari gas.\nL'uso dei vari gas come fluidi di lavoro \u00e8 determinato da due criteri di notevole importanza:\nIl motore Stirling utilizza un'oscillazione ciclica di un gas in ambiente confinato; in tali condizioni appare evidente la necessit\u00e0 di ridurre al massimo il volume del gas di lavoro, (riduzione degli spazi morti) per rendere pi\u00f9 incisiva l'azione dell'onda di pulsazione.\nD'altra parte nel volume dove avviene la pulsazione devono verificarsi importanti scambi di calore, con l'esterno e con le superfici di rigenerazione (recupero del calore); in soluzioni non banali tali scambi sono resi possibili (senza aumentare i volumi), aumentando notevolmente le superfici di scambio, con l'adozione di finissime alettature, metalli porosi, radiatori a tubi sottili.\nPur essendo l'aria e l'azoto ambedue gas a peso molecolare elevato (e quindi ottimi vettori per il calore) la loro notevole dimensione molecolare aumenta l'attrito del flusso del gas in vani molto stretti; tale attrito, con vani di passaggio inferiori a misure dell'ordine del millimetro ad alta velocit\u00e0, finisce col vanificare le possibilit\u00e0 di alto potenziale di trasporto del calore di tali gas.\nPer contro l'elio ed ancor pi\u00f9 l'idrogeno con dimensione molecolare molto piccola, fluiscono in fori o vani sottilissimi con attriti molto ridotti; il flusso in tali vani permette quindi di elevare moltissimo la superficie di scambio senza aumentare i volumi; lo scambio di calore, cos\u00ec grandemente elevato, pu\u00f2 ampiamente compensare il modesto peso molecolare (e contenuto termico) di tali gas.\nL'adozione di gas diversi dall'aria rende peraltro obbligatorio il confinamento (pressurizzato) dei gas; il confinamento in pressione aumenta la densit\u00e0 del gas, e quindi anche la loro capacit\u00e0 termica.\nIl confinamento del fluido di lavoro (specie quando non \u00e8 l'aria) rende in ultima analisi conveniente la realizzazione di un motore \"in guscio\" cio\u00e8 completamente racchiuso (motore e generatore elettrico) in un involucro pressurizzato, dato che le tenute meccaniche di eventuali assi motori fuoriuscenti dall'involucro produrrebbero continue perdite di fluido. Altra possibilit\u00e0 \u00e8 la realizzazione sempre in guscio chiuso, ma con giunto magnetico e generatore esterno.\nPer quanto concerne l'elio, la sua inerzia chimica lo rende sicuro nel caso di contatto con lubrificanti oleosi; anche l'idrogeno, purch\u00e9 sia evitato il contatto con l'aria, essendo anch'esso un agente riducente, \u00e8 relativamente inerte se messo a contatto con i lubrificanti oleosi.\nAnche l'azoto \u00e8 inerte.\nL'aria \u00e8 invece un ossidante e, ad alta temperatura, \u00e8 comburente.\nParticolarit\u00e0.\nIl motore Stirling \u00e8 di difficilissima progettazione teorica ma meglio \"progettabile\" procedendo in maniera empirica, usando come base i motori esistenti e funzionanti con buon rendimento; ne esiste una buona variet\u00e0 (spesso coperti da brevetti di maggiore o minore validit\u00e0). Questo significa che i costruttori raggiungono la tecnologia adeguata per approssimazioni sperimentali successive, per cui i modelli costruiti sono essi stessi i depositari della tecnologia, in assenza di una possibile teoria dichiarata soddisfacente, se si eccettuano i normali principi della termodinamica, che in tali termini descrivono ben poco.\nUn'ulteriore difficolt\u00e0 \u00e8 data dalla \"non scalabilit\u00e0\" della tecnologia, trattandosi di una pulsazione ciclica di un gas confinato, per massa, pressioni, e temperature variabili, la modifica di alcuni parametri, non ultimo quello dimensionale, porta fatalmente a risultati inattesi, cio\u00e8 perdita di efficienza.\nLa gamma di \"possibili configurazioni\" \u00e8 notevolissima, sia per campo di temperatura sia per forma e, quindi, non \u00e8 possibile definire una struttura schematica di base come avviene per il motore a combustione interna; nei casi estremi, se consideriamo due diverse configurazioni possibili, forma e struttura completamente diversi rendono molto difficile credere che si tratti di cose anche solo lontanamente paragonabili.\nLa costruzione sperimentale di motori efficienti, insieme con l'accurato esame dei parametri empirici in gioco \u2013 essendo in possesso di discrete conoscenze termodinamiche, metallurgiche e meccaniche \u2013 \"indirizza\" comunque drasticamente alla necessit\u00e0 di procedere con materiali e tecnologie di alto profilo (materiali speciali, alte temperature, alte pressioni)."}
{"id": "86902", "revid": "599013", "url": "https://it.wikipedia.org/wiki?curid=86902", "title": "Pli", "text": ""}
{"id": "86903", "revid": "1529788", "url": "https://it.wikipedia.org/wiki?curid=86903", "title": "Temistocle", "text": "Tra i primi politici di spicco della giovane democrazia di Atene, condusse una politica a favore del popolo, ricevendo perci\u00f2 il supporto delle classi meno abbienti della citt\u00e0, e generalmente in contrasto con le famiglie nobili.\nEletto arconte nel 493 a.C., fu l'artefice della potenza navale di Atene, la cui flotta diventer\u00e0 la pi\u00f9 grande e potente di tutta l'antica Grecia.\nNegli anni successivi alla battaglia di Maratona e durante la seconda guerra persiana divent\u00f2 il politico pi\u00f9 influente di Atene.\nContinu\u00f2 a sostenere la necessit\u00e0 di una grande forza navale e 483 a.C. persuase gli Ateniesi a costruire una flotta di 200 triremi, che si sarebbe rivelata fondamentale nel successivo conflitto con la Persia.\nComand\u00f2 la flotta ateniese nelle battaglie di capo Artemisio e di Salamina.\nContrastato nel suo programma di avvicinamento ad Argo e sospettato di atteggiamenti tirannici, fu ostracizzato nel 472 a.C. (o forse nel 471 a.C.) dagli avversari politici Alcmeonidi e Filaidi, pi\u00f9 propensi ad appoggiare Cimone, sostenitore dell'alleanza con Sparta. \nPrese allora dimora ad Argo, da dove cerc\u00f2, insieme a Pausania, di sollevare nel Peloponneso un moto democratico contro Sparta per procurare ad Atene il dominio dell'Ellade. Scoperta la sua trama, gli spartani lo accusarono di aver tentato, insieme a Pausania, un'alleanza con la Persia. \nCondannato a morte, fugg\u00ec prima in Magna Grecia; venne accolto dal re Artaserse I di Persia. \nAlla fine trov\u00f2 dimora a Magnesia, dove mor\u00ec in date e circostanze sconosciute, secondo molti suicida per non aver tenuto fede alle promesse fatte al re persiano.\nSar\u00e0 Pericle a riabilitare la sua memoria e a riconoscerlo come un eroe della causa ateniese.\nIn accordo col giudizio di Plutarco pu\u00f2 essere considerato: \u00abl'uomo che pi\u00f9 di tutti ha contribuito alla salvezza della Grecia\u00bb dalla minaccia persiana.\nLa sua politica navale ebbe un effetto a lungo termine sulla storia di Atene, permettendo ai suoi successori l'espansione dell'Impero ateniese.\nFonti.\nLa vita di Temistocle \u00e8 ben documentata dalle fonti antiche, specialmente se paragonata a quella di alcuni suoi contemporanei, ad esempio Clistene o Leonida.\nFu una delle cinquanta persone di cui Plutarco scrisse una biografia completa nelle sue \"Vite parallele\", dove viene confrontato a Marco Furio Camillo.\nSebbene Plutarco scrivesse circa seicento anni dopo la nascita di Temistocle, pu\u00f2 essere comunque considerato attendibile poich\u00e9 esplicita quasi sempre i nomi delle sue fonti.\nCi \u00e8 anche giunta una biografia di Temistocle scritta da Cornelio Nepote nel I secolo a.C., anche se poco dettagliata.\nIl ruolo di Temistocle nelle Guerre persiane e nella politica ateniese sono entrambi descritti nelle \"Storie\" di Erodoto e nella \"Guerra del Peloponneso\" di Tucidide. Questi due storici erano quasi contemporanei agli eventi che descrivono e le loro fonti furono sicuramente uomini che parteciparono ai fatti narrati.\nQuando Erodoto pubblic\u00f2 la sua opera nel 425 a.C. aveva circa sessant'anni e quindi non solo visse durante buona parte della carriera politica e militare di Temistocle, ma di certo conobbe personalit\u00e0 coetanee dello stesso.\nLo storico ateniese Tucidide nacque all'incirca nel 460 a.C., quando probabilmente Temistocle era ancora vivo e di cui sicuramente conobbe molto bene la vita. Il ruolo di Temistocle nelle varie guerre che combatt\u00e9 viene descritto anche da Diodoro Siculo nella sua \"Bibliotheca historica\". Tuttavia, essendo essa stata scritta nel I secolo a.C., costituisce soltanto una fonte secondaria, utilizzata dagli storici successivi per integrare dettagli non presenti nelle opere precedenti.\nBiografia.\nPrimi anni di vita.\nTemistocle nacque ad Atene tra il 530 e 520 a.C., pi\u00f9 probabilmente nel 524.\nDi suo padre, Neocle, si sa soltanto che, secondo la descrizione di Plutarco, non fu un uomo di spicco nella citt\u00e0.\nNon si hanno notizie della madre ma, sempre secondo Plutarco, fu una donna tracia o di Alicarnasso.\nCome per la maggior parte dei suoi contemporanei, ci \u00e8 poco nota la sua infanzia. Alcuni autori riportano che da piccolo fosse particolarmente indisciplinato, tanto da essere stato diseredato dal padre. Tuttavia, Plutarco ritiene che ci\u00f2 non sia vero.\nSempre Plutarco indica che, a causa delle oscure origini della madre, Temistocle veniva considerato come uno straniero; inoltre, sembra che la famiglia abbia vissuto in un distretto di Atene riservato agli immigrati, Cinosarge, situato fuori dalle mura della citt\u00e0. Ci\u00f2 nonostante, in un primo esempio della sua astuzia, Temistocle riusc\u00ec a persuadere bambini figli di cittadini prominenti ad esercitarsi con lui a Cinosarge, abbattendo cos\u00ec la distinzione tra \"straniero e cittadino legittimo\". Plutarco riporta anche che Temistocle fu preoccupato fin da bambino nel prepararsi alla vita pubblica.\nCarriera politica e militare.\nContesto storico.\nTemistocle crebbe in un periodo di cambiamenti politici nella sua citt\u00e0: il tiranno Pisistrato era morto nel 527 a.C. e il potere era passato nelle mani dei figli Ippia e Ipparco. Dopo l'uccisione di quest'ultimo (514 a.C.), Ippia, rimasto solo al potere, divenne sempre pi\u00f9 sospettoso ed autoritario, facendo affidamento su soldati mercenari per mantenere il potere.\nIl capo della famiglia degli Alcmeonidi, Clistene, inizi\u00f2 quindi a tramare per rovesciare la tirannide e tornare in citt\u00e0 dall'esilio dove si trovava. Nel 510 a.C. convinse il re di Sparta Cleomene I ad attaccare Atene e a destituire Ippia.\nRifiutato per\u00f2 dalle altre famiglie nobili, che preferirono eleggere arconte Isagora (supportato da Cleomene), Clistene persuase gli Ateniesi ad effettuare un radicale cambiamento del sistema politico, secondo il quale il potere sarebbe stato esercitato direttamente dal popolo: una democrazia.\nCos\u00ec il popolo ateniese revoc\u00f2 il mandato ad Isagora, respinse l'esercito di Cleomene ed invit\u00f2 Clistene a tornare ad Atene per mettere in atto il cambiamento istituzionale.\nLa democrazia fu una svolta radicale per la citt\u00e0, come ci dice Erodoto: \"E fu cos\u00ec che gli Ateniesi si trovarono improvvisamente tra le mani un grandissimo potere... Hanno dato una forte prova di ci\u00f2 che si pu\u00f2 raggiungere con l'uguaglianza e la libert\u00e0 di parola.\"\nPrimi anni della democrazia.\nIl nuovo sistema politico di Atene apr\u00ec grandissime possibilit\u00e0 ad un uomo come Temistocle, che altrimenti non avrebbe avuto accesso al potere.\nInoltre, le nuove istituzioni della democrazia richiedevano abilit\u00e0 che prima erano in pratica inutili. Temistocle dimostr\u00f2 di essere un maestro del nuovo sistema: \"sapeva combattere, sapeva farsi amicizie, sapeva inventare e soprattutto sapeva come rendersi visibile.\"\nTemistocle si trasfer\u00ec nel Ceramico, un quartiere di vasai; questo spostamento gli garant\u00ec la fama di \"uomo della gente\" e gli permise di interagire pi\u00f9 facilmente con i cittadini ordinari. Cominci\u00f2 a costruirsi una base di consenso tra questi cittadini che avevano da poco visto riconoscersi il potere politico: \"corteggi\u00f2 i poveri; e quelli, non abituati a essere amati, lo amarono a loro volta. Girando le taverne, i mercati, i banchetti e facendo propaganda dove nessuno aveva pensato di farla prima di lui, assicurandosi di non dimenticare il nome di nemmeno uno di quelli che votavano, Temistocle aveva messo gli occhi su un tipo di elettorato radicalmente nuovo.\"\nComunque, fu anche attento a non alienarsi la nobilt\u00e0 ateniese. Fu il primo politico a prepararsi alla vita pubblica esercitando l'avvocatura. La sua abilit\u00e0 di avvocato e giudice, usata al servizio della gente comune, gli procur\u00f2 una grande popolarit\u00e0.\nArcontato.\nFu probabilmente nel 494 a.C. che Temistocle raggiunse i trent'anni, et\u00e0 che gli permetteva l'accesso all'arcontato, la suprema magistratura ateniese. Contando sulla sua popolarit\u00e0, decise di correre per la carica riuscendo a farsi eleggere arconte eponimo per l'anno successivo: per Atene fu l'inizio di una nuova linea politica: quella del dominio sul mare.\nSotto la sua guida, gli Ateniesi cominciarono a costruire un nuovo porto al Pireo per rimpiazzare quello gi\u00e0 esistente nel Falero.\nAnche se lontano dalla citt\u00e0, il Pireo offriva tre insenature naturali e poteva essere facilmente fortificato.\nDa allora Atene inizi\u00f2 a diventare una potenza marittima di spicco e continu\u00f2 ad avere questo ruolo per tutto il V secolo a.C. La linea politica tracciata da Temistocle avr\u00e0 una grande importanza sul futuro di tutta la Grecia: nel portare avanti la potenza navale, infatti, Temistocle aveva probabilmente un progetto a lungo termine; inoltre, come ci fa intendere Plutarco, dato che aumentando il numero di navi era necessario un maggior numero di rematori, appartenenti principalmente alla classe nullatenente dei Teti, mise un potere maggiore nelle mani dei poveri, cio\u00e8 di quelli tra i quali riceveva pi\u00f9 consensi.\nPrima guerra persiana.\nAtene, insieme alla citt\u00e0 eubea di Eretria, aiut\u00f2 le citt\u00e0 della Ionia nella loro rivolta contro l'oppressione dell'Impero achemenide. Soppressa la rivolta, il re di Persia Dario I decise di vendicarsi delle due polis, cercando cos\u00ec di assicurarsi la sicurezza del suo impero e ponendo una base per una successiva conquista del resto della Grecia.\nLa maggior parte delle citt\u00e0 dell'Ellade diedero \"terra e acqua\" in segno di sottomissione, come richiesto dagli ambasciatori inviati dal re nel 491 a.C.\nGli unici a rifiutare furono gli Ateniesi e gli Spartani, che invece uccisero i legati del re; ad Atene gli ambasciatori furono precipitati gi\u00f9 da una rupe e a promuovere questa misura fu Milziade, appoggiato da Temistocle (il quale propose di uccidere anche l'interprete).\nL'anno successivo Dario invi\u00f2 una spedizione attraverso il Mar Egeo col compito di punire Atene ed Eretria per l'aiuto fornito ai rivoltosi; non sembra invece che Sparta fosse un obiettivo della spedizione.\nLa spedizione tagli\u00f2 per le Cicladi, poi assedi\u00f2 e distrusse Eretria.\nRaggiunta l'Attica, le navi approdarono presso la baia di Maratona.\nGli Ateniesi raggrupparono circa 10\u00a0000 opliti e marciarono alla volta di Maratona bloccando le strade che conducevano ad Atene.\nIl comando spettava ufficialmente al polemarco Callimaco di Afidna, ma fu effettivamente ricoperto dallo stratego Milziade, poich\u00e9 aveva avuto precedenti esperienze nel combattere i Persiani.\nIn questa battaglia Temistocle rivest\u00ec probabilmente il ruolo di stratego della sua trib\u00f9, la Leontide.\nDopo alcuni giorni di stallo i Persiani inviarono via mare la cavalleria ad attaccare gli Ateniesi rimasti in citt\u00e0. Il contingente greco, consapevole di questa manovra, colse l'occasione per attaccare i nemici, riportando una clamorosa vittoria. Milziade aveva schierato gli Ateniesi su due ali molto forti con un centro relativamente debole: trovandosi al centro dello schieramento ateniese la trib\u00f9 Leontide, insieme all'Antiochide (quella del suo rivale Aristide), affront\u00f2 il duro scontro con il forte centro dello schieramento persiano e cedette, ma le ali riuscirono a sopraffare quelle nemiche e, convergendo rapidamente verso il centro, sfondarono lo schieramento dei Persiani, che si diedero disordinatamente alla fuga.\nLa minaccia per Atene venne cos\u00ec scongiurata e ci\u00f2 che rimaneva del contingente persiano, dopo aver tentato di prendere Atene dal mare, torn\u00f2 in Asia.\nDario cominci\u00f2 subito a pianificare un'invasione su larga scala della Grecia, ma mor\u00ec prima che i preparativi fossero completati.\nSecondo quanto riporta Plutarco, si diceva che Temistocle fosse molto geloso della vittoria di Milziade.\nRivalit\u00e0 con Aristide.\nL'anno successivo Milziade, l'eroe di Maratona, venne ferito nell'insignificante assedio dell'isola di Paro. Approfittando della sua inabilit\u00e0, la potente famiglia degli Alcmeonidi fece in modo che fosse condannato in tribunale.\nL'aristocrazia ateniese, e quella greca in generale, era restia a vedere tanto potere in una sola persona e questo tipo di manovra era all'ordine del giorno.\nA Milziade venne comminata un'enorme multa come pena \"per aver ingannato il popolo ateniese\", ma mor\u00ec poche settimane dopo a causa della sua ferita.\nSulla scia di questa accusa, il popolo ateniese scelse di utilizzare un'istituzione giuridica, introdotta con le riforme di Clistene ma fino ad allora mai utilizzata: l\"'ostracismo\". Questa istituzione consisteva in una votazione (durante l'ottava pritania) in cui doveva essere scritto, su dei cocci di terracotta (detti appunto \"ostraka\"), il nome di un personaggio (solitamente politico) da esiliare per un periodo di dieci anni. L'essere ostracizzato non era comunque qualcosa di infamante o di cui vergognarsi.\nQuesto primo procedimento potrebbe essere stato innescato dall'accusa a Milziade e usato dagli Ateniesi per cercare di fermare i giochi di potere delle famiglie nobili.\n\u00c8 certo che dal 487 a.C. in poi furono esiliati quasi tutti i capi delle famiglie pi\u00f9 potenti, inclusi gli Alcmeonidi.\nCos\u00ec la carriera di politico ad Atene divenne piena di difficolt\u00e0, poich\u00e9 l'astio del popolo provocava spesso l'esilio.\nTemistocle, con la sua base del potere stabilmente costruita sui poveri, occup\u00f2 il vuoto lasciato dalla morte di Milziade e in quegli anni divent\u00f2 il pi\u00f9 influente politico di Atene. Tuttavia, la nobilt\u00e0 inizi\u00f2 a coalizzarsi per supportare l'uomo che sarebbe diventato il suo pi\u00f9 grande rivale, Aristide. Questo si present\u00f2 come l'\"opposto di Temistocle\", dicendosi virtuoso, onesto ed incorruttibile, e i suoi sostenitori lo chiamavano \"il giusto\".\nPlutarco suggerisce che la rivalit\u00e0 tra i due avesse inizi pi\u00f9 sordidi, quando entrambi competevano per l'amore dello stesso ragazzo: \"... erano rivali per l'amore del bellissimo Stesilao di Ceo, e lo amavano oltre ogni moderazione.\"\nDurante questi dieci anni, Temistocle continu\u00f2 a sostenere la necessit\u00e0 di un'espansione navale ateniese. Il popolo era sicuramente consapevole che gli interessi persiani nei confronti della Grecia non si erano conclusi: il figlio di Dario e suo successore, Serse, aveva continuato i preparativi per l'invasione. Sembra che Temistocle avesse capito che per far sopravvivere Atene all'imminente invasione persiana fosse necessaria una potente forza marittima che affrontasse quella persiana, e perci\u00f2 persuase gli Ateniesi a costruire una grande flotta; Aristide si oppose vigorosamente ad una tale politica.\nNel 483 a.C. venne scoperta una nuova vena di argento nelle Miniere del Laurio, Temistocle propose quindi di utilizzare l'argento per costruire una nuova flotta di 200 triremi, mentre Aristide sugger\u00ec di distribuirlo ai cittadini. Temistocle evit\u00f2 di menzionare la Persia, ritenendo che fosse troppo distante per essere considerata una minaccia, concentrando invece l'attenzione del popolo su Egina, molto pi\u00f9 vicina; in quel momento gli Ateniesi erano impegnati da lungo tempo in una guerra con gli Egineti, e la costruzione di una flotta avrebbe significato la disfatta della citt\u00e0 nemica sul mare.\nLa proposta di Temistocle fu portata avanti con facilit\u00e0, anche se furono costruite solo 100 navi contro le 200 volute. Aristide si rifiut\u00f2 di appoggiarlo; d'altronde Temistocle non era soddisfatto che fosse stato deciso di costruire solo 100 navi. La tensione tra le due fazioni ferment\u00f2 durante l'inverno, facendo in modo che l'ostracismo del 482 a.C. diventasse una contesa diretta tra Temistocle e Aristide.\nIn quello che \u00e8 stato definito \"il primo referendum al mondo\", Aristide venne ostracizzato e la politica di Temistocle fu approvata. Presa coscienza dei preparativi persiani per l'imminente invasione, gli Ateniesi votarono per la costruzione di un numero di navi maggiore di quello inizialmente chiesto.\nSeconda guerra persiana.\nNel 481 a.C. venne tenuto un congresso delle citt\u00e0 greche, durante il quale circa trenta polis si allearono per contrastare l'imminente invasione.\nGli Spartani e gli Ateniesi, essendo nemici giurati dei Persiani, rappresentavano le citt\u00e0 pi\u00f9 importanti dell'alleanza.\nGli Spartani chiesero il comando delle forze di terra, e poich\u00e9 la flotta dei Greci (d'ora in poi gli \"Alleati\") era dominata da Atene, Temistocle chiese il comando delle forze sul mare. Tuttavia, le altre potenze navali, incluse Corinto ed Egina rifiutarono di dare il comando agli Ateniesi, e Temistocle fece pragmaticamente marcia indietro. Il comando venne quindi affidato allo spartano Euribiade, sebbene Sparta disponesse di una flotta insignificante. Tuttavia Erodoto ci fa chiaramente intuire che Temistocle fu il comandante effettivo della flotta.\nLe citt\u00e0 del congresso si incontrarono di nuovo nell'aprile del 480 a.C. Una delegazione proveniente dalla Tessaglia sugger\u00ec di radunarsi nella stretta Valle di Tempe, ai bordi del loro paese, e da qui bloccare l'avanzata di Serse. Un contingente di 10\u00a0000 opliti, sotto il comando dello spartano Eveneto e di Temistocle, venne inviato nella valle, attraverso la quale si pensava sarebbe passato l'esercito Persiano. Tuttavia, Alessandro I di Macedonia venne loro incontro e li avvert\u00ec che il potentissimo esercito di Serse avrebbe potuto aggirare la valle da altri passi. I Greci allora si ritirarono; poco dopo, si seppe che Serse aveva oltrepassato l'Ellesponto.\nTemistocle ide\u00f2 allora una seconda strategia: la strada per raggiungere la Grecia meridionale (Beozia, Attica e Peloponneso) avrebbe costretto l'esercito di Serse a passare per lo strettissimo passo delle Termopili. Per l'esercito greco sarebbe stato semplice bloccare il passo, cos\u00ec da rendere ininfluente la schiacciante superiorit\u00e0 numerica nemica; inoltre, per impedire che i Persiani oltrepassassero le Termopili via mare, le navi alleate avrebbero presidiato lo stretto tratto di mare di fronte a Capo Artemisio.\nTuttavia, dopo la debacle di Tempe, non era certo che gli Spartani sarebbero stati disposti a marciare di nuovo fuori dal Peloponneso; per persuaderli a difendere l'Attica, Temistocle mostr\u00f2 loro che gli Ateniesi erano disposti a fare tutto il necessario per il successo dell'alleanza.\nIn breve, tutta la flotta ateniese avrebbe dovuto essere inviata a Capo Artemisio; per manovrare le navi sarebbe stato necessario impiegare ogni maschio ateniese in buona salute e ci\u00f2 obbligava tutti gli uomini validi ad abbandonare la citt\u00e0. Persuadere gli Ateniesi ad accettare questa proposta fu senza dubbio uno dei momenti salienti della carriera di Temistocle: ordin\u00f2 che le donne e i bambini ateniesi fossero mandati nella citt\u00e0 di Trezene, al sicuro nel Peloponneso. Successivamente si rec\u00f2 ad un incontro degli Alleati, che riusc\u00ec a convincere ad accettare la sua strategia di impegnare tutta la flotta ateniese nella difesa della Grecia.\nBattaglia di Capo Artemisio.\nCos\u00ec, nell'agosto del 480 a.C., mentre l'esercito persiano si stava avvicinando alla Tessaglia, la flotta greca si schier\u00f2 all'altezza di Capo Artemisio, mentre l'esercito prese posizione alle Termopili. Quando la potente flotta persiana, con notevole ritardo, raggiunse il Capo, il comandante alleato Euribiade - che sia Erodoto sia Plutarco non ritenevano essere un grande stratega - decise di ritirarsi senza combattere. A questo punto la popolazione locale riusc\u00ec a corrompere Temistocle affinch\u00e9 la flotta non si ritirasse e l'ateniese utilizz\u00f2 parte del denaro ottenuto per convincere Euribiade a rimanere; sembra che da questo momento che Temistocle abbia assunto il comando della flotta alleata.\nPer tre giorni i greci tennero testa alla ben pi\u00f9 numerosa flotta persiana, seppur con ingenti perdite. Tuttavia l'esito della battaglia delle Termopili aveva reso inutili ulteriori scontri e quindi gli Alleati ripiegarono lungo il litorale dell'isola di Eubea.\nSecondo Erodoto, Temistocle lasci\u00f2 messaggi sulle rocce in ogni luogo dove la flotta persiana avrebbe potuto fermarsi per i rifornimenti d'acqua, chiedendo agli Ioni, coloni greci alleati dei Persiani, di disertare o almeno di combattere male. Pur se questo tentativo fall\u00ec, probabilmente Temistocle riusc\u00ec a far nascere in Serse sospetti verso gli Ioni, cos\u00ec da creare disordini tra le file persiane.\nBattaglia di Salamina.\nSubito dopo la Battaglia delle Termopili, la Beozia cadde nelle mani dei Persiani, che poi avanzarono verso Atene. Gli alleati del Peloponneso si prepararono alla difesa dell'istmo di Corinto, abbandonando cos\u00ec Atene ai Persiani. Da Capo Artemisio, la flotta greca navig\u00f2 fino all'isola di Salamina, dove le navi ateniesi completarono l'evacuazione della loro citt\u00e0; merito di Temistocle l'intuizione che, a causa soprattutto della disparit\u00e0 delle forze in campo, la citt\u00e0 sarebbe stata indifendibile. Perci\u00f2, come riferisce Plutarco, egli propose di interpretare l'oracolo giunto da Delfi riguardante il \"muro di legno\" come un invito divino a far imbarcare tutti i cittadini abili sulle navi ed abbandonare la citt\u00e0.\nSembra che Temistocle sia riuscito a far approvare un decreto per lo sfollamento degli Ateniesi a Trezene, donde il nome dell'epigrafe (nota come Decreto di Trezene), che testimonierebbe il fatto; inoltre Temistocle, secondo quanto riporta Clidemo, avrebbe anche reperito del denaro per equipaggiare la flotta, rovistando fra i bagagli degli sfollati.\nI Peloponnesiaci avrebbero voluto spostare la flotta presso l'istmo di Corinto per concentrare forze di terra e di mare ma Temistocle prov\u00f2 a convincerli a rimanere nello stretto di Salamina, invocando la lezione di capo Artemisio: \"una battaglia in luoghi stretti va a nostro vantaggio\". Dopo aver minacciato di andarsene in Sicilia con tutta la flotta e la popolazione ateniese, persuase gli altri a rimanere, poich\u00e9 senza le navi ateniesi non avrebbero avuto speranza di vittoria. Cos\u00ec Atene cadde nelle mani dei Persiani e la loro flotta arriv\u00f2 nello stretto.\nProbabilmente Temistocle cercava una battaglia che avrebbe potuto decimare la marina persiana, e cos\u00ec garantire la sicurezza del Peloponneso, la cui unica via d'accesso via terra era l'istmo di Corinto, presidiato dall'esercito alleato.\nPer vincere la battaglia, Temistocle utilizz\u00f2 un astuto insieme di sotterfugi e disinformazione, sfruttando il desiderio di Serse di concludere l'invasione. Le azioni di quest'ultimo indicano che egli era ansioso di completare la conquista della Grecia entro il 480 a.C. e, per fare questo, necessitava di una vittoria decisiva sulla flotta degli Alleati.\nTemistocle invi\u00f2 un servo di nome Sicinno a Serse, con l'ordine di riferire il messaggio che Temistocle era \"dalla parte del re ed avrebbe preferito che prevalesse lui, non gli Elleni\". Sosteneva inoltre che tra i comandanti greci si combattevano lotte intestine, che i Peloponnesiaci progettavano di andarsene quella notte stessa e che quindi l'unica cosa che i Persiani avrebbero dovuto fare per vincere fosse bloccare lo stretto.\nNel mettere in atto questo sotterfugio, Temistocle sperava di attirare la flotta nemica nello stretto di Salamina; il messaggio aveva anche un fine secondario, ovvero che, in caso di sconfitta dei Greci, Serse avrebbe ricompensato gli Ateniesi. Ad ogni modo, questa notizia era esattamente ci\u00f2 che Serse avrebbe voluto sentire. Il Gran Re ordin\u00f2 alla flotta di bloccare lo stretto presso l'isola di Salamina.\nForse troppo sicura della vittoria e non aspettandosi alcuna resistenza, la flotta persiana navig\u00f2 fino allo stretto solo per scoprire che, lungi dall'essere all'orlo del collasso, la flotta greca era pronta alla battaglia.\nSecondo Erodoto, dopo che la marina persiana ebbe iniziato le proprie manovre, Aristide arriv\u00f2 all'accampamento alleato da Egina, essendo stato richiamato dall'esilio su ordine di Temistocle insieme ad altri ostracizzati.\nAristide gli comunic\u00f2 che gli Alleati erano circondati dalla flotta persiana, cos\u00ec Temistocle venne a sapere che i Persiani erano caduti nella sua trappola. I Greci completarono i preparativi per la battaglia e, dopo il suo discorso, si imbarcarono.\nNella battaglia, l'angusto stretto ostacol\u00f2 le operazioni della flotta persiana, ben pi\u00f9 grande ma fornita di navi meno agili di quella greca, che riport\u00f2 cos\u00ec una completa vittoria.\nQuesta battaglia rappresent\u00f2 il punto di svolta dell'intera guerra: anche se non mise fine al tentativo di invasione persiano, essa fece comprendere a Serse che non sarebbe riuscito a conquistare tutta la Grecia e permise agli Alleati di sferrare un'offensiva nel 479 a.C., concretizzatasi nella battaglia di Platea. Molti storici ritengono che la battaglia di Salamina sia stata una delle battaglie pi\u00f9 importanti dell'intera storia.\nDato che la potenza navale ateniese e lo stratagemma furono i punti chiave per la vittoria non \u00e8 un'esagerazione considerare Temistocle, usando parole di Plutarco, \"l'uomo che pi\u00f9 di tutti contribu\u00ec alla salvezza della Grecia\".\nAutunno/inverno del 480/479 a.C..\nLa vittoria degli Alleati nella battaglia di Salamina mise fine al pericolo immediato per la Grecia e Serse torn\u00f2 in Asia con parte dell'esercito, lasciando il suo generale Mardonio a completare la conquista. Mardonio svern\u00f2 tra la Beozia e la Tessaglia, cos\u00ec che gli Ateniesi poterono rientrare nella loro citt\u00e0, precedentemente bruciata e saccheggiata dai Persiani.\nPer il popolo di Atene e in particolare per Temistocle, questo sarebbe stato un inverno di prova, visto che i Peloponnesiaci si rifiutarono di marciare a nord dell'istmo di Corinto per combattere contro i Persiani.\nDurante l'inverno, gli Alleati tennero una riunione a Corinto per celebrare il loro successo e distribuire i premi. Forse stanchi degli Ateniesi, che sottolineavano il loro ruolo a Salamina e che chiedevano agli Alleati di marciare a nord, il premio per l'impegno civico venne assegnato ad Egina. Inoltre, sebbene tutti gli ammiragli avessero votato per Temistocle al secondo posto, ognuno vot\u00f2 per se stesso al primo, per cui nessuno vinse il premio per l'impegno individuale.\nTuttavia, comprendendo l'importanza della flotta ateniese per la loro sicurezza, e probabilmente cercando di soddisfare l'ego di Temistocle, gli Spartani lo portarono a Sparta, dove gli fu assegnato un premio speciale \"per la saggezza e l'intelligenza\" e ottenne grandi elogi.\nInoltre, Plutarco riporta che ai successivi Giochi olimpici, \"[quando] Temistocle entr\u00f2 nello stadio, il pubblico trascur\u00f2 i concorrenti in gara per guardarlo tutto il giorno, e gli rese omaggio applaudendo i visitatori stranieri in modo che anche lui fosse contento; egli confess\u00f2 ai suoi amici che solo ora stava raccogliendo i frutti di tutti i suoi sforzi nel nome della Grecia.\"\nPrimavera/estate 479 a.C..\nCome accadde a molti individui di spicco della democrazia ateniese, il successo di Temistocle fece crescere la gelosia nei suoi confronti, ed il popolo era stanco delle sue vanterie.\nProbabilmente verso la fine del 479 a.C. venne privato del comando; al suo posto, Santippo prese il comando della flotta e Aristide dell'esercito. Anche se Temistocle fu senza dubbio attivo sia politicamente che militarmente fino alla fine della campagna, le fonti antiche non ci tramandano nessuna sua attivit\u00e0 nel 479 a.C. Nell'estate di quell'anno, dopo aver ricevuto un ultimatum da parte degli Ateniesi, i Peloponnesiaci si decisero a costituire un esercito e a marciare contro Mardonio, che aveva nuovamente occupato Atene verso giugno. Nella decisiva battaglia di Platea i Greci sconfissero definitivamente l'esercito persiano e, apparentemente sempre nello stesso giorno, la flotta alleata distrusse quella persiana nella battaglia di Micale.\nQueste due vittorie completarono il trionfo greco sui Persiani e misero fine all'invasione.\nConseguenze dell'invasione persiana.\nQualunque sia stata la causa dell'impopolarit\u00e0 di Temistocle nel 479 a.C., sicuramente non dur\u00f2 a lungo. Sia secondo Diodoro sia secondo Plutarco, Temistocle ritorn\u00f2 rapidamente nel favore degli Ateniesi.\nDopo l'occupazione dei Persiani, gli Ateniesi cominciarono a ricostruire la loro citt\u00e0 sotto la guida di Temistocle; il popolo avrebbe voluto ricostruire le fortificazioni ma gli Spartani obiettarono che sarebbe stato pericoloso lasciare un luogo fortificato a nord dell'istmo, in quanto i Persiani avrebbero potuto utilizzarlo come fortezza. Tuttavia Temistocle sollecit\u00f2 il popolo a ricostruire le fortificazioni il pi\u00f9 rapidamente possibile, poi si rec\u00f2 a Sparta come ambasciatore per rispondere alle accuse; assicur\u00f2 loro che non era in atto alcun lavoro di costruzione, e li esort\u00f2 a recarsi ad Atene per verificare con i loro occhi. Quando arrivarono gli Spartani ad Atene i lavori erano gi\u00e0 stati finiti, e gli Ateniesi arrestarono gli ambasciatori quando questi si lamentarono delle fortificazioni. In questo modo Temistocle diede agli Ateniesi abbastanza tempo per fortificare la citt\u00e0 e respingere ogni possibile attacco spartano volto a impedire la ricostruzione delle mura.\nPer di pi\u00f9 gli Spartani furono obbligati a rilasciare Temistocle per riavere indietro i loro ambasciatori. Questo episodio pu\u00f2 anche essere visto come l'inizio della diffidenza spartana nei confronti di Temistocle, diffidenza che sarebbe tornata a tormentarlo.\nTemistocle continu\u00f2 la sua politica navale e a compiere \"pi\u00f9 ambiziose imprese che sarebbero servite a migliorare la posizione dominante della sua citt\u00e0 natale.\" Estese e fortific\u00f2 il porto del Pireo, collegandolo ad Atene, visto che probabilmente stava cercando di rendere quella di Atene la pi\u00f9 potente flotta del Mar Egeo.\nInfatti nel 478 a.C., Atene costitu\u00ec la Lega delio-attica, unendo il potere navale delle isole dell'Egeo e delle citt\u00e0 della Ionia sotto la sua guida. Temistocle introdusse agevolazioni fiscali per mercanti e artigiani, per attrarli e con loro gli scambi, in modo da rendere Atene un grande centro di commercio; incaric\u00f2 inoltre gli Ateniesi di costruire almeno 20 triremi ogni anno, per assicurarsi la continuit\u00e0 della potenza navale. Plutarco riporta che Temistocle propose di distruggere in segreto le navi degli altri alleati, per assicurare il completo dominio marittimo, ma questa proposta venne bocciata da Aristide e dal consiglio degli Ateniesi.\nCaduta ed esilio.\nSembra chiaro che verso la fine del decennio Temistocle aveva iniziato ad accumulare molti nemici ed era diventato arrogante; inoltre i suoi concittadini erano gelosi del suo prestigio e del suo potere. Gli Spartani si organizzarono attivamente contro di lui, promuovendo come suo rivale Cimone, figlio di Milziade. Dopo il tradimento del loro generale Pausania, gli Spartani cercarono di far sembrare Temistocle coinvolto nel complotto; tuttavia venne assolto da tutte le accuse.\nAd Atene perse egli stesso il favore del popolo costruendo vicino a casa sua un santuario di Artemide \"Aristoboul\u00eb\" (del buon consiglio), evidente riferimento al suo ruolo nella liberazione della Grecia dai Persiani.\nInfine, nel 472 o nel 471 a.C., venne ostracizzato.\nDi per s\u00e9 questo non significa che Temistocle avesse fatto qualcosa di male; l'ostracismo, usando parole di Plutarco, \"non era una pena, ma un modo per pacificare e alleviare quella gelosia che spingeva a tentare di umiliare il potente, facendogli respirare la sua malizia da privato cittadino\"; in realt\u00e0 l'ostracismo di Temistocle fu il frutto della convergenza dei due potenti \"gen\u0113\" dei Filaidi e degli Alcmeonidi (riconciliatisi in seguito al matrimonio dell'alcmeonide Isodice con Cimone), col \"placet\" di Aristide, unitisi per contrastare il politico, sempre pi\u00f9 influente per il successo di Salamina.\nRecenti studi di calligrafia hanno dimostrato che vari degli ostraka recanti il nome di Temistocle sono stati incisi dalla stessa mano, dimostrazione di uno dei primi \"brogli elettorali\" della storia o, secondo un'altra ipotesi, del fatto che, contrariamente a quanto si pensava, gli ostraka non provano che nell'antica Grecia l'analfabetismo fosse poco diffuso (cio\u00e8, forse c'era una minoranza di persone alfabetizzate che scriveva gli ostraka per gli analfabeti).\nDapprima Temistocle si rec\u00f2 in esilio ad Argo; tuttavia, vedendo che ora avevano un'ottima occasione per affondarlo definitivamente, gli Spartani mossero accuse contro di lui, sostenendo la sua complicit\u00e0 nel tradimento di Pausania. Chiesero che fosse giudicato dal \"Congresso dei Greci\", invece che ad Atene, ma sembra che alla fine sia stato chiamato nella sua citt\u00e0 per affrontare il processo; forse rendendosi conto di aver poche speranze di sopravvivere, Temistocle fugg\u00ec, prima a Corcira (l'odierna Corf\u00f9), quindi presso Admeto, re di Molossia.\nProbabilmente la sua fuga serv\u00ec soltanto a convincere gli accusatori della sua colpevolezza: infatti, venne dichiarato traditore di Atene e le sue propriet\u00e0 furono confiscate. \u00c8 da notare che sia Plutarco che Diodoro considerano false queste accuse, mosse soltanto per distruggerlo.\nGli Spartani inviarono ambasciatori ad Admeto, minacciando una guerra se non avesse consegnato Temistocle. Invece di consegnarlo il re gli permise di fuggire, dandogli una grande quantit\u00e0 d'oro per aiutarlo nel suo viaggio. A questo punto Temistocle fugg\u00ec definitivamente dalla Grecia per non farvi pi\u00f9 ritorno, finendo cos\u00ec la sua carriera politica e militare.\nUltimi anni di vita e morte.\nDalla Molossia, Temistocle giunse probabilmente a Pidna, da dove avrebbe preso una nave per l'Asia Minore. La nave fu portata fuori rotta da una tempesta e fin\u00ec a Nasso, cittadina assediata da un contingente ateniese. Per impedire l'identificazione, Temistocle convinse il capitano della nave a ripartire immediatamente.\nSecondo Tucidide la nave avrebbe poi attraccato a Efeso, dove Temistocle scese a terra. Secondo Plutarco attracc\u00f2 invece presso Cuma eolica mentre Diodoro indica una via non ben definita. Sia Diodoro sia Plutarco raccontano anche una storiella, secondo la quale per qualche tempo sarebbe stato ospite di un suo amico (Lisitide o Nicogene) che conosceva il nuovo re di Persia, Artaserse figlio di Serse.\nPoich\u00e9 c'era una taglia sulla testa di Temistocle, questo conoscente avrebbe escogitato un piano per farlo incontrare con il Gran Re nel carro coperto dove il sovrano teneva le sue concubine. Tutti e tre gli storici concordano che la successiva mossa di Temistocle fu di contattare il re persiano; Tucidide afferma che l'abbia fatto via lettera, mentre sia Plutarco sia Diodoro ci tramandano che abbia avuto un faccia a faccia col re.\nComunque la sostanza \u00e8 la stessa; Temistocle si introduce al re e gli chiede di entrare al suo servizio:\nTucidide e Plutarco affermano che Temistocle chiese un anno per imparare la lingua e i costumi persiani, dopo il quale avrebbe servito il re, e Artaserse acconsent\u00ec. Plutarco riporta che, come si pu\u00f2 immaginare facilmente, Artaserse era euforico che un nemico tanto pericoloso e illustre fosse giunto a servirlo.\nAd un certo punto del suo viaggio, la moglie e i figli di Temistocle furono portati fuori Atene da un amico e lo raggiunsero in esilio; i suoi compagni fecero in modo da fargli avere la maggior parte di ci\u00f2 che possedeva, sebbene gli fossero gi\u00e0 stati confiscati pi\u00f9 di cento talenti. Quando, dopo un anno, Temistocle torn\u00f2 dal re, fu tenuto in gran conto: \"l\u00e0 ... raggiunse una grande considerazione, come nessun altro elleno prima o dopo di lui.\" Plutarco racconta che \"gli onori di cui godeva erano molto superiori a quelli di ogni altro straniero\" e che \"prese addirittura parte alle battute di caccia del Re e ai passatempi della sua famiglia\".\nTemistocle avvis\u00f2 il re dei suoi rapporti con i Greci, ma sembra che il sovrano fosse distratto da eventi in altri luoghi dell'impero, e cos\u00ec Temistocle \"visse per lungo tempo senza preoccupazioni\".\nVenne poi nominato governatore della citt\u00e0 di Magnesia sul Meandro in Asia Minore e gli venne assegnata la rendita di tre citt\u00e0: Magnesia (circa 50 talenti all'anno - \"per il pane\"), Miunte (\"per la carne\") e Lampsaco (\"per il vino\").\nSecondo Tucidide Temistocle mor\u00ec, per cause naturali, a Magnesia nel 459 a.C., all'et\u00e0 di 65 anni; tuttavia, forse inevitabilmente, ci furono dei pettegolezzi sulla sua morte; secondo alcuni si sarebbe suicidato bevendo una pozione o del sangue di toro, allora considerato velenoso, pur di non tenere fede alle promesse fatte al re. In Plutarco troviamo la versione probabilmente pi\u00f9 evocativa della storia.\nDopo la morte, le ossa di Temistocle furono trasportate in Attica, come da lui richiesto, e fu sepolto nella sua terra natia in segreto, poich\u00e9 era diventato illegale seppellire nell'Attica un traditore di Atene. Gli abitanti di Magnesia costruirono nel mercato della citt\u00e0 una \"splendida tomba\" per Temistocle, che esisteva ancora all'epoca di Plutarco, e continuarono a versare parte della rendita alla sua famiglia. Plutarco afferma di aver incontrato ad Atene un discendente di Temistocle (sempre di nome Temistocle) che riceveva ancora queste entrate, 600 anni dopo gli eventi in questione.\nTemistocle nella storiografia.\nCarattere.\nCon le informazioni raccolte possiamo tracciare alcune conclusioni sul carattere di Temistocle. Probabilmente il suo tratto pi\u00f9 evidente fu l'ambizione: era orgoglioso, vanesio e ansioso del riconoscimento dei suoi meriti. La sua relazione col potere fu di natura particolarmente personale; mentre egli desiderava senza dubbio il meglio per Atene, comp\u00ec molte azioni per il suo esclusivo interesse. Sembra inoltre che fosse corrotto (almeno secondo gli standard moderni) ed era nota la sua passione per i doni.\nEppure, oltre a questi tratti negativi, fu straordinariamente brillante ed ebbe un incredibile talento per il comando. Fu senza dubbio intelligente e possedeva un'astuzia naturale; \"i suoi pensieri [erano] infinitamente flessibili e serpentini\".\n\u00c8 evidente che Temistocle fu socievole e sembra che abbia goduto di una lealt\u00e0 senza pari da parte dei suoi amici. Ad ogni modo, ebbe un particolare mix di virt\u00f9 e vizi che lo resero un perfetto uomo politico.\nReputazione nella storia.\nTemistocle mor\u00ec con la reputazione a brandelli, considerato traditore del popolo ateniese; il \"salvatore della Grecia\" era diventato un nemico della libert\u00e0. Erodoto contribu\u00ec a peggiorare la fama dello statista: nelle sue \"Storie\", lo dipinge come un astuto e spietato arrivista colluso coi Persiani, e arriva a sottrargli il merito della vittoria di Salamina (la cui strategia \u00e8 da lui attribuita a Mnesifilo di Frearri). L'atteggiamento dello storico \u00e8 influenzato dalla sua simpatia per gli Alcmeonidi, un importante \"genos\" avverso a Temistocle per la sua popolarit\u00e0.\nTuttavia, la sua memoria venne riabilitata da Pericle nel 450 a.C. Tucidide evidentemente aveva una grande stima di Temistocle, e lo loda molto (sembra riconoscervi un precursore di Pericle). Aristotele non lo menziona come artefice della battaglia di Salamina nella Costituzione degli Ateniesi ma testimonia la sua lungimiranza quando racconta di come promosse la creazione dell'arsenale ateniese. Anche Diodoro Siculo elogia ampiamente Temistocle, spingendosi fino ad offrire una spiegazione razionale per la lunghezza con cui lo tratta:\"Ora, anche se in questa digressione ci siamo soffermati troppo a lungo sul tema degli alti meriti di Temistocle, abbiamo creduto non decoroso che non si riporti la sua grande capacit\u00e0.\" Plutarco offre una visione pi\u00f9 sfumata, con pi\u00f9 di una critica al suo carattere; non toglie nulla ai risultati che ottenne ma ne evidenzia anche gli insuccessi: per la sua biografia Plutarco si serv\u00ec anche di fonti attidografiche del IV secolo a.C. favorevoli (Clidemo) od ostili (Stesimbroto) al personaggio.\nEredit\u00e0 politica e militare.\nSenza dubbio il pi\u00f9 grande risultato nella carriera di Temistocle fu raggiunto nella sconfitta di Serse: contro forze schiaccianti, la Grecia sopravvisse, e con lei la sua cultura, alla base di quella occidentale.\nInoltre, la sua politica navale, e l'affermarsi di Atene come la maggior potenza greca, ebbero enormi conseguenze per tutto il IV secolo a.C. Nel 478 a.C., l'alleanza greca venne ricostituita senza gli stati del Peloponneso nella Lega delio-attica, dominata da Atene.\nLa Lega delio-attica era essenzialmente un'alleanza marittima composta da Atene e le sue colonie, citt\u00e0 dell'Egeo e della Ionia; tra il 470 e il 465 a.C. attacc\u00f2 la flotta persiana che si stava probabilmente preparando ad una nuova invasione. La flotta greca, comandata da Cimone, riport\u00f2 un grande successo nella battaglia dell'Eurimedonte, distruggendo il nemico; sotto la guida di Pericle, la Lega si evolse gradualmente fino a trasformarsi nell'Impero ateniese.\nCol passare del tempo la tensione tra Atene e Sparta aument\u00f2 e nel 431 a.C. scoppi\u00f2 la guerra del Peloponneso, un suo imprevisto lascito."}
{"id": "86908", "revid": "47767", "url": "https://it.wikipedia.org/wiki?curid=86908", "title": "Melanio", "text": ""}
{"id": "86909", "revid": "187520", "url": "https://it.wikipedia.org/wiki?curid=86909", "title": "Movimento Sociale Italiano - Destra Nazionale", "text": "Il Movimento Sociale Italiano - Destra Nazionale (MSI-DN), fino al 1972 Movimento Sociale Italiano (MSI), \u00e8 stato un partito politico italiano, d'ispirazione neofascista.\nSuccessivamente si \u00e8 dichiarato post-fascista, fino ad assumere posizioni affini alla destra di stampo conservatore, sebbene sul piano economico resistessero delle tesi anti-globaliste legate all'idea corporativa , scettiche verso il libero mercato , come dimostrato in occasione dell'adesione dell'Italia al trattato di Maastricht e delle privatizzazioni di Amato.\nFondato il 26 dicembre 1946 da reduci della Repubblica Sociale Italiana come Giorgio Almirante, Pino Romualdi ed ex esponenti del regime fascista, il simbolo del partito (la fiamma tricolore, emblema degli arditi della prima guerra mondiale) fu scelto nel 1947. Fondato \u00abin opposizione al sistema democratico per mantenere viva l'idea del fascismo\u00bb nell'Italia repubblicana, non condannandolo espressamente; allo stesso tempo e a differenza di altri movimenti neofascisti sottoline\u00f2 ripetutamente di non aver alcuna intenzione di riportare in vita il vecchio regime, ormai fuori dal tempo.\nTale atteggiamento trov\u00f2 efficacia nella formula \u00abNon rinnegare, non restaurare\u00bb coniata da Augusto De Marsanich, segretario dal 1950 al 1954 e presidente dal 1954 al 1972.\nLa dizione \"Destra Nazionale\" risale all'unione con il Partito Democratico Italiano di Unit\u00e0 Monarchica del 1972.\nA partire dalla fine degli anni 1970 e l'inizio degli anni 1980, sebbene rimanessero delle componenti interne ancora fortemente legate al fascismo e agli ambiti della destra radicale (come l'area intransigente rautiana), si verific\u00f2 un mutamento di strategia e di sostanziale accettazione delle regole costituzionali e democratiche che avrebbe condotto alla svolta di Fiuggi.\nIl 27 gennaio 1995 conflu\u00ec in maggioranza in Alleanza Nazionale e in parte nel Movimento Sociale Fiamma Tricolore.\nStoria.\nFondazione.\nIl 12 novembre 1946 venne fondato il Movimento Italiano di Unit\u00e0 Sociale da Giorgio Almirante, Cesco Giulio Baghino, Giorgio Bacchi e altri veterani della Repubblica Sociale Italiana. La costituzione ufficiale del partito aveva lo scopo di dare una veste ufficiale ai due rappresentanti, Baghino e Almirante, che avrebbero dovuto partecipare alla pi\u00f9 ampia riunione successiva.\nIl 3 dicembre 1946 avvenne la riunione con i rappresentanti di diversi gruppi neofascisti, il Fronte dell'Italiano, il Movimento Italiano di Unit\u00e0 Sociale, il Fronte del Lavoro e il Gruppo reduci indipendenti, per la stipula dell'atto costitutivo.\nIl 26 dicembre, nello studio del padre di Arturo Michelini, presenti anche Pino Romualdi, Giorgio Almirante, Biagio Pace, avvenne la costituzione ufficiale del Movimento Sociale Italiano e la nomina della giunta esecutiva, formata da Giacinto Trevisonno, Raffaele Di Lauro, Alfonso Mario Cassiano, Giovanni Tonelli e Carlo Guidoboni. Su indicazione di Romualdi, Trevisonno fu scelto come segretario perch\u00e9 poco esposto nel regime fascista e decise di fondare un movimento invece che un partito. Tuttavia Trevisonno si dimise il 15 giugno 1947 perch\u00e9 la giunta esecutiva aveva deciso di accettare nelle sue file anche deputati della Costituente dissidenti provenienti dall'Uomo Qualunque.\nIngresso in Parlamento e prima segreteria Almirante.\nIl partito, di cui Giorgio Almirante fu cos\u00ec il successivo segretario, eletto dal nuovo comitato centrale, ricevette inizialmente l'appoggio del generale fascista Rodolfo Graziani, ed ebbe il suo battesimo elettorale in un clima pesante nel settembre 1947 alle comunali di Roma, quando il MSI riusc\u00ec a eleggere tre consiglieri comunali, che furono pure determinanti nell'eleggere sindaco il democristiano Salvatore Rebecchini.\nIntanto ader\u00ec al MSI il primo parlamentare nella Costituente: nel febbraio 1948 fu accettata l'adesione del palermitano Guido Russo Perez.\nFurono le elezioni politiche dell'aprile 1948 il primo test nazionale, quando ottenne il 2,01 % dei voti alla Camera dei deputati, eleggendo sei deputati: lo stesso Almirante, Roberto Mieville, Arturo Michelini, Giovanni Roberti, Guido Russo Perez e Luigi Filosa; e lo 0,89 % al Senato della Repubblica. Subito dopo il voto ader\u00ec al MSI il senatore Enea Franza, eletto nelle liste di una lista civica, \"Democrazia del Lavoro\". Ma Filosa rest\u00f2 deputato fino al giugno 1949. Aveva infatti fatto ricorso il primo dei non eletti nella circoscrizione di Catanzaro, Luigi Palmieri, denunciandolo per attivit\u00e0 clandestina fascista. Palmieri subentr\u00f2, ma fu espulso dal partito. Filosa torner\u00e0 deputato nel 1953.\nIl primo congresso del partito si svolse a Napoli tra il 27 e il 29 giugno 1948 e il comitato centrale approv\u00f2 tre relazioni. Con la relazione \"Politica interna e costituzionale\" il MSI si opponeva all'istituzione delle Regioni come previsto dalla Costituzione; con la relazione \"Politica Estera\" rifiutava il Trattato di Parigi; e con la relazione \"Politica sociale ed economica\" venne proposta la sintesi tra il corporativismo e la socializzazione e la programmazione nazionale in contrapposizione al libero mercato. Nei confronti del fascismo la posizione venne sintetizzata dalla frase di Augusto De Marsanich \u00abNon rinnegare e non restaurare\u00bb. Le due correnti del partito, i socializzatori, rivoluzionari e reduci di Sal\u00f2, e i corporativisti, moderati, raggiunsero una convergenza nel confermare alla segreteria un esponente della destra, Almirante.\nCon la scomparsa della lista dell'Uomo Qualunque, il MSI aument\u00f2 discretamente i suoi consensi soprattutto nel Sud Italia, dove piccola borghesia e proprietari terrieri lo sostennero in risposta alle occupazioni e alle proteste contadine dei braccianti sostenuti dal PCI. La divisione fra le prime due correnti maggioritarie divenne cos\u00ec pi\u00f9 marcata, poich\u00e9 al sud i voti erano il doppio di quelli del nord, con punte del 15% a Napoli, Lecce, Catania e Reggio Calabria.\nDal 1948 al 1950 vi furono i primi arresti \u00abeccellenti\u00bb per la sospetta ricostituzione del partito fascista: prima delle elezioni Romualdi, poi le incriminazioni di Julius Evola, Pino Rauti, Fausto Gianfranceschi, Clemente Graziani, Egidio Sterpa, Mario Gionfrida, Cesco Giulio Baghino, Franco Petronio e Cesare Pozzo.\nSegreteria De Marsanich e primi successi.\nLa rottura delle due componenti port\u00f2 in minoranza il socializzatore Almirante e nel 1950 fu eletto nuovo segretario Augusto De Marsanich propugnatore di una linea atlantista, cattolica e favorevole all'accordo con i monarchici, diede il via all'inserimento del partito nel panorama politico italiano. Nonostante questo nel 1951 fu impedito al MSI di celebrare il suo terzo congresso (che pot\u00e9 svolgersi solo dopo un anno a L'Aquila).\nAl 1950 risale la fondazione della CISNAL, sindacato vicino al MSI, il cui presidente Giovanni Roberti era deputato missino, con segretario l'ex deputato del PNF Giuseppe Landi.\nNelle elezioni amministrative del 1951 e poi del 1952 vi fu l'apparentamento col Partito Nazionale Monarchico e l'alleanza ottenne un buon successo, conquistando molte citt\u00e0 del sud Italia, come Napoli, Caserta, Lecce, Bari, Foggia, Reggio Calabria, Catania, Trapani, Latina, Pescara, Campobasso e Salerno. Grazie ai suoi appelli alla creazione di una coalizione anticomunista e alla sua svolta moderata, il partito ottenne anche la considerazione di papa Pio XII che, per scongiurare una vittoria alle amministrative di Roma del Fronte Democratico Popolare, spinse per un'alleanza elettorale tra DC e MSI, la cosiddetta \u00abOperazione Sturzo\u00bb, destinata per\u00f2 a non essere perseguita a causa del rifiuto di Alcide De Gasperi. Al III congresso del partito, svoltosi a L'Aquila tra il 26 e il 28 luglio del 1952, venne proclamato irrinunciabile l'ingresso di Trieste in Italia e De Marsanich venne inoltre confermato segretario nazionale. Pochi giorni dopo uscirono gli esponenti della corrente di sinistra repubblichina Gruppi Autonomi Repubblicani con Giorgio Pini, uno dei fondatori del MSI, che fondarono il Raggruppamento Sociale Repubblicano. Il successo elettorale veniva confermato alle elezioni politiche del 1953 in cui il MSI, schierato contro la cosiddetta legge truffa, conquist\u00f2 il 5,85%, passando da 4 a 29 seggi. L'espansione del MSI era avvenuta grazie all'appoggio del ceto medio, moderato e borghese del sud, ai danni della DC.\nSegreteria Michelini.\nDopo le politiche del 1953, al IV Congresso del partito tenutosi a Viareggio nel gennaio del 1954, divenne segretario del MSI Arturo Michelini. Michelini rappresentava la corrente moderata e filoborghese, legata pi\u00f9 ai ricordi del Ventennio che a quelli, tragici e sanguinosi, del fascismo repubblicano, e desiderosa d'inserire il neofascismo nell'alveo della destra e facilitare cos\u00ec l'entrata nel gioco politico e parlamentare italiano di quegli anni, caratterizzati dalla guerra fredda e dal timore, dentro e fuori d'Italia, d'una presa del potere da parte dei comunisti.\nIn politica estera era pertanto filo-atlantico e proprio durante la segreteria di Michelini il movimento accett\u00f2 l'Alleanza Atlantica; si contrapponeva alla corrente \"micheliniana\" quella di coloro che avevano partecipato alla guerra dalla parte della Repubblica Sociale, pi\u00f9 estremista quanto ai modi e ai metodi di lotta politica, tendenzialmente antiborghese, socialisteggiante e anticapitalista sul piano sociale ed economico nonch\u00e9 antiamericana su quello politico; a guidarla era Giorgio Almirante. A seguito dell'elezione di Michelini la componente spiritualista ed evoliana di Pino Rauti, Clemente Graziani e Sergio Baldassini, per segnare la lontananza dal neosegretario, si riun\u00ec nella corrente di Ordine Nuovo, che per\u00f2 rimase inizialmente all'interno del MSI.\nIn occasione del V congresso, tenutosi nel 1956 a Milano, dove Michelini veniva confermato segretario, ci fu la scissione dal partito di un gruppo di dirigenti guidati da Pino Rauti, con la trasformazione della propria corrente nel Centro Studi Ordine Nuovo, uscendo dal MSI. Nel 1957, inoltre, la componente di sinistra del partito capeggiata da Ernesto Massi, dopo le varie derive borghesi e conservatrici, usc\u00ec anch'essa dal partito dando cos\u00ec vita, insieme al Raggruppamento Sociale Repubblicano di Giorgio Pini a un nuovo soggetto politico, il Partito Nazionale del Lavoro, che rester\u00e0 attivo fino agli anni '60.\nDal 1956 il MSI siciliano entr\u00f2 nell'area di maggioranza e di governo, dapprima dall'esterno con la giunta di Giuseppe La Loggia (DC) e poi, dal 1958, partecipando alla prima fase del milazzismo, stagione politica iniziatasi quando il democristiano Silvio Milazzo fu eletto presidente della Regione Siciliana dai partiti di destra e di sinistra. Nel primo governo Milazzo entrarono anche esponenti missini e il MSI govern\u00f2 insieme al PSI e al PCI, con l'assenso di Michelini e Togliatti, fino alle elezioni regionali del giugno 1959. Nelle successive giunte Milazzo, conclusesi nel 1960, il MSI torn\u00f2 all'opposizione, insieme alla DC.\nL'MSI Micheliniano fu vicino ad Enrico Mattei e alle politiche della sua ENI tanto da essere da esso sostenuto e da difenderlo contro la stampa pi\u00f9 atlantista\nSostegno al governo Tambroni.\nIl MSI garant\u00ec il sostegno a un governo monocolore guidato dal democristiano Fernando Tambroni (1960). Il partito aveva gi\u00e0 votato la fiducia ai governi Zoli e Segni II, ma questa volta fu l'unico a sostenere il governo Tambroni, oltre alla Democrazia Cristiana. Da parte delle opposizioni questa inedita alleanza fu interpretata come un avvio di svolta autoritaria e si cre\u00f2 un clima di grave imbarazzo per il quale la DC, in difficolt\u00e0 nei confronti degli altri partiti che minacciavano di fare insorgere il Paese, costrinse Tambroni alle dimissioni; inaspettatamente (ma in modo proceduralmente corretto), il Presidente della Repubblica Giovanni Gronchi respinse queste dimissioni, principalmente perch\u00e9 nessun altro democristiano, vista la temperatura rovente del dibattito politico, accettava di sostituirlo e di comporre nuove alleanze.\nIl MSI restava dunque il sostegno essenziale di quel governo e l'occasione fu sfruttata per proporsi all'attenzione generale, organizzando un congresso a Genova, citt\u00e0 Medaglia d'Oro della Resistenza; si disse allora che la scelta di questa citt\u00e0 da parte del movimento fosse stata intenzionalmente provocatoria. La Camera del Lavoro di Genova, appoggiata dall'opposizione di sinistra, il 30 giugno 1960 indisse un corteo per protestare contro la convocazione a Genova del sesto congresso del Movimento Sociale Italiano che caus\u00f2 duri scontri tra manifestanti e forze di polizia. In conclusione il MSI rinunci\u00f2 a tenere quel congresso; tuttavia questo non fu sufficiente e altri scontri tra polizia e manifestanti di sinistra, come a Roma e Palermo, non furono meno violenti e provocarono una decina di morti, culminando con la strage di Reggio Emilia il 7 luglio 1960.\nFuori dall'arco costituzionale e seconda segreteria Almirante.\nDopo la caduta di questa legislatura in seguito ai fatti di Genova, il MSI fu isolato dalla scena politica. Fu creata, nel dibattito politico, la locuzione \u00abarco costituzionale\u00bb per indicare in pratica tutti partiti che avevano preso parte ai lavori della Costituente, meno il MSI, nato nel 1948, (la locuzione per\u00f2 si fondava anche sul rigetto, da parte del movimento, dei valori antifascisti contenuti nella Carta). Negli anni successivi il MSI sarebbe dunque stato palesemente tenuto fuori dai giochi di potere della politica nazionale, con la sola eccezione degli atti e delle prassi costituzionali e parlamentari. I suoi voti, per\u00f2, furono determinanti nell'elezione a Presidente della Repubblica di Giovanni Leone, nel dicembre 1971, come gi\u00e0 lo erano stati per quella di Antonio Segni, nel 1962.\nNel 1963, in occasione del VII Congresso del Movimento Sociale Italiano, tenutosi a Roma, Michelini sconfisse nuovamente la minoranza di \u00absinistra\u00bb guidata da Giorgio Almirante ed organizzatasi nella nuova corrente \"Rinnovamento\". Indetto l'VIII Congresso a Pescara nel 1965, Romualdi present\u00f2 una propria mozione, ma Michelini e Almirante votarono una mozione unitaria e Michelini, grazie all'appoggio degli \"almirantiani\", fu riconfermato segretario.\nDopo la morte di Michelini si apr\u00ec il dibattito su chi dovesse succedergli. Si fece l'ipotesi di Giovanni Roberti, leader della CISNAL, ma prevalsero i sostenitori di Almirante, che torn\u00f2 il 29 giugno 1969 al vertice del partito. A far prevalere la candidatura di Almirante concorse il fatto che, pur essendo all'interno della nuova corrente maggioritaria e moderata di Michelini, non aveva mai rinunciato a essere il punto di riferimento della base pi\u00f9 movimentista e antisistema. A seguito della sua elezione alla segreteria rientrarono nel partito parte dei dissidenti del Centro Studi Ordine Nuovo guidati da Pino Rauti. Almirante, dopo gli anni di immobilismo di Michelini, oper\u00f2 immediatamente un riassetto organizzativo e ideologico del partito che fu definito come la \u00abpolitica del doppiopetto\u00bb, che rimase sempre in bilico tra le rivendicazioni dell'eredit\u00e0 fascista e l'apertura al sistema politico italiano.\nAlmirante, grazie anche alle sue grandi capacit\u00e0 oratorie, seppe sfruttare politicamente questo isolamento, costituendosi come unico partito al di fuori del presunto \u00abregime\u00bb, di cui avrebbe fatto parte una sotterranea alleanza consociativa fra la DC e le sinistre; con la crescente affermazione delle formule del centro-sinistra e l'avvicinarsi delle proposte di compromesso storico, questa solitudine di opposizione guadagn\u00f2 sempre pi\u00f9 consensi.\nNel luglio del 1970 il MSI fu protagonista dei cosiddetti fatti di Reggio, quando la citt\u00e0 calabrese insorse contro la decisione di assegnare a Catanzaro il capoluogo della regione. La reazione era stata inizialmente sostenuta anche dalle sinistre, ma un esponente della CISNAL (il sindacato missino), Ciccio Franco, riprese lo slogan \u00abBoia chi molla\u00bb e organizz\u00f2 una sollevazione della destra che si produsse in una vera e propria rivolta con barricate stradali e scontri armati con la Polizia. La rivolta si sarebbe conclusa solo nel febbraio dell'anno successivo, con l'ingresso dei carri armati in citt\u00e0. Il partito ottenne clamorose affermazioni nelle comunali che si tennero nel giugno del 1971, in particolare a Reggio Calabria con il 21% (alle politiche dell'anno successivo Ciccio Franco, candidato al Senato nel collegio di Reggio di Calabria, raggiunse addirittura il 46,29% nel capoluogo ).\nAlle elezioni regionali in Sicilia dello stesso anno, cavalcando la protesta contro i patti agrari, ottenne un clamoroso 16 per cento e l'elezione di 15 deputati all'Assemblea regionale siciliana su 90, con il 23% a Catania e il 21% a Trapani. Il risultato fu reso possibile dal fatto che le attese di un periodo riformista proposto dal centro-sinistra erano state frustrate nelle regioni del sud e da un periodo di crisi della Democrazia Cristiana.\nDestra Nazionale.\nNel febbraio del 1972 Almirante riusc\u00ec a formare un'alleanza con il Partito Democratico Italiano di Unit\u00e0 Monarchica, una delle maggiori formazioni monarchiche italiane, da cui deriv\u00f2 anche un mutamento di denominazione del partito, da quel momento chiamato Movimento Sociale Italiano\u00a0\u2013 Destra Nazionale.\nAlle Elezioni politiche italiane del 1972 l'MSI-DN (nel quale si erano anche candidati i monarchici e molti ufficiali dell'esercito e funzionari delle Forze dell'ordine tra cui l'ex partigiano Giovanni de Lorenzo) fece registrare un considerevole successo, raccogliendo l'8,7% dei voti alla Camera e il 9,2% al Senato. Contemporaneamente, in quell'anno la procura di Milano richiamandosi alla XII disposizione transitoria mise sotto inchiesta Almirante, accusandolo di tentata ricostituzione del Partito Fascista. Un anno pi\u00f9 tardi la Camera vot\u00f2 l'autorizzazione a procedere con 484 voti a favore e 60 contrari. L'inchiesta and\u00f2 avanti per qualche tempo coinvolgendo vari dirigenti missini, per essere abbandonata una volta constatato il riflusso elettorale del partito.\nIl 10 luglio 1972 il Consiglio Nazionale del PDIUM deliber\u00f2 lo scioglimento del partito e la confluenza nel Movimento Sociale Italiano\u00a0\u2013 Destra Nazionale, con una piccola parte del partito, pi\u00f9 legata all'ispirazione liberale e risorgimentale, che rifiut\u00f2 di entrare del MSI-DN e dette vita ad Alleanza Monarchica.\nIl congresso del gennaio 1973 introdusse ufficialmente il nuovo nome nello statuto del partito, eleggendo segretario Giorgio Almirante, presidenti l'ex monarchico Alfredo Covelli e l'ammiraglio Gino Birindelli, presidente del Consiglio nazionale l'ex monarchico Achille Lauro.\nIn quegli anni il MSI-DN fece appassionate campagne (per esempio in occasione del referendum sul divorzio) sposando quasi appieno le posizioni della Chiesa cattolica, con l'evidente intento di sottrarre elettorato alla DC e sviluppando un fronte dialettico sulla via del moralismo, sia in opposizione alle posizioni ritenute \u00abscandalose\u00bb del Partito Radicale e del PSI, sia costantemente segnalando scandali di malversazione e corruttela di governanti e pubblici amministratori.\nNegli anni 1970 il consenso giovanile all'MSI-DN crebbe verticalmente e and\u00f2 ad alimentare lo scontro di piazza fra i cosiddetti \"opposti estremismi\". Il Fronte della Giovent\u00f9, l'organizzazione giovanile del partito (che aveva preso il posto della Giovane Italia degli anni 1950\u20131960), si trov\u00f2 opposto alla FGCI, organizzazione giovanile del PCI e a quelle extraparlamentari, cos\u00ec come le frange estreme di entrambi gli schieramenti si trovarono in qualche modo rispettivamente a contatto con gruppi armati o organizzazioni terroristiche.\nLa drammaticit\u00e0 della situazione, insanguinata da decine di uccisioni (quasi sempre di giovanissimi) in entrambi i versanti, e non meno luttuosa per le forze dell'ordine, fece del MSI-DN un partito del quale in qualche modo pubblicamente si discuteva ogni giorno, fatto che gli assicur\u00f2 quell'accesso all'informazione che pure molti quotidiani e talvolta la stessa televisione di Stato cercavano di negargli. Il partito era diviso fra la corrente maggioritaria almirantiana, di carattere nazionalconservatore, e una cospicua ma minoritaria corrente pi\u00f9 ancorata al neofascismo facente capo a Pino Rauti, da questi definita \u00abnazionalpopolare\u00bb, mentre presidente restava l'autorevole Pino Romualdi.\nCostituente di destra e scissione.\nNel gennaio 1975, come evoluzione della Destra Nazionale, fu creata da Almirante la \"Costituente di destra per la libert\u00e0\", a cui aderirono in funzione anticomunista anche personalit\u00e0 antifasciste: l'ex deputato DC Enzo Giacchero, che era stato comandante partigiano, ne fu il presidente, l'ex parlamentare DC Agostino Greggi, che ne fu il segretario, e il generale Giulio Cesare Graziani. Ripetendo la strategia delle elezioni politiche del 1972, dove fu eletto l'ammiraglio Gino Birindelli (medaglia d'oro al V.M.), il MSI-DN fece ripetute e franche aperture all'elettorato militare, col quale effettivamente si stabil\u00ec una vicinanza: alcuni esponenti delle forze armate furono candidati nelle sue file, come Vito Miceli (che fu poi eletto).\nLe elezioni del 1976 per\u00f2 registrarono un calo rispetto al successo del 1972 e pochi mesi dopo vi fu una scissione nei gruppi parlamentari: gli esponenti della corrente moderata Democrazia Nazionale uscirono dai gruppi MSI-DN e ne formarono dei propri, intendendo cos\u00ec collocarsi dentro l'arco costituzionale; a questi gruppi ader\u00ec la maggioranza dei parlamentari.\nIl MSI si avviava cos\u00ec all'XI congresso del gennaio 1977 diviso in quattro correnti: quella maggioritaria detta \"Unit\u00e0 nella chiarezza\" di Almirante e Romualdi, quella detta \"Destra popolare\" di Massimo Anderson e del mondo giovanile, quella detta \"Democrazia Nazionale\" di Ernesto De Marzio e Gastone Nencioni e infine quella detta \"Linea Futura\" di Pino Rauti. \"Democrazia Nazionale\" tuttavia usc\u00ec dal MSI prima dell'assise per trasformarsi il 20 gennaio 1977 in un nuovo partito. Almirante riusc\u00ec a far cambiare lo statuto del partito: da questo momento il segretario nazionale sarebbe stato eletto direttamente dal congresso, e non come precedentemente avveniva da parte dal comitato centrale o dalla direzione nazionale. \"Unit\u00e0 nella chiarezza\" fu la pi\u00f9 votata, seguita da \"Linea Futura\" e \"Destra Popolare\": Almirante fu confermato segretario. Pochi mesi dopo Massimo Anderson e alcuni esponenti di Destra popolare uscirono dal partito per aderire a DN.\nLotta al sistema.\nNel 1978 il MSI-DN, ancora dimezzato nei gruppi parlamentari, fu promotore dell'Eurodestra, un accordo con altri movimenti di estrema destra europei come il francese Parti des Forces Nouvelles di Jean-Louis Tixier-Vignancour, lo spagnolo Fuerza Nueva di Blas Pi\u00f1ar e il greco \"Unione Politica Nazionale\". Alle elezioni europee del 1979, tuttavia, solo il MSI-DN riusc\u00ec a ottenere degli eletti, quattro, che finirono nel Gruppo dei non iscritti. Sono quelli gli anni di piombo, degli scontri di piazza, anche armati, e della strategia della tensione. Il MSI alla fine avr\u00e0 oltre una ventina di vittime tra dirigenti e giovani militanti.\nDa un punto di vista tematico, il partito insist\u00e9 sulla \u00abcrisi del sistema\u00bb, ovvero sull'inadeguatezza della struttura istituzionale del paese ai suoi reali bisogni, testimoniata d'altra parte dall'enorme instabilit\u00e0 politica di cui a molti anni dalla nascita continuava a soffrire. Fu proposta anche una forma di governo alternativo basata sul modello della repubblica presidenziale.\nMalgrado ci\u00f2, i risultati non andarono oltre un certo limite e anzi negli anni 1980 il movimento raggiunse una crescita elettorale nel 1983, ma subito dopo sub\u00ec un processo di ridimensionamento, giungendo a ottenere meno del 6% dei consensi alle elezioni del 1987.\nIn seguito alle elezioni europee del 1984 il MSI-DN ottiene il 6,47% e 5 europarlamentari che, insieme con gli eurodeputati del Front National, formano il Gruppo delle Destre Europee al Parlamento europeo.\nIn questo periodo per\u00f2 gradualmente si affievol\u00ec l'emarginazione del partito e nel 1985 il MSI vot\u00f2 a favore della conversione in legge del decreto di liberalizzazione del mercato televisivo e ottenne, per la prima volta nella storia repubblicana, la presidenza di una Giunta, quella delle elezioni alla Camera, con Enzo Trantino, con il consenso dell'allora presidente del Consiglio Bettino Craxi; quest'ultimo fu il primo ad abbandonare la delimitazione dei rapporti politici all'arco costituzionale, ricevendo anche Almirante nelle consultazioni di governo.\nSegreteria Fini, Rauti e ancora Fini.\nNel 1987 le condizioni di salute obbligarono Almirante ad abbandonare la segreteria del partito, indicando come proprio delfino Gianfranco Fini, gi\u00e0 segretario del Fronte della Giovent\u00f9. Al XV congresso tenutosi a Sorrento quattro candidati si contesero la carica di segretario:\nFini e Rauti furono i pi\u00f9 votati e andarono al ballottaggio, dove anche \"Impegno unitario\" sostenne Fini e quest'ultimo, trentacinquenne, fu eletto nuovo segretario del MSI-DN. Almirante, al momento della nomina di Gianfranco Fini alla segreteria del MSI, esclam\u00f2: \u00abNessuno potr\u00e0 dare del fascista a chi \u00e8 nato nel dopoguerra\u00bb.\nIl 24 gennaio 1988 Almirante venne eletto presidente del partito dalla maggioranza del comitato centrale. Il 21 maggio 1988 scomparve Pino Romualdi e il giorno seguente mor\u00ec Giorgio Almirante. Per loro si svolsero esequie comuni a Roma, in Piazza Navona, mentre alla camera ardente arrivarono anche i comunisti Nilde Iotti (allora Presidente della Camera) e Giancarlo Pajetta (storico leader del PCI).\nAl congresso del 1990 Rauti, alleatosi con Mennitti, Lo Porto, Pazzaglia e Pisan\u00f2, riusc\u00ec a essere eletto segretario del partito al posto di Fini ma, dopo la sconfitta alle elezioni amministrative e alle regionali in Sicilia del 1991, dalle quali il MSI usc\u00ec praticamente dimezzato, Rauti si dimise e il comitato centrale rielesse segretario Gianfranco Fini, che prevalse sul rautiano Domenico Mennitti.\nI primi anni 1990 furono critici per il partito, ormai in piena crisi di identit\u00e0 e a rischio di scomparsa dopo il referendum sul sistema elettorale e la conseguente approvazione della legge elettorale maggioritaria del 1993. L'opera di propaganda del partito in questo periodo, alquanto discontinua, era caratterizzata sia da un richiamo al passato fascista, testimoniato dal proposito, espresso da Fini nel 1991, di attuare il \"fascismo del 2000\", o dall'elezione in parlamento di Alessandra Mussolini nel 1992, o ancora dalla commemorazione del settantesimo anniversario della marcia su Roma sempre nello stesso anno; sia, d'altra parte, cavalcando nuovamente la protesta anti-sistema, ad esempio attraverso l'incondizionato sostegno espresso dall'MSI-DN all'allora Presidente della Repubblica Francesco Cossiga, ritenuto uno dei suoi primi \"sdoganatori\".\nAllo scoppio di Tangentopoli il MSI-DN condusse un'energica campagna contro il pentapartito e i cosiddetti \u00abladri di regime\u00bb, dichiarando aperto appoggio ai giudici di Mani pulite e presentandosi con lo slogan \u00abOgni voto una picconata\u00bb alla campagna elettorale del 1992. Il MSI lombardo present\u00f2 una mozione al consiglio regionale della Lombardia in favore del giudice Antonio Di Pietro e dei suoi colleghi impegnati nelle indagini sulle tangenti.\nMSI-Alleanza Nazionale.\nSu \"Il Tempo\" del 19 settembre 1992 il politologo Domenico Fisichella lanciava un'idea, affermando che \u00abse i progressisti lavorano per una Alleanza Democratica, sul versante opposto tutti quelli che ne hanno abbastanza delle gioie del progressismo debbono cominciare a lavorare per una Alleanza Nazionale\u00bb dove \u00abci potranno essere liberali, repubblicani, cattolici\u00bb. Il 27 aprile 1993, un articolo sul \"Secolo d'Italia\" firmato da Francesco Storace, allora portavoce del segretario del MSI Gianfranco Fini, rilancia l'idea di una nuova Alleanza Nazionale che associasse i \"missini\" con altri personaggi o schieramenti di idee conservatrici, come la destra democristiana.\nDal 24 aprile 1993 la costruzione di Alleanza Nazionale sembrava avviata dal MSI. Anche se l'idea nell'immediato venne bocciata, gi\u00e0 a Belluno in giugno si tenne un primo test elettorale e se ne sarebbe discusso per tutta l'estate del 1993.\nIn questa fase Fini present\u00f2 AN come \u00abuna strategia. Non \u00e8 un partito nuovo, ma \u00e8 una politica: chiamare a raccolta tutte quelle categorie, quei ceti economici, quegli spazi della societ\u00e0 che oggi sono liberi perch\u00e9 non hanno pi\u00f9 dei referenti\u00bb. La speranza del segretario missino \u00e8 \u00abche gi\u00e0 dalle prossime elezioni del 21 novembre\u00bb la strategia di AN \u00absapr\u00e0 evidenziare, con percentuali a due cifre, un polo nazionale di centro destra, che sar\u00e0 la vera novit\u00e0 del panorama politico italiano\u00bb. Lo stesso Fini decise di candidarsi a sindaco di Roma: \u00abPresentiamo liste aperte, cio\u00e8 non solo missine, in molte citt\u00e0, da Cosenza a Pescara a Palermo. [...] Siamo una forza superiore al 10% nel Centro Sud. Se i dati ci daranno ragione si potr\u00e0 cos\u00ec arrivare a edificare un quarto polo nazionale (dopo quelli di sinistra, centro e Lega Nord)\u00bb.\nIl MSI-DN riscosse un ottimo successo alle elezioni amministrative del novembre 1993: a Chieti, Benevento, Latina e Caltanissetta i suoi candidati vennero eletti sindaci. Il successo fu rimarcato soprattutto a Roma e a Napoli. Nella capitale il segretario Gianfranco Fini ottiene il 35,5 % e a Napoli Alessandra Mussolini il 31,1 %: entrambi arrivarono al ballottaggio. Il 23 novembre 1993 a Casalecchio di Reno l'imprenditore Silvio Berlusconi, inaugurando un supermercato, alla domanda di un giornalista per chi avrebbe votato a Roma, a sorpresa rispose: \u00abCertamente Gianfranco Fini\u00bb. Al ballottaggio romano, forse anche grazie alla frase di Berlusconi, Fini raggiunse il 47%.\nIl 26 novembre venne presentato ufficialmente il progetto di AN e nacquero i primi circoli sul territorio, ma solo l'11 dicembre successivo il Comitato Centrale del partito approv\u00f2 definitivamente la nascita del nuovo Movimento Sociale Italiano\u00a0\u2013 Alleanza Nazionale, con l'astensione di dieci dirigenti \"rautiani\".\nAl governo e scioglimento.\nAlle elezioni politiche del 1994 AN si present\u00f2 come alleato di Forza Italia al Sud (all'interno della coalizione detta Polo del Buon Governo) e non coalizzato al Nord, dove per\u00f2 riusc\u00ec a fare suo il collegio maggioritario di Bolzano. Il partito raggiunse il suo massimo storico e suoi esponenti, per la prima volta nella storia della Repubblica, entrarono a far parte del governo: ministri furono Giuseppe Tatarella come Vicepresidente del Consiglio e ministro delle Telecomunicazioni, Altero Matteoli all'ambiente e Adriana Poli Bortone all'agricoltura; altri due ministri, Domenico Fisichella alla cultura, e Publio Fiori ai trasporti, pur eletti con la lista di MSI-AN, non provenivano dalla storia missina. Il governo rimase in carica fino al 17 gennaio 1995.\nIl 27 gennaio 1995 alle 16,30, il congresso nazionale, preso atto che AN si identificava in massima parte con la storica classe dirigente della Destra italiana, sciolse il MSI-DN per lasciare definitivamente spazio alla sola Alleanza Nazionale. Fu il congresso che sarebbe passato alla storia come \u00absvolta di Fiuggi\u00bb, per via della citt\u00e0 che ospitava l'ultima assise missina.\nRauti, da sempre animatore dell'ala sociale, insieme con alcuni esponenti del partito come Giorgio Pisan\u00f2 e Tommaso Staiti di Cuddia, non accett\u00f2 questo cambiamento, interpretato come un \u00abdisconoscimento\u00bb del proprio passato. Il 3 marzo 1995 fond\u00f2 il Movimento Sociale Fiamma Tricolore, rivelatasi negli anni successivi una presenza relativamente stabile all'interno del panorama politico.\nStruttura.\nOrgani nazionali.\nAltri capi politici interni.\nDiversi furono negli anni gli esponenti che ricoprirono le cariche di vice segretario unico o di capo corrente nel MSI, senza divenire segretario o capigruppo in Parlamento.\nOrganizzazione giovanile.\nIl MSI ebbe varie organizzazioni giovanili e alcune, come il FUAN e la Giovane Italia, nella lunga storia del partito, assunsero anche posizioni pi\u00f9 accese rispetto ad una segreteria, a loro avviso, \"in doppiopetto\".\nNelle istituzioni.\nLe uniche presenze missine nelle istituzioni governative avvennero sotto il simbolo di Alleanza Nazionale."}
{"id": "86913", "revid": "161374", "url": "https://it.wikipedia.org/wiki?curid=86913", "title": "Blenorrea", "text": ""}
{"id": "86916", "revid": "1718925", "url": "https://it.wikipedia.org/wiki?curid=86916", "title": "Storia di Pavia", "text": "La storia di Pavia ha inizio in epoca preromana. La zona, poco popolata, apparteneva ai margini della cultura di Golasecca, sfiorando l\u2019area periferica del territorio dei Liguri. Intorno al IV secolo a.C. le popolazioni insediate furono assorbite dai Celti, migrati in Val Padana. Secondo gli storici classici romani e greci, un insediamento fu costituito dalle trib\u00f9 della Gallia transpadana sulle rive del fiume Ticino, poco distante dalla confluenza con il fiume Po. Plinio scrisse che fu fondata dalle trib\u00f9 liguri dei Levi e dei Marici, mentre Claudio Tolomeo la attribu\u00ec agli Insubri.\nLe origini.\nI fondatori dell'antico insediamento preromano appartenevano con molta probabilit\u00e0 alle trib\u00f9 dei Levi e dei Marici che si stanziarono lungo le rive del fiume Ticino, non lontano dal Po, la cui confluenza era molto pi\u00f9 vicino alla citt\u00e0 di quanto non lo sia ora.\nSecondo la leggenda le trib\u00f9 che fondarono Pavia, giunte nei pressi del luogo dove sorse la citt\u00e0 ed essendo indecise sulla sponda sulla quale costruire le proprie capanne, decisero di affidarsi agli dei. Portarono un'imbarcazione in mezzo al fiume dalla quale una fanciulla liber\u00f2 una colomba. L'uccello dopo aver volteggiato sul fiume si pos\u00f2 sulla parte sinistra dove si mise a costruire il proprio nido. Preso atto della volont\u00e0 divina le trib\u00f9 iniziarono a costruire le prime abitazioni.\nTicinum.\nNon abbiamo dati certi sulla data e sulle modalit\u00e0 della fondazione della citt\u00e0. Insediamenti romani isolati verosimilmente insistevano nell`area della futura Pavia gi\u00e0 dal II secolo a.C. Dall'analisi della centuriazione e dei resti del sistema fognario pare possibile identificare come termine post quem della fondazione l\u2019anno 89 a.C..\nLa citt\u00e0 assunse importanza al tempo dei Romani, con il nome di Ticinum, dopo che fu raggiunta da un'estensione della Via Emilia, nel 187 a.C. Poco \u00e8 noto di \"Ticinum\": era un \"municipium\". Cornelio Nepote, il biografo, nacque probabilmente a \"Ticinum\". Il centro storico di Pavia, un quadrato di circa 1\u00a0km\u00b2, ha ancora oggi la tipica pianta derivata dal \"castrum\", l'accampamento militare romano, dotato di due assi perpendicolari, il cardo (oggi Corso Strada Nuova) e il decumano (oggi Corso Mazzini prima dell'intersezione e Corso Cavour dopo). La conservazione della pianta della citt\u00e0 \u00e8 stata permessa dal fatto che la citt\u00e0 non \u00e8 mai stata distrutta completamente. Alcuni resti di una grande struttura circolare, probabilmente il teatro, furono rinvenuto nell'area nord-orientale della citt\u00e0, mentre presso la chiesa di San Giovanni Domnarum vi era un impianto termale. Sotto la chiesa di San Tommaso si conservano invece i resti di un grande edificio (forse termale) dotato di absidi e non ancora indagato archeologicamente. Inoltre si conserva in buono stato gran parte dell'impianto fognario della citt\u00e0 romana. \nNell\u2019inverno del 9 a.C. l\u2019imperatore Augusto e la sua consorte Livia si spinsero fino a \"Ticinum\" (Pavia) per incontrare il figlio di Livia, Tiberio,\u00a0reduce dalle campagne di Dalmazia e Pannonia. Qui li raggiunse la drammatica notizia del gravissimo incidente accaduto a Druso, secondo figlio di Livia, mentre conduceva le operazioni militari sul fronte renano. Inviato in tutta fretta dall\u2019imperatore, Tiberio con un viaggio memorabile per celerit\u00e0 (200 miglia in un giorno e una notte, attraverso le Alpi, fino all\u2019accampamento estivo d\u2019oltre Reno, che fu poi chiamato \"Castra Scelerata\") riusc\u00ec a raccogliere l\u2019ultimo sospiro del fratello; ne cur\u00f2 poi il trasporto a Pavia precedendolo sempre a piedi, e di qui con l\u2019imperatore segu\u00ec il funebre viaggio fino a Roma.\nLa presenza di Augusto a Pavia era certamente dovuta a una sua particolare attenzione a questa citt\u00e0, e del pari a un sicuro sentimento di fedelt\u00e0 della sua popolazione all\u2019imperatore e alla sua dinastia. Ne dovrebbe essere conferma\u00a0 la monumentale porta orientale della citt\u00e0 (poi detta porta Palacense, perch\u00e9 nei suoi pressi sorse in et\u00e0 gota il palazzo Reale), un vero e proprio arco, sormontato\u00a0 da statue e con ben dieci iscrizioni onorarie. Chi entrava in citt\u00e0 vedeva al centro\u00a0 del fastigio della porta Augusto e Livia, sulla sinistra a fianco dell\u2019imperatore, nell\u2019ordine: Tiberio, Germanico, Druso Minore, Nerone. Sulla sinistra, dopo Livia, si succedevano Gaio e Lucio Cesari, Druso III (figlio di Germanico) e Claudio.\nNel 271 si combatt\u00e9 la prima delle battaglie che coinvolsero la citt\u00e0 o le sue immediate vicinanze (Battaglia di Pavia). L\u2019imperatore romano Aureliano sconfisse definitivamente gli Alemanni che dopo una serie di vittorie stavano fuggendo lungo la via Emilia dopo la sconfitta subita nella battaglia di Fano. La vittoria di Aureliano fu completa, con l'intero esercito alemanno distrutto e il bottino delle loro incursioni recuperato.\nL'importanza di Pavia era legata alla sua funzione di nodo viario stradale e fluviale: la citt\u00e0 infatti si trovava sia lungo la via per le Gallie, sia, tramite il Ticino e il Po, in diretta comunicazione con il lago Maggiore e l\u2019Adriatico. Tuttavia, il ruolo politico della citt\u00e0 in epoca imperiale fu secondario. La situazione mut\u00f2 nel IV secolo, quando Pavia divenne il polo logistico di Milano, capitale tetrarchica dal 286 al 402 d.C. Prova del prestigio acquisito dalla citt\u00e0 \u00e8 anche la presenza, dall\u2019et\u00e0 di Aureliano, di una zecca imperiale, rimasta attiva fino al 326 d.C. Nella citt\u00e0 inoltre, sede di importanti alloggiamenti militari, nel IV secolo d.C. venne istituita una fabbrica statale di archi.\nSempre nel IV secolo d.C. cominci\u00f2 ad affermarsi (secondo la tradizione grazie alla predicazione di San Siro) il cristianesimo, e sorsero le prime chiese, come quella dei Santi Gervasio e Protasio o quella di Santi Nazario e Celso, fondata dal terzo vescovo di Pavia, Evenzio, tra il 381 e il 397. Sempre in citt\u00e0 crebbe San Martino, che, seguendo il padre, un ufficiale romano trasferito intorno al 325 d.C. con il suo reparto dalla Pannonia a Pavia, e qui fu educato. Nel 350 l\u2019usurpatore gallico Magnezio, disceso in Italia, si scontr\u00f2 a sua volta con le forze di Costanzo II a Pavia, riportando una parziale vittoria prima che gli insuccessi in Pannonia segnassero in maniera irreversibile il declino delle sue fortune. Nonostante gli insuccessi militari, Magnezio riusc\u00ec infine a sconfiggere nuovamente Costanzo II a Pavia nel 352. Pochissimi anni pi\u00f9 tardi (355 d.C.) Giuliano, quando il cugino Costanzo II lo nomin\u00f2 cesare mettendogli in mano la caotica situazione delle Gallie da risanare, mosse verso la sua nuova destinazione per la via pi\u00f9 breve, da Milano raggiungendo Pavia e da qui la consueta strada per Torino, Susa e il Monginevro.\nStilicone (tra 406 e 407), nelle operazioni militari contro Alarico, trasfer\u00ec a Pavia parte dell'esercito, evidenziando il cambiamento di ruolo assunto da Ticinum, da centro subalterno a Milano a palcoscenico principale dell'Italia settentrionale. La rivolta dell\u2019esercito che caus\u00f2 la caduta di Stilicone nel 408, ebbe proprio in Pavia il suo epicentro, segno che la citt\u00e0 aveva ormai acquisito un ruolo determinate nello scacchiere romano. Anche gli eventi militari che causarono l\u2019affermazione in Italia del primo regno post-romano a opera di Odoacre ebbero in Ticinum il loro principale teatro.Nel 452 la citt\u00e0 venne saccheggiata da Attila. Il 476 d.C. segna una data epocale per la citt\u00e0 e non solo. In quell\u2019anno, infatti, Oreste, incalzato dalla ribellione di Odoacre, si rifugi\u00f2 a Pavia, perch\u00e9 credeva che le possenti fortificazioni della citt\u00e0 non sarebbero mai state superate, ma Pavia/Ticinum fu assediata e conquistata, segnando, con la morte di Oreste e la deposizione del figlio Romolo Augustolo, la fine dell\u2019impero romano d\u2019Occidente.\nInvasioni barbariche e Regno Longobardo.\nDurante la guerra tra Teodorico e Odoacre per il controllo dell'Italia, il sovrano ostrogoto asserragli\u00f2 a Pavia con il suo esercito nel 489, dove venne assediato dal \"magister militum\" di Odoacrea Tufa. Pavia crebbe di importanza come centro militare nel periodo di regno dei Goti. Teodorico fece costruire un palazzo, dei bagni, un anfiteatro e nuove mura. Il generale bizantino Narsete riconquist\u00f2 \"Ticinum\" per l'Impero Romano d'Oriente, ma dopo un lungo assedio la dovette cedere ai Longobardi nel 572.\nLa citt\u00e0 divenne, con il nome Papia, da cui il moderno \"Pavia\", la capitale del Regno longobardo e come tale una delle pi\u00f9 importanti citt\u00e0 italiane. \nLe cause dell\u2019affermazione di Pavia come capitale del regno longobardo, posizione che mantenne, attraverso l\u2019et\u00e0 carolingia, sino all\u2019avvento in Italia degli Ottonidi, sono da ricercare nel contesto politico-istituzionale e militare dell\u2019Italia settentrionale tra V e VI secolo. Nel primo decennio del V secolo la capitale imperiale fu portata da Milano a Ravenna e, negli stessi anni, gradualmente, crebbe l\u2019importanza del ruolo militare di Pavia. \nIn citt\u00e0 erano gi\u00e0 presenti strutture logistiche militari come caserme e fabbriche statali di armi, inoltre Pavia sorgeva su un ripido terrazzo fluviale circondato dal Ticino e da altri corsi d'acqua minori, mentre il suo porto fluviale permetteva, via Po, un comodo accesso all\u2019Adriatico da un lato e al lago Maggiore dall\u2019altro. \nLa nascita del regno ostrogoto in Italia sanc\u00ec il ruolo di Pavia, insieme a Ravenna e Verona, come sede regia. Nel primo trentennio del VI secolo in citt\u00e0 sono infatti documentati parecchi interventi edilizi promossi dalla monarchia ostrogota relativi al palazzo Regio, alle mura, alle terme e all\u2019an\ufb01teatro. Nel 538 i bizantini assediarono Pavia, dove si era rinchiuso re Vitige, ma l'assedio fall\u00ec. Dal 540 la citt\u00e0 divenne la sede della corte e del tesoro reale e qui furono eletti i re Ildibado, Erarico e Totila. Nel difficile biennio 552-553 Pavia si distinse come il pi\u00f9 importante centro militare del regno ostrogoto: qui fu eletto l\u2019ultimo re goto Teia e Pavia fu l\u2019ultima citt\u00e0 gota a cadere nelle mani dei bizantini.\nPavia divenne capitale definitiva del regno longobardo solo nei primi anni del VII secolo, ma fin dai primi decenni della discesa in Italia dei Longobardi la citt\u00e0 era il maggiore centro militare: qui radunavano l\u2019esercito per le campagne militari stagionali, a Pavia fu eletto Clefi, il successore di Alboino, qui si rifugiarono Autari e Agilulfo durante le spedizioni franche negli ultimi anni del VI secolo. \nLe principali conseguenze che il ruolo di capitale port\u00f2 a Pavia, ovvero le \u201cspeci\ufb01cit\u00e0\u201d della capitale rispetto alle altre citt\u00e0 del regno, furono in particolare la residenza del re in citt\u00e0 e il funzionamento del palazzo Regio.\nLa conformazione del complesso di edi\ufb01ci che costituivano il palazzo \u00e8 per\u00f2 in parte ignota, dato che nessuno scavo archeologico \u00e8 mai stato condotto nel sito. L\u2019area stessa occupata dal palazzo \u00e8 oggetto di dibattito, perch\u00e9 il palazzo fu completamente distrutto dai pavesi nell\u2019XI secolo. Tuttavia abbiamo molte attestazioni documentarie sulla struttura. Sappiamo infatti che in et\u00e0 carolingia e postcarolingia il palazzo era formato da un complesso di edi\ufb01ci, che ospitavano la residenza del re e della corte, la cancelleria, la zecca e il tribunale regio. Inoltre vi erano cappelle, un carcere, un emporio commerciale, grandi cortili dove si tenevano i placiti e un giardino, popolato di animali esotici.\nIl ruolo di capitale comportava la convocazione annuale delle assemblee degli exercitales longobardi, durante le quali furono promulgate nel 643 l\u2019editto di Rotari e, successivamente, le altre leggi longobarde.\nLa residenza in citt\u00e0 delle \u00e9lite aristocratiche del regno contribuiva a fare di Pavia, non solo il centro urbano principale, ma anche il punto di riferimento per l\u2019intera popolazione del regno.\nLa citt\u00e0 conobbe profondi cambiamenti nella topogra\ufb01a urbana, come l\u2019abbandono del foro di et\u00e0 classica e la creazione di nuovi edi\ufb01ci di culto cristiani. Il principale fenomeno che invest\u00ec la topogra\ufb01a urbana di Pavia in et\u00e0 longobarda consistette nella fondazione di edi\ufb01ci ecclesiastici. Fino alla met\u00e0 del VI secolo sono attestate solo due chiese cristiane in citt\u00e0, mentre, tra il 569 e il 774, furono fondate almeno 21 tra chiese e monasteri. Otto sono fondazioni regie, 4 aristocratiche e 1 sola episcopale. Determinante fu la creazione di edi\ufb01ci ecclesiastici da parte dei sovrani: la fondazione di una chiesa, spesso destinata alla sepoltura del fondatore, divenne infatti dal VII secolo l\u2019atto principale con cui la monarchia longobarda dimostr\u00f2 la propria appartenenza e adesione al mondo cristiano. \nAlcuni monasteri le chiese erano gestite dai monaci e da chierici colombaniani dell'abbazia di San Colombano di Bobbio, attivissimo centro di evangelizzazione e di rinascita agricola sotto la protezione del Papa (da sempre legata a Pavia e ai suoi possedimenti nell'Oltrep\u00f2, passata sotto Piacenza dal 1923), essi diedero impulso all'agricoltura con il recupero di aree incolte o abbandonate, le bonifiche e le migliorie agronomiche con il recupero e la diffusione di vigneti, castagneti, mulini, ecc. I monaci diedero, inoltre, un notevole apporto alimentare grazie agli allevamenti ed alla conservazione degli alimenti, proteine e grassi, come olio, burro, formaggi, salumi, grazie a sale e spezie; inoltre si adoperarono per la riapertura delle vie commerciali ed il commercio dalla pianura lungo il Po e il Ticino e verso la marittima ligure con conscambi di merci varie come olio, sale, spezie, legname, carne, ecc.\nPavia ospit\u00f2 la stragrande maggioranza delle sepolture regie longobarde: nella capitale furono sepolti i sovrani e i loro congiunti a partire dalla met\u00e0 del VII secolo sino a Liutprando e probabilmente Astolfo, verosimilmente inumato nella chiesa pavese di San Marino. La mancata affermazione di un'unica dinastia regnante si ri\ufb02ett\u00e9 nel proliferare di chiese fondate dai sovrani per esservi sepolti. Con l\u2019eccezione dei re della dinastia bavarese, che nella seconda met\u00e0 del VII secolo usarono la chiesa di San Salvatore come mausoleo dinastico, praticamente ogni nuovo re cre\u00f2 una nuova chiesa sepolcrale, che poi non fu pi\u00f9 usata da altri sovrani. Proprio perch\u00e9 la capitale ospitava i sepolcri dei re, in citt\u00e0 si conserva il principale corpus dell\u2019epigra\ufb01a funeraria del regno.\nA Pavia vi erano poi due grandi necropoli, la prima presso la chiesa di San Giovanni in Borgo, dove probabilmente era sepolto re Rotari, e la seconda presso la chiesa di Santa Maria alle Pertiche, fondata alla \ufb01ne del VII secolo dalla regina Rodelinda, moglie di Pertarito, in una necropoli caratterizzata, secondo Paolo Diacono, da aste con colombe di legno sull\u2019apice. La chiesa di Santa Maria divenne nell\u2019VIII secolo un mausoleo della regalit\u00e0 longobarda: qui furono tumulati re, regine, aristocratici e vescovi di Pavia, e nell\u2019area della necropoli Ildeprando nel 744 fu eletto re dei longobardi, ricevendo la lancia davanti all\u2019esercito.\nDalla seconda met\u00e0 del VII secolo si diffuse la consuetudine regia di creare monasteri femminili dotandoli abbondantemente di beni. La reggenza di tali monasteri fu in alcuni casi af\ufb01data a membri femminili della famiglia reale: re Pertarito don\u00f2 a sua sorella Teodota il monastero di Sant\u2019Agata al Monte, poi concesso da re Cuniperto alla figlia Cuniperga. \nLa residenza regia a Pavia influenz\u00f2 molto anche le vicende della sede episcopale della capitale, che, fino dalla sua fondazione, nel IV secolo, era sottoposta all\u2019autorit\u00e0 della metropoli milanese. La dipendenza del vescovo di Pavia da quello di Milano and\u00f2 in crisi all\u2019arrivo dei Longobardi. Infatti, tra la \ufb01ne del VII e l\u2019inizio dell\u2019VIII secolo, il vescovo di Pavia, come presule di una citt\u00e0 capitale di regno, fu sottoposto direttamente alla sede romana e reso autonomo dall\u2019autorit\u00e0 del metropolita milanese (tale \u201cindipendenza\u201d dur\u00f2 fino all\u2019et\u00e0 moderna).\nDal regno di Cuniperto inoltre, il ruolo centrale della chiesa di Pavia fu pertanto istituzionalizzato, dato che proprio Pavia divenne, dal VII sino al XII secolo, la sede di quasi tutti i concili e le sinodi, privilegio prima appartenuto a Milano. \nCaduto il regno longobardo, Pavia rimase la residenza dei sovrani e la capitale del \"Regnum Italicum\" fino alla prima met\u00e0 dell'XI secolo. Il ruolo di capitale, spesso ricoperto in scontro con Milano, per tutto l\u2019alto medioevo divenne il cuore dell\u2019identit\u00e0 e dell\u2019ideologia civica in et\u00e0 comunale e nella prima fase viscontea.\nPeriodo carolingio e ottoniano.\nLa citt\u00e0 continu\u00f2 ad essere la capitale del regno d'Italia e fu costruita una residenza reale nelle vicinanze, a Corteolona. Il 25 maggio dell'anno 825 l'imperatore Lotario I promulga il capitolare di Corteolona, che costitu\u00ec a Pavia, capitale del Regno d'Italia, la \"Schola Papiense\", scuola di diritto, di retorica e arti liberali, ereditando la tradizione della scuola di diritto, fondata dall'imperatore romano Teodosio I. l'imperatore nomin\u00f2 come direttore della scuola l'insegnante Dungallo di Bobbio, un monaco irlandese, maestro di retorica e scienza, astronomo e poeta, proveniente dall'abbazia di San Colombano di Bobbio. Per tutto il periodo medioevale la scuola fu in fiorente attivit\u00e0. Dalla sede imperiale dipendevano gli studenti di Milano, Brescia, Lodi, Bergamo, Novara, Vercelli, Tortona, Acqui, Genova, Asti e Como. Nel 896, il conte di Milano Manfredo si ribell\u00f2 all'imperatore Lamberto, il sovrano radun\u00f2 quindi a Pavia l'esercito e, con i contingenti pavesi, assedi\u00f2 Milano e cattur\u00f2 Manfredo. Nella chiesa di San Michele Maggiore a Pavia, Berengario I del Friuli e i suoi successori fino a Berengario II e Adalberto II, furono incoronati Re d'Italia. Sotto il regno di Berengario, nel 924, gli Ungari assediarono Pavia, riuscendo, grazie all'uso di frecce infuocate, ad appiccare un grande incendio in citt\u00e0, che provoc\u00f2 la morte di molti cittadini, compreso il vescovo, tuttavia non riuscirono a penetrare all'interno delle mura. \nNel 945, il re Ugo, chiam\u00f2 a Pavia nel palazzo reale l'arcivescovo di Milano Arderico, con l'intento di ucciderlo, giunto nella reggia, scoppi\u00f2 una rissa tra i pavesi ed i milanesi, durante la quale furono uccisi un centinaio di seguaci dell'arcivescovo, da questo episodio cominciarono le rivalit\u00e0 e le lotte tra Pavia e Milano. \nFra il 950-951 il re Berengario II termin\u00f2 la riorganizzazione del territorio del nord Italia, iniziata da Ugo di Provenza costituendo la Marca Obertenga: la Marca di Milano assieme alla Marca di Genova furono affidate a Oberto I, capostipite della casata degli Obertenghi, assieme ai comitati di Luni, Tortona, Milano, Genova, Pavia e Bobbio (feudo monastico imperiale); con l'imperatore Ottone I si ebbe la fisionomia definitiva.\nNel 951 si celebr\u00f2 a Pavia il matrimonio tra Ottone I e Adelaide, che esercitarono un'importante influenza sulle relazioni tra l'impero e l'Italia. Ma, quando la successione alla corona d'Italia venne contesa tra l'imperatore Enrico II e Arduino d'Ivrea, la citt\u00e0 appoggi\u00f2 il secondo. Durante il periodo ottoniano Pavia godette di un periodo di benessere e sviluppo. L\u2019antica capitale longobarda si distinse dalle altre citt\u00e0 della pianura padana per la sua fondamentale funzione di crocevia di importanti commerci, sia di derrate alimentari sia di oggetti di lusso. I traffici commerciali vennero favoriti soprattutto dalle vie d\u2019acqua utilizzate dall\u2019imperatore per i suoi spostamenti: dal Ticino si raggiungeva facilmente il Po, asse diretto con il mare Adriatico e i traffici marittimi. Inoltre, con l\u2019avvento degli Ottoni, Milano perse nuovamente importanza a favore di Pavia, la cui preminenza venne sancita, tra l\u2019altro, dalle coniazioni della zecca pavese. L'importanza della citt\u00e0 in quei secoli \u00e8 evidenziata anche dal resoconto del geografo arabo Ibr\u0101h\u012bm al-Turtu\u0161i, che viaggi\u00f2 nell\u2019Europa centro-occidentale tra il 960 e il 965 e visit\u00f2 Verona, Rocca di Garda e Pavia, da lui definita la principale citt\u00e0 della Longobardia, popolosissima, ricca di mercanti e, come Verona, interamente edificata, a differenza di altri centri della regione, in pietra, mattone e calce. A Pavia, Ibr\u0101h\u012bm al-Turtu\u0161i, fu molto colpito dalla statua equestre del Regisole, che lui pone presso una delle porta del palazzo Reale e dai 300 giuristi operanti all'interno del palazzo \u00abdinanzi ai quali la gente di Longobardia porta le proprie controversie giuridiche\u00bb.\nNel 997 papa Gregorio V convoc\u00f2 in citt\u00e0 un concilio, con il quale furono scomunicati i Crescenzi. La citt\u00e0 fu quindi devastata da Enrico, che era stato attaccato dai cittadini nella notte dopo la sua incoronazione a re d'Italia nel 1004. Nell'XI e XII secolo Pavia viene chiamata la \"seconda Roma\".\nL\u2019et\u00e0 comunale e il periodo visconteo-sforzesco.\nNel 1018 papa Benedetto VIII convoc\u00f2 a Pavia un concilio dove fu rinnovata la condanna contro la simonia ed il concubinato ecclesiastico, un nuovo concilio, convocato sempre da papa Benedetto VIII e dall'imperatore Enrico II, si svolse a Pavia nel 1022 e determin\u00f2 pesanti misure volte a reprimere il Nicolaismo e la simonia. Nel 1037, con le milizie pavesi, l'imperatore Corrado II assedi\u00f2 Milano, sebbene l'assedio fu poi tolto, le operazioni di devastazione delle campagne milanesi proseguirono fino al 1039. La rivalit\u00e0 tra Pavia e Milano si trasform\u00f2 in una guerra nel 1056, che prosegu\u00ec a lungo con alterne vicende (i pavesi furono sconfitti una prima volta a Campomorto nel 1061, ma poi si riorganizzarono) e Pavia chiam\u00f2 in aiuto gli imperatori. Nel 1076, durante le lotte tra l'imperatore Enrico IV ed il papa Gregorio VII, Guiberto da Parma, arcivescovo di Ravenna, convoc\u00f2 a Pavia un concilio insieme ai vescovi ed ai diaconi dissidenti verso il pontefice, durante il quale scomunicarono il papa Gregorio VII. Il comune di Pavia rimase costantemente ghibellino, la citt\u00e0 non ader\u00ec alla Lega Lombarda (se non temporaneamente nel 1168) e le forze pavesi operarono sempre a fianco all'esercito imperiale in tutte le operazioni condotte contro le forze della Lega, dalla battaglia della Vernavola alla (tralasciando molte altre operazioni) distruzione di Milano del 1162. L'esercito comunale pavese non riusc\u00ec a prendere parte alla battaglia di Legnano. \nNel complesso, il Barbarossa risiedette a Pavia per 13 anni in diversi periodi. Numerose furono quindi anche le soste dell'intera corte imperiale nell'antica capitale altomedievale. La lunga residenza dell'imperatore e del suo entourage a Pavia fu caratterizzata da una serie di richiami espliciti al ruolo e alla memoria della citt\u00e0 nel passato, connotando la seconda met\u00e0 del XII secolo come un vero e proprio revival dei fasti della capitale del regno. Federico rilasci\u00f2 anche molti diplomi ai ricchi monasteri regi pavesi, utili alleati nel controllo del territorio e nella politica ecclesiastica dell'imperatore.\nNel 1160 l'imperatore Federico convoc\u00f2 in citt\u00e0 un concilio per risolvere lo scisma tra papa Alessandro III e Vittore IV, tuttavia, dato che Alessandro III si rifiut\u00f2 di comparire ed il concilio riconobbe Vittore IV come papa.\nInoltre, con il decreto imperiale dell\u20198 agosto 1164, il Barbarossa elimin\u00f2 completamente ogni autorit\u00e0 palatina dal governo cittadino e riconobbe alla cittadinanza il diritto alla libera elezione dei consoli con la sola clausola che costoro giurassero e facessero giurare al popolo fedelt\u00e0 all\u2019Impero e ricevessero dall\u2019Imperatore l\u2019investitura e la conferma della carica. L\u2019imperatore concedette inoltre a Pavia il dominio su un vasto distretto che, nel diploma del 1164, abbracciava non soltanto la Lomellina e l\u2019Oltrep\u00f2 attuale, con le terre tra Pavia e Milano, ma anche una grande parte del territorio Tortonese.\nPavia appoggi\u00f2 Federico II contro la seconda Lega Lombarda e le sue forze parteciparono alla battaglia di Cortenuova, all'assedio di Parma e a numerose altre operazioni militari, ottenendo nel 1212 a Casei Gerola una grande vittoria sui milanesi e i loro alleati. Nel 1219 Federico II conferm\u00f2 ancora una volta quanto l\u2019avo aveva concesso a Pavia per la fedelt\u00e0 dimostrata nel sostenere le ragioni dell\u2019Impero sul campo di battaglia. Inoltre Federico II concesse al comune maggiori autonomia nell'autogoverno cittadino, nella potest\u00e0 giurisdizionale e nella capacit\u00e0 impositiva, obbligando inoltre i milanesi a restituire Vigevano a Pavia e ai piacentini a rendere ai pavesi alcune localit\u00e0 dell'Oltrep\u00f2 da loro occupate. Federico II entr\u00f2 per la prima volta in Pavia nel 1212 e il suo ingresso in citt\u00e0 fu celebrato trionfalmente. Come era gi\u00e0 accaduto con Federico I, la permanenza dello Svevo in citt\u00e0 signific\u00f2 la ripresa di antiche tradizioni regie proprie della capitale altomedievale. Il sovrano, come di consuetudine, rilasci\u00f2 diplomi a enti ecclesiastici locali e soggiorn\u00f2 nel palazzo presso il monastero di S. Salvatore.\nDefiniti da Federico II \"I pi\u00f9 devoti tra i nostri devoti\", i pavesi appoggiarono sempre l'imperatore durante le guerre da lui condotte contro le forze della Lega Lombarda, distinguendosi in particolare durante la battaglia di Cortenuova del 1237, dove, come scrisse Pier della Vigna, \"la mirabile milizia pavese si vendic\u00f2 dei Milanesi\".\nNel 1268 Pavia, schierata con la fazione filoimperiale insieme a Mastino della Scala, i Pallavicini, Pisa, Siena e Guido da Montefeltro, accolse Corradino di Svevia allora disceso in Italia per riconquistare il Regno di Sicilia.\nGran parte dell'\u00e9lite urbana rimase schierata con il partito ghibellino fino alla fine del XIV secolo. Nei primi decenni del Trecento la forza militare di Pavia era tutt'altro che trascurabile. Opicino de Canistris affermava che Pavia poteva mobilitare circa 2.000-3.000 cavalieri e pi\u00f9 di 15.000 fanti, una quantit\u00e0 abbastanza elevata per l'epoca (nella seconda met\u00e0 del Duecento la citt\u00e0 contava circa 30.000 abitanti), anche se tali numeri sembrano rispecchiare effettivamente la realt\u00e0, soprattutto se alle forze cittadine venivano sommati i contingenti del contado. La potenza della citt\u00e0 si tradusse in una politica espansionistica che si rivolse alla conquista \"manu militari\" della Lomellina e di quella parte del Contado di Tortona che da quel momento cominci\u00f2 a chiamarsi Oltrep\u00f2 Pavese.\nNel corso del Duecento, nell'area suburbana della citt\u00e0 si installarono i cavalieri Templari che controllavano la chiesa e la mansio di San Guglielmo (ora scomparsa, che si trovava nell'area dove sorge il rione di Santa Teresa - Viale Partigiani) e l'ospedale di Sant'Eustacchio (ora Villa Eleonora, in Via Villa Eleonora).\nNell'Italia che iniziava il suo passaggio dai Comuni alle Signorie in Lombardia cresceva l'importanza di Milano. In questo contesto di profondi cambiamenti geopolitici Pavia cerc\u00f2 di mantenere una sua autonomia aderendo all'alleanza anti viscontea che faceva capo al Marchesato del Monferrato. La sconfitta del Monferrato nel 1286-87 port\u00f2 di fatto all'imposizione dell'influenza dei Visconti sulla citt\u00e0.\nA Pavia, nel 1301, la fazione contraria ai Visconti, riprese il dominio della citt\u00e0 con Filippone Langosco che assunse la carica di Governatore della milizia, del popolo e dei paratici. Nel marzo del 1302 Galeazzo I Visconti tent\u00f2 di conquistare Pavia, ma venne respinto. Galeazzo riusc\u00ec per\u00f2 a sconfiggere e a uccidere il figlio di Filippone, Riccardino, il 6 ottobre 1315. Rafforzata la famiglia Beccaria, pi\u00f9 disponibile verso la casata milanese, Luchino Visconti, fratello di Galeazzo, divenne Podest\u00e0. Malgrado l'influenza esercitata sulla vita politica cittadina Milano non riusc\u00ec mai a imporre il proprio dominio sulla citt\u00e0.\nNel 1329 fu stipulato in citt\u00e0 l\u2019Accordo di Pavia per dividere i possedimenti dei Wittelsbach, duchi di Baviera. Il trattato prevedeva che l\u2019imperatore Ludovico IV manteneva i possessi bavaresi, mentre i figli di suo fratello Rodolfo ottenevano il Palatinato Renano e gran parte dell\u2019Alto Palatinato.\nLa rivalit\u00e0 tra Milano e Pavia e soprattutto le mire milanesi nei confronti della citt\u00e0 portarono a una serie di confronti armati che si susseguirono per tutti gli anni cinquanta del XIV secolo fino alla vittoria dei Visconti e al loro ingresso in citt\u00e0. Gi\u00e0 nel 1353 l'Arcivescovo di Milano rivendic\u00f2 la signoria su Pavia, ma la citt\u00e0 reag\u00ec cacciando il podest\u00e0 filo visconteo. Nel 1354 Pavia dovette cedere all'imperatore Carlo IV le reliquie di San Vito (che erano custodite fin dal 755 nella chiesa di San Marino) che furono portate a Praga. Galeazzo II nel marzo del 1356 mosse contro la citt\u00e0 con una flotta che risal\u00ec il Po da Piacenza, ma ancora una volta la vittoria and\u00f2 ai pavesi. I milanesi, memori della sconfitta subita, organizzarono tra aprile e maggio un assedio alla citt\u00e0 con un grande numero di armati. Ma aiutati dalle truppe inviate dall'alleato Marchese di Monferrato il 27 maggio i pavesi attaccarono l'accampamento visconteo riportando una schiacciante vittoria, che fu ripetuta pochi giorni dopo ai danni della flotta che era ancorata vicino alla confluenza con il Po. La resistenza fu ispirata da Iacopo Bussolari, un frate predicatore agostiniano del convento di San Pietro in Ciel d'Oro, che spingeva con le sue prediche i pavesi a combattere contro i Visconti. Un quadro del pittore pavese Pasquale Massacra ritrae il frate mentre da un carroccio arringa i concittadini alla resistenza\nGaleazzo II cambi\u00f2 strategia e inizi\u00f2 ad attaccare a partire dell'estate territori pavesi, prima Mortara e poi Garlasco. Intanto in citt\u00e0 la situazione era cambiata. Nel settembre 1357 Bossolaro guid\u00f2 una rivolta militare che port\u00f2 alla cacciata dei Beccaria dalla citt\u00e0 e a instaurare un governo popolare. Bossolaro era mosso non solo dalla volont\u00e0 di preservare l'autonomia cittadina ma inizi\u00f2 una predicazione moralizzatrice contro i vizi e il malcostume di cui, secondo lui, i Beccaria erano i principali artefici. Una lapide posta sui muri del convento di San Pietro in Ciel d'Oro ricorda le vicende umane del frate.\nQuesta mossa indebol\u00ec molto Pavia non solo perch\u00e9 i Beccaria controllavano molti castelli ma perch\u00e9 erano al centro di una rete di alleanze con alcune delle pi\u00f9 importanti famiglie della citt\u00e0 e del contado. Nel 1358, con il trattato di Zavattarello i Beccaria si allearono con i Visconti iniziando una campagna che tolse a Pavia quasi tutto l'Oltrepo e la Lomellina.\nLa fase finale della guerra inizi\u00f2 nell'aprile del 1359 quando Galeazzo II organizz\u00f2 minuziosamente la spedizione contro la citt\u00e0 con il coinvolgimento di molti contingenti assoldati in molte parti d'Italia. L'assedio duro molti mesi mettendo allo stremo della citt\u00e0. Anche i tentativi di sortita per spezzare l'accerchiamento fallirono e il 13 novembre 1359 Pavia si arrese all'esercito visconteo agli ordini di Protasio Caimi.\nDal 1360, quando Galeazzo II fu nominato vicario imperiale da Carlo IV, Pavia cadde in pratica sotto la dominazione della famiglia Visconti e parte del stato visconteo, malgrado che nel trattato di pace Galeazzo II avesse assicurato che avrebbe rispettato il governo comunale. Lo stesso Bossolaro fu incarcerato a Vercelli dove rimase prigioniero per quattordici anni. \nI Visconti contribuirono ad arricchire la citt\u00e0 sia sul piano architettonico che su quello culturale. Nel 1361 venne fondato da Galeazzo II lo \"Studium Generale\", che sarebbe diventato la futura Universit\u00e0 di Pavia. Nel 1360 inizi\u00f2 invece la costruzione del Castello, che divenne la sede della corte viscontea. Oltre ai docenti che insegnavano nello studium la vita culturale della citt\u00e0 vide anche la presenza di Francesco Petrarca, presente pi\u00f9 volte a Pavia ospite della figlia. L'abitazione doveva trovarsi vicino all'attuale palazzo Malaspina, ora sede della Prefettura, come ricorda una lapide posta all'ingresso della corte del palazzo. A Pavia seppell\u00ec il piccolo nipote di due anni, \ufb01glio della \ufb01glia Francesca, nella chiesa di San Zeno e per lui compose un'epigrafe ancor oggi conservata nei Musei Civici. Secondo la tradizione Petrarca ha avuto un ruolo nella formazione della biblioteca voluta da Galeazzo II. La biblioteca era ospitata al primo piano della torre sudovest. Con le continue acquisizioni da parte dei duchi, continuate anche dagli Sforza, la biblioteca divenne una delle pi\u00f9 ricche, prestigiose e ammirate dell'epoca in tutta Europa\nNel 1396 Gian Galeazzo, gi\u00e0 duca di Milano dal 1395, ottenne dall'imperatore un diploma con il quale veniva legittimato un sistema successorio basato sulla primogenitura maschile e Pavia era elevata a Contea, lasciando cos\u00ec all'erede al trono il titolo di Conte di Pavia.\nGli studiosi del periodo sottolineano che sotto i Visconti prima e gli Sforza poi, la trasformazione della citt\u00e0, del territorio e della societ\u00e0 urbana ebbe qualcosa di grandioso: dal 1359 al 1402, Pavia (una citt\u00e0 gi\u00e0 piuttosto ricca e prosperosa nonostante la crisi del secolo) fece notevoli passi avanti sotto l\u2019ombra dei principi, accelerando la trasformazione delle sue istituzioni, delle gerarchie sociali, dell\u2019ambiente culturale, dell\u2019aspetto monumentale e della forma urbis.\nPavia fu installata la corte signorile (e poi ducale) e furono create alcune magistrature che raddoppiavano quelle milanesi; la scelta della citt\u00e0 come alternativa a Milano per la residenza signorile e della corte ne fece, dopo il 1359, la seconda capitale viscontea.\nIn tempi sorprendentemente rapidi, con una colossale mobilitazione di risorse e di lavoro umano, Galeazzo II fece realizzare il castello pavese, che divent\u00f2 un modello della magni\ufb01cenza signorile, e ne fece la residenza sua e della corte. L'edi\ufb01cio era di inusitate dimensioni e circondato dal grande Parco Visconteo che fu poi ulteriormente ingrandito da Gian Galeazzo.\nPavia fu la seconda capitale anche al tempo del primo duca di Milano, Gian Galeazzo, itinerava tra le due citt\u00e0 maggiori del dominio (Milano e Pavia), soggiornava volentieri nel grande castello pavese e frequentava il grande parco.\nOltre agli edi\ufb01ci propriamente ducali, in citt\u00e0, furono fondati i monasteri dell'Annunciata e di Santa Chiara la Reale, fu costruita la piazza grande (l'attuale Piazza Vittoria), e furono ridisegnate le strade centrali (Strada Nuova). Furono completate alcune fabbriche gotiche, come la chiesa di San Francesco, il Carmine e San Tommaso, con il contributo di architetti viscontei, e furono aperti cantieri che contribuirono al rinnovamento del linguaggio architettonico urbano. Al tempo di Gian Galeazzo \ufb01orivano nuove residenze nobiliari per i membri della dinastia e per i cortigiani, come la grande casa di Azzone Visconti, la Corte nuova di Bianca di Savoia, il palazzo della contessa di Virt\u00f9, i palazzi di segretari e magistrati come Pasquino Capelli, di Nicol\u00f2 Diversi, Francesco Barbavara e Nicol\u00f2 Spinelli. Seguirono nel Quattrocento altre iniziative importanti, come la fondazione dell\u2019importante monastero domenicano riformato di S. Apollinare, dell\u2019ospedale San Matteo, del nuovo Duomo iniziato a \ufb01ne Quattrocento, e si distinsero i nuovi palazzi gentilizi dei Bottigella, dei Beccaria e di altre famiglie.\nDecisiva per la crescita culturale ed edilizia della citt\u00e0 fu la fondazione dell'Universit\u00e0, con la concessione data da Carlo di Boemia nel 1361. L'iniziativa promossa dai Visconti contribu\u00ec al risveglio culturale di Pavia, gi\u00e0 a \ufb01ne Trecento raggiunta, abitata e frequentata da stranieri arrivati da tutta Europa per insegnare e studiare, ed ebbe importanti risvolti abitativi e logistici. I Visconti chiamarono ad insegnare a Pavia famosi professori, come il giurista Baldo degli Ubaldi, Lorenzo Valla o Giasone del Maino. A Pavia furono stabilite le sedi di varie magistrature che raddoppiavano quelle milanesi; molti cortigiani e magistrati che volevano costruire un palazzo in citt\u00e0 ottennero la cittadinanza dai signori.\nDurante i tumultuosi anni seguiti alla morte di Gian Galeazzo Visconti (1402), il futuro duca di Milano, all'epoca solo conte di Pavia, Filippo Maria Visconti si rinchiuse a Pavia per timore di Facino Cane. Tuttavia, alla Vigilia di Natale del 1410, i Beccaria aprirono di nascosto le porte della citt\u00e0 alle truppe del Cane, che saccheggiarono Pavia e costrinsero Filippo Maria a riconoscere il controllo politico del ducato al condottiero.\nNel 1423 papa Martino V convoc\u00f2 a Pavia un concilio per riformare la Chiesa, tuttavia, a causa di un'epidemia di peste che colp\u00ec Pavia ed altre citt\u00e0 del Nord Italia, il concilio fu spostato a Siena.\nLa morte di Filippo Maria Visconti (1447), che non aveva eredi, n\u00e9 aveva designato un suo successore, port\u00f2 alla disgregazione del ducato di Milano. Mentre Lodi e Piacenza passarono a Venezia, Pavia rimaneva sotto il controllo del nuovo signore di Milano, Francesco Sforza. Nel 1387 si instaur\u00f2 in citt\u00e0 la prima comunit\u00e0 ebraica (anche se forse ebrei vivevano a Pavia fin dall'Alto Medioevo) che, durante il periodo sforzesco, crebbe e prosper\u00f2, tanto che visse e mor\u00ec a Pavia il grande studioso e talmudista Joseph Colon\nDovette pagare una terribile multa nel 1500 per via dell'insurrezione contro la guarnigione francese nel 1499 e nel 1512, dopo la vittoria di Ravenna, Pavia present\u00f2 a Luigi XII, come segno di fedelt\u00e0 uno stendardo magnifico, che fu per\u00f2 rubato da mercenari svizzeri e spedito a Fribourg come trofeo di guerra oggi distrutto. Nel 1512 nella battaglia di Pavia, sotto il comando di Matteo Schiner, i fanti svizzeri e veneziani scacciarono dalla citt\u00e0 la guarnigione francese e saccheggiarono Pavia.\nDalle guerre d\u2019Italia al periodo napoleonico.\nI primi tre decenni del XVI secolo furono un periodo tragico per la citt\u00e0. Nel 1515 Francesco I re di Francia riconquist\u00f2 il Ducato di Milano, Pavia fu saccheggiata nuovamente dai francesi, che imposero pure un pesante riscatto alla citt\u00e0. Tornata sotto il controllo sforzesco, nel 1522 fu assediata da Odet de Foix, conte di Lautrec. Nonostante la situazione di Pavia fosse disperata, dato che le fortificazioni erano state danneggiate dai precedenti assedi e gran parte della guarnigione imperiale aveva dovuto lasciare Pavia per soccorrere Milano, anch'essa assediata dai francesi, l'assedio fall\u00ec. La forte resistenza opposta dai cittadini armi, che avevano riformato la milizia urbana, e della guarnigione imperiale, legata all'arrivo di rinforzi asburgici, costrinse i francesi a fuggire. Nel 1524, la citt\u00e0 fu fortificata da Carlo V e cos\u00ec pot\u00e9 porre resistenza all'assedio posto da Francesco I di Francia, che fu poi disastrosamente sconfitto nelle vicinanze. Si tratta della famosa battaglia di Pavia (1525), tra i francesi e gli Imperiali, vinta da questi ultimi, perch\u00e9 il capitano di ventura forlivese Cesare Hercolani, ferendo il cavallo del re Francesco I di Francia, ne permise la cattura, meritandosi il soprannome di vincitore di Pavia e la gratitudine dell'Imperatore Carlo V d'Asburgo. Legata a questa vicenda \u00e8 la storia della \"Zuppa alla pavese\", semplice zuppa con pane secco, uova, formaggio e burro cucinata da una contadina al re appena fatto prigioniero. Si racconta che al re piacque cos\u00ec tanto da farla inserire nel menu di corte con il nome di \"soupe \u00e0 la pavoise\".\nTuttavia due anni pi\u00f9 tardi i francesi, guidati da Odet de Foix, sottomisero la citt\u00e0 ad un saccheggio di sette giorni; durante l'assedio, il Castello Visconteo perse l'ala nord - la pi\u00f9 bella, perch\u00e9 conteneva gli appartamenti ducali, con stanze affrescate dal Pisanello - e le due torri di nordovest e nordest, le campagne attorno alla citt\u00e0 furono devastate ed alcune chiese suburbane, o vicine alle mura, furono distrutte o talmente danneggiate da non essere pi\u00f9 utilizzabili. Terminato il saccheggio, i francesi scesero verso Piacenza, diretti a Roma. All'Hercolani non and\u00f2 molto meglio: fu assassinato, in casa sua, da sicari guelfi nel 1534. Dopo il saccheggio, i francesi lasciarono un debole guarnigione in citt\u00e0, e, nel 1528, dopo un breve assedio, gli imperiali ripresero Pavia, che fu nuovamente saccheggiata. Nel 1528, per l'ennesima volta, l'esercito francese assedi\u00f2 e occup\u00f2 nuovamente Pavia, ma nel 1529 gli imperiali riuscirono a scacciare definitivamente i francesi, riprendendo Pavia e saccheggiandola di nuovo. I ripetuti assedi e saccheggi provocarono un drastico crollo demografico della citt\u00e0, che nel 1529 contava solo circa 5.000 abitanti, e ci vollero diversi decenni per riprendersi.\nEsternamente alle mura della citt\u00e0, lungo le strade pi\u00f9 importanti e presso alcuni monasteri extraurbani, erano sorti, a partire dal XII secolo, numerosi borghi, come Borgoratto ad ovest ed i borghi di San Guglielmo, Sant'Apollinare e San Pietro in Verzolo ad est. Durante i numerosi assedi e saccheggi di Pavia dei primi decenni del Cinquecento tali borghi furono devastati ed alcuni, come i borghi di San Guglielmo e di Sant'Apollinare, scomparvero, mentre altri, come San Pietro in Verzolo, sopravvissero, seppur con meno abitazioni ed abitanti.\nIl trattato di pace di Cateau-Cambresis (1559) tra i sovrani spagnolo e francese, assegn\u00f2 il Ducato di Milano al ramo spagnolo degli Asburgo inaugurando un dominio durato 155 anni. Tra il 1546 e il 1569, per ordine di Ferrante Gonzaga (governatore del ducato di Milano) Pavia fu dotata di una nuova cerchia muraria bastionata progettata Giovanni Maria Olgiati e comunemente denominata \u201cmura spagnole\u201d.\nNella seconda met\u00e0 del XVI secolo, Pavia divenne uno dei maggiori centri di produzione di maiolica dell'Italia settentrionale, in citt\u00e0 operarono maiolicari provenienti da Faenza e dalla Liguria, l'arte della maiolica prosper\u00f2 fino alla seconda met\u00e0 del Settecento.\nNel 1617 fu stipulata la Pace di Pavia che poneva fine alla guerra per la successione del Monferrato: a Ferdinando Gonzaga di Mantova, appoggiato dalla Spagna, fu assegnato il Monferrato, mentre e a Carlo Emanuele I di Savoia, alleato dalla Francia, furono restituiti i territori persi in guerra.\nNel 1655 il principe Tommaso Francesco di Savoia attacc\u00f2 Pavia con un'armata di 20.000/25.000 soldati francesi, piemontesi e del duca di Modena, mentre la citt\u00e0 era difesa da Galeazzo Trotti che disponeva solo di 3.000 fanti spagnoli, circa 900 cavalieri spagnoli e di alcune migliaia di uomini della milizia urbana. Tuttavia, Tommaso Francesco di Savoia non riusc\u00ec a conquistare Pavia e dovette ritirarsi dopo un assedio durato 52 giorni.\nPavia fu in seguito sotto diverse dominazioni straniere. Nel 1706, dopo un breve assedio, fu occupata dagli austriaci, che mantennero il controllo della citt\u00e0 fino al 1796, nonostante, durante le guerre di Successione Polacca prima e Austriaca poi, Pavia fu occupata nel 1733 dai francesi, nel 1743 da francesi e spagnoli, per essere poi ripresa definitivamente nel 1746 dagli austriaci. A causa di queste guerre, la citt\u00e0 perse, a favore del Regno di Sardegna, gran parte del suo territorio, dato che la Lomellina fu ceduta nel 1707 e il Siccomario nel 1736 e l'Oltrep\u00f2 Pavese nel 1748: il confine tra la Lombardia Austriaca e il regno di Sardegna scorreva ora a pochissimi chilometri dalle mura di Pavia. Il trasferimento sotto il dominio sabaudo di gran parte del principato di Pavia comport\u00f2 notevoli svantaggi economici sia per le famiglie aristocratiche e borghesi della citt\u00e0, sia per gli enti ecclesiastici urbani, che da secoli avevano accumulato vaste e produttive possessioni terriere nel contado e, di conseguenza, costitu\u00ec per la citt\u00e0 una grave e consistente diminuzione della ricchezza. I grandi latifondi della Lomellina e dell'Oltrep\u00f2 garantivano rendite altissime, che, a causa delle limitazioni al commercio delle vettovaglie voluti dalle autorit\u00e0 sabaude e ai divieti imposti dalle stesse in materia di trasferimento al di fuori del regno di Sardegna dei guadagni ricavati da tali possessioni, raggiungevano Pavia solo in parte. La diminuzione della ricchezza dei maggiori ceti urbani colp\u00ec indirettamente anche il resto della popolazione, che dai consumi dei primi traeva risorse e occupazione. La autorit\u00e0 austriache tuttavia tentarono, con esiti non del tutto soddisfacenti, di alleviare la grave situazione economica della citt\u00e0 con varie misure, tra le quali vi fu un forte aumento della guarnigione urbana (per incentivare il mercato locale e la domanda di beni e servizi), che nel 1791 contava 2.400 fanti e 300 ussari, un numero molto alto se consideriamo che la popolazione residente a Pavia nello stesso anno ammontava a 27.249 persone. Inoltre, nel 1786, grazie alla suddivisione della Lombardia Austriaca in nove provincie, furono concesse alla provincia di Pavia, a parziale compensazione per i territori che essa aveva dovuto cedere al regno di Sardegna, i vicariati milanesi di Binasco, e le pievi di Corbetta, Rosate e parte di quella di San Giuliano.\nAl periodo austriaco si deve anche la rinascita, dopo la decadenza durante il Seicento, dell'Universit\u00e0 di Pavia, grazie alla politica illuminata dei sovrani di Casa d'Austria, Maria Teresa e Giuseppe II, nella seconda met\u00e0 del sec. XVIII. Essa fu accompagnata da un grandioso programma di potenziamento delle strutture didattiche, di ricerca e di riassetto edilizio, che ha dato alla sede dell'Universit\u00e0 l'aspetto che essa ancora oggi conserva, rendendo Pavia il maggior centro culturale della Lombardia.\nFra i docenti pi\u00f9 famosi di livello europeo chiamati dagli Asburgo a Pavia vanno ricordati Lazzaro Spallanzani nelle scienze naturali, Lorenzo Mascheroni nelle matematiche, Alessandro Volta nella fisica, nella botanica Giovanni Antonio Scopoli, Antonio Scarpa nell'anatomia. Inoltre a Pavia, nel 1777, si laure\u00f2 Maria Pellegrina Amoretti, la prima donna laureata in Giurisprudenza d'Italia. \nNel maggio 1796 Napoleone pun\u00ec la citt\u00e0 per un'insurrezione contro le forze francesi condannandola ad un saccheggio di tre giorni. Tuttavia, ben presto, Napoleone decise di sfruttare l'Universit\u00e0, le biblioteche e le competenze presenti in citt\u00e0, creando la Scuola Militare per Ufficiali di Fanteria e, nel 1803, la Scuola d'Artiglieria, con annessa fonderia di cannoni in bronzo. Anche l'universit\u00e0 attravers\u00f2 un periodo felice, l'et\u00e0 napoleonica vide infatti gli insegnamenti di Vincenzo Monti e di Ugo Foscolo sulla cattedra di eloquenza, di Gian Domenico Romagnosi di diritto civile e di Vincenzo Brunacci di matematica. Nel 1814 torn\u00f2 sotto gli austriaci. L'et\u00e0 napoleonica e i primi anni della restaurazione, durante i quali si era imposto il principio che i confini religiosi dovessero coincidere con quelli degli stati, videro una drastica riduzione del territorio della, allora, grande diocesi di Pavia, tali cambiamenti provocarono anche minori entrate per la diocesi e, di conseguenza, per la citt\u00e0, dato che esse confluivano e venivano maggiormente impiegate a Pavia. La diocesi perse (oltre al monastero di Cairate, soppresso nel 1799), tra il 1803 e il 1812, tutte le 50 parrocchie situate oltre la Sesia e il Po, all'interno dell'impero Francese, quali Calosso, Bassignana, Valenza e tutto l'Oltrep\u00f2 pavese. Nel 1817 la diocesi dovette cedere tutte le parrocchie della Lomellina e, tra il 1819 e il 1820 quelle di Pagazzano, Postino, Sesto Calende e Gugnano, inoltre il vescovo di Pavia perse il titolo di arcivescovo di Amasea e la diocesi, che fin dal VII secolo era soggetta direttamente alla sede romana, fu annessa alla metropoli ecclesiastica di Milano. Nel 1819 furono portati a termine i lavori del Naviglio Pavese, il canale, concepito come via d'acqua tra Milano, Pavia ed il Ticino e come canale irriguo, contribu\u00ec allo sviluppo della citt\u00e0, tanto che gi\u00e0 pochi anni dopo la sua realizzazione, nel 1821, alle spalle del castello sorse Borgo Calvenzano, una lunga serie di edifici porticati dove si trovavano magazzini, osterie, uffici spedizionieri e doganali, alberghi, stalle, tutto in supporto della navigazione interna. Nel 1820 cominciarono a operare nella darsena di Pavia i primi piroscafi a vapore e, tra il 1854 ed il 1859, il Loyd Austriaco organizz\u00f2 una regolare linea di navigazione, sempre tramite piroscafi a vapore, tra Pavia, Venezia e Trieste.\nL\u2019Unit\u00e0 d\u2019Italia.\nIl movimento rivoluzionario del febbraio 1848 fu represso duramente dagli austriaci: nel mese successivo per breve tempo le forze del Regno di Sardegna ne ottennero il controllo, perdendolo per\u00f2 subito dopo, fino al 1859 quando Pavia divenne parte del regno insieme al resto della Lombardia.\nNell\u2019Ottocento, l\u2019universit\u00e0 conobbe una forte crescita nel numero degli iscritti e si dot\u00f2 di nuovi dipartimenti, laboratori, aule e, tra il 1819 e il 1850, allarg\u00f2 la propria sede e creando una nuova, e pi\u00f9 ampia, aula magna. Nel corso del secolo insegnarono a Pavia docenti di grande notoriet\u00e0, quali, solo per citarne alcuni, l\u2019anatomista Bartolomeo Panizza, Luigi Porta, il fisiologo Eusebio Oehl, Paolo Mantegazza, Giulio Bizzozzero, il botanico Santo Garovoglio, il matematico Francesco Brioschi, il fisico Giovanni Cantoni, il geologo Torquato Taramelli, il filosofo Carlo Cantoni, lo storico Giacinto Romano e fu il primo ateneo italiano a ricevere il Premio Nobel nella persona del medico e istologo Camillo Golgi.\nPavia fu al centro di il 24 marzo 1870 della rivolta, organizzata da alcuni militari di idee repubblicane, della brigata Modena (di stanza a Pavia), note come Patatrac e soffocata nel sangue dalle truppe rimaste fedeli alla monarchia.\nNel 1883 con l'annessione del comune dei Corpi Santi, la superficie del comune s'ingrand\u00ec, negli stessi anni cominciarono a sorgere importanti industrie, come la Necchi, mentre nel 1905 sorse la Snia Viscosa, prima grande fabbrica italiana di seta artificiale e tessuti sintetici, seguite da molte altre, tanto che nei primi decenni del Novecento gli addetti all'industria in citt\u00e0 erano 16.000. Nel 1895 le famiglie di Jakob e Hermann Einstein, lo zio e il padre del sedicenne Albert Einstein si trasferirono a Pavia, dove dal 1894 avevano fondato officine elettrotecniche Nazionali Einstein-Garrone lungo il Naviglio Pavese. Il giovane Albert Einstein abit\u00f2 per alcuni a Pavia a Palazzo Cornazzani, dove, curiosamente, avevano gi\u00e0 abitato Ugo Foscolo e Ada Negri.\nL'avvento del fascismo.\nNelle elezioni dell\u2019autunno del 1920 il Partito socialista raggiunse uno straordinario risultato ottenendo in provincia 156 sindaci su 220 e 56 seggi su 60 del Consiglio provinciale. da subito si scatena la reazione fascista in quello che \u00e8 stato definito un \"biennio nero\" nel corso del quale i sindaci socialisti vengono cacciati uno dopo l'altro con la violenza.\nAnche a Pavia fu teatro dell'azione squadrista contro gli avversari politici. Uno dei primi a farne le spese fu lo studente universitario cremonese Ferruccio Ghinaglia. Il giovane, dirigente del neonato Partito Comunista, fu ucciso il 21 aprile del 1921 da un gruppo di aderenti al fascio in un agguato mentre attraversa il Ponte coperto. Gli assalitori sparano sul gruppo di attivisti di ritorno da un'iniziativa politica. Quattro persone vengono ferite mentre Ghinaglia viene colpito alla testa.\nLa presa di Pavia da parte dei fascisti matura proprio nei giorni cruciali della marcia su Roma e venne coordinata da Angelo Nicolato. Nicolato stabil\u00ec il quartier generale nella locanda Tre Re di Cava Manara dove furono fatte convergere tutte le truppe fasciste. L'operazione ebbe inizio la mattina del 28 ottobre 1922 quando le squadre fasciste entrano in citt\u00e0 e si dirigono verso la prefettura senza incontrare nessuna resistenza da parte del presidio militare della citt\u00e0 e in poche ore prendono il controllo dei punti nevralgici della citt\u00e0. Alle cinque del pomeriggio del 28 ottobre il capitano Tommaso Bisi con una squadra di camicie nere fece irruzione nella sede comunale di palazzo Mezzabarba assumendo il potere. Il sindaco socialista Alcide Malagugini convoca il consiglio comunale che il 29 ottobre decreta il proprio autoscioglimento. La carica di sindaco viene assunta dal potente dirigente fascista lomellino Cesare Forni, espressione dell'ala dura del partito legato ai grandi proprietari agrari.\nIl dominio del Forni sul fascismo pavese non dur\u00f2 molto e questi, dopo essere entrato in scontro con lo stesso partito, venne rimosso. Nicolato, dopo aver allontanato anche il Bisi, controlla il partito in provincia promuovendo a capo del fascismo in provincia l'alleato prof. Spizzi.\nLa Resistenza, la Liberazione e la Repubblica.\nMolto prima che iniziasse la resistenza Pavia annover\u00f2 alcuni fulgidi esempi che si esposero personalmente per contrastare la dittatura. Tra questi una delle figure pi\u00f9 interessanti \u00e8 quella di Giorgio Errera docente di chimica all'Universit\u00e0 di Pavia. Gi\u00e0 nel 1923 rifiut\u00f2 la carica di Rettore, che gli era stata proposta dal Ministro della Pubblica istruzione Giovanni Gentile di cui era amico, per il giudizio negativo che aveva del regime. Successivamente nel 1931 fu uno dei dodici professori universitari italiani (su 1255) che rifiut\u00f2 di giurare fedelt\u00e0 al fascismo e fu per questo messo in pensione.\nDopo l'8 settembre 1943 i tedeschi, a poche ore dall'armistizio, presero il controllo diretto di tutti i centri pi\u00f9 importanti della provincia. La sera del 9 settembre al comando del capitano Korsemann arrivarono alle porte di Pavia. Il 29 settembre 1943 si tenne nella sala del camino del Broletto la prima riunione del ricostituito fascio repubblicano guidato dal federale Dante Cattaneo.\nIl primo Comitato di Liberazione Nazionale di Pavia fu interamente smantellato l'8 gennaio del 1944 quando la Guardia Nazionale Repubblicana arrest\u00f2 cinque suoi membri: Enrico Magenes, Ferruccio Belli, Luigi Brusaioli, Angelo Balconi e Lorenzo Alberti. Le forze antifasciste riuscirono a costituire il CLN solo all'inizio dell'estate del 1944.\nLa battaglia per la liberazione di Pavia si svolse nella notte tra il 25 e il 26 aprile 1945 e il 26 i comandi fascisti si arresero ai partigiani. Dopo la liberazione il 27 aprile 1945 il Comitato di Liberazione Nazionale di Pavia prese possesso della prefettura. La citt\u00e0 era ormai interamente sotto il controllo delle forze partigiane scese dalle colline dell'Oltrepo. Il 30 aprile entrano in citt\u00e0 le prime truppe alleate.\nAl referendum istituzionale del 2 giugno 1946 la citt\u00e0 assegna il 61,7% dei voti alla Repubblica, mentre alla monarchia solo il 38,2%."}
{"id": "86918", "revid": "5", "url": "https://it.wikipedia.org/wiki?curid=86918", "title": "Gonococco di Neisser", "text": ""}
{"id": "86919", "revid": "1313191", "url": "https://it.wikipedia.org/wiki?curid=86919", "title": "Specie di Aquilegia", "text": "Elenco delle Specie di \"Aquilegia\":"}
{"id": "86920", "revid": "184755", "url": "https://it.wikipedia.org/wiki?curid=86920", "title": "Saturnalia (Macrobio)", "text": "I Saturnalia sono un'opera letteraria di Ambrogio Teodosio Macrobio, composta negli anni 430.\nSono divisi in sette libri nei quali dodici personaggi dell'aristocrazia romana ed esponenti della classe senatoria della fine del IV secolo dialogano con serena intimit\u00e0 conviviale di vari argomenti.\nLa loro forma \u00e8 quella del dialogo conviviale. S'immagina che durante le feste di Saturno conversino su questioni dotte alcuni fra i pi\u00f9 autorevoli eruditi del tempo (tra i quali vi \u00e8 il giovane Servio), riuniti a Roma il primo giorno in casa di Vettio Agorio Pretestato, gli altri due giorni in casa rispettivamente del nobile Virio Nicomaco Flaviano e del senatore Quinto Aurelio Simmaco.\nGli argomenti sono molto vari: dal nome e dall'origine dei Saturnali si passa a discutere degli antichissimi culti italici (libro I), poi di motti e sentenze celebri (libro II), uno dei quali sposter\u00e0 la conversazione su Publio Virgilio Marone. \u00c8 questa la parte pi\u00f9 ampia e la pi\u00f9 sentita (libro III-VI). Si discorre di passi difficili e controversi, della superiorit\u00e0 rispetto ad Omero dei rapporti fra \"Eneide\" e poesia latina arcaica ecc. e si conclude con discussioni sugli insulti e su risposte a vari quesiti quale il famoso: \u00e8 nato prima l'uovo o la gallina? (\"Ovumne prius fuerit an gallina?\") (libro VII per\u00f2 incompleto). Assai raramente Macrobio accenna alle proprie fonti immediate, tra le quali furono senza dubbio Aulo Gellio e Plutarco, forse Varrone.\nMacrobio fa largamente uso di citazioni indirette, tratte da repertori e antologie. Numerosi sono i frammenti di Ennio, Varrone ed altri autori che si recuperano attraverso le sue citazioni. Sul piano della storia letteraria, i confronti addotti da Macrobio ci permettono di vedere come siano frequenti le reminiscenze dagli \"Annales\" di Ennio in Virgilio, e come l'arte di Virgilio abbia spesso gareggiato con il padre dell'epica latina nel rinnovare forme ed immagini omeriche.\nMacrobio recupera un mondo passato, cerca una familiarit\u00e0 con gli antenati, vuole far sopravvivere un'identit\u00e0 culturale in un mondo sconvolto da eventi storici epocali. La salita al potere di Teodosio I, lo spostamento della corte da Milano a Ravenna del 402, il sacco di Roma (410) segnano un traumatico cambiamento a cui Macrobio oppone valori ed ideali di un mondo pagano da tramandare."}
{"id": "86922", "revid": "188116", "url": "https://it.wikipedia.org/wiki?curid=86922", "title": "MSI", "text": ""}
{"id": "86924", "revid": "4", "url": "https://it.wikipedia.org/wiki?curid=86924", "title": "Whiskey", "text": ""}
{"id": "86927", "revid": "125244159", "url": "https://it.wikipedia.org/wiki?curid=86927", "title": "Guadalcanal", "text": "Guadalcanal (nome in lingua originale \"Isatabu\") \u00e8 un'isola di situata nell'Oceano Pacifico, appartenente all'arcipelago delle Isole Salomone. L'isola - la pi\u00f9 estesa dell'arcipelago - \u00e8 quasi interamente ricoperta dalla giungla (93%) e su di essa \u00e8 situata la capitale dello stato delle Isole Salomone, Honiara. Guadalcanal conta una popolazione di abitanti (1999) e vi si trova il Monte Popomanaseu che, con i suoi metri, \u00e8 la cima pi\u00f9 alta dell'isola e dell'arcipelago.\nDurante la seconda guerra mondiale Guadalcanal divenne teatro di una famosa campagna che ebbe luogo tra il 7 agosto 1942 e il 9 febbraio 1943. \u00c8 stata anche narrata nel film \"La sottile linea rossa\" del regista Terrence Malick e nella serie televisiva \"The Pacific\".\nStoria.\nScoperta nel 1568 durante la spedizione condotta da \u00c1lvaro de Meda\u00f1a, venne chiamata Guadalcanal dal nome della citt\u00e0 natale di Pedro de Ortega, secondo di de Meda\u00f1a. Il nome dell'isola vari\u00f2 nel tempo finch\u00e9 nel 1932 - nel frattempo divenuta territorio dell'Impero Britannico - venne ufficialmente fissato in Guadalcanal.\nSeconda guerra mondiale.\nNel maggio 1942 l'isola venne occupata dalle truppe dell'Impero giapponese che continuavano la loro avanzata nel Sud-Pacifico e che iniziarono la costruzione di un aeroporto. L'isola divenne quindi oggetto della prima invasione su larga scala delle forze statunitensi nella seconda guerra mondiale. La battaglia, che avveniva contemporaneamente su terra e su mare, continu\u00f2 fino al gennaio del 1943 quando le truppe giapponesi lasciarono l'isola, dichiarata sicura solo il successivo 9 febbraio.\nSull'isola \u00e8 presente l'Aeroporto Internazionale di Honiara."}
{"id": "86928", "revid": "7", "url": "https://it.wikipedia.org/wiki?curid=86928", "title": "Isola di Guadalcanal", "text": ""}
{"id": "86932", "revid": "56818", "url": "https://it.wikipedia.org/wiki?curid=86932", "title": "Apoplessia", "text": ""}
{"id": "86933", "revid": "125262661", "url": "https://it.wikipedia.org/wiki?curid=86933", "title": "Policlinico Agostino Gemelli", "text": "La Fondazione Policlinico Universitario Agostino Gemelli IRCCS - Universit\u00e0 Cattolica del Sacro Cuore \u00e8 un policlinico universitario di Roma progettato da Giuseppe Cigni e Gaetano Minnucci, sede della facolt\u00e0 di Medicina e Chirurgia dell'Universit\u00e0 Cattolica del Sacro Cuore.\nCollegato alla suddetta facolt\u00e0, prende il nome dallo psicologo francescano Agostino Gemelli, che fond\u00f2 nel 1921 l'Universit\u00e0 Cattolica, e con i suoi 1558 posti letto, \u00e8 il pi\u00f9 grande ospedale d'Italia ed uno dei pi\u00f9 grandi ospedali privati d'Europa. Opera nell'ambito del Sistema Sanitario Nazionale italiano, oltre ad erogare prestazioni in regime di attivit\u00e0 privata, con le sue funzioni che non si limitano alle attivit\u00e0 di tipo ospedaliero, ma comprendono anche la ricerca scientifica in campo medico-biologico, l'insegnamento delle discipline mediche e infermieristiche, la formazione permanente del personale sanitario.\nStoria.\nIl Policlinico sorge sulle pendici di Monte Mario, nel quartiere Trionfale, su un terreno donato nel 1934 da papa Pio XI all'Istituto Giuseppe Toniolo di Studi Superiori, ente fondatore e garante dell'Universit\u00e0 Cattolica. Il Policlinico fu progettato dall'architetto Gaetano Minnucci.\nDescrizione.\nSi estende su 37 ettari contigui al parco regionale urbano del Pineto, che ospitano anche i laboratori e una chiesa.\nIl Policlinico \u00e8 costituito da tre complessi sanitari principali: il Complesso Policlinico (con diciotto edifici di varie dimensioni), il Complesso Polifunzionale e la Piastra Polifunzionale. Nel primo sono ubicati reparti di degenza, ambulatori, laboratori e servizi rivolti ai pazienti ricoverati, ai visitatori quotidiani e al personale. Nel Complesso Polifunzionale, inaugurato nel 1997 ed unito al Complesso Policlinico mediante un ponte aereo coperto, sono ospitati gli ambulatori e i reparti della Clinica delle Malattie Infettive, il Centro di Malattie dell'Invecchiamento (CEMI) ed un centro PET. Nel 2004 \u00e8 stata inaugurata la Piastra Polifunzionale, in cui sono ospitati in forma centralizzata laboratori di analisi, sale operatorie e il dipartimento d'emergenza e accettazione (D.E.A.) di secondo livello che svolge un'intensa attivit\u00e0 avendo affrontato, nel solo 2018, ben 82.076 accessi totali (distribuiti tra i tre Pronto Soccorso: Centrale, Pediatrico e Ostetrico) di cui 2.442 in trasferimento da un altro ospedale.\nNel 2021 l'IRCSS ha completato l'acquisto dell'adiacente Complesso Integrato Columbus, un tempo struttura privata, che la Fondazione gestiva di fatto dal 2015. Dal 1\u00ba febbraio ha anche formalizzato il passaggio alle proprie dirette dipendenze di tutto il personale ivi operante. Gi\u00e0 da marzo 2020, a seguito della pandemia di COVID-19, su richiesta della Regione Lazio il complesso era stato interamente adibito a ospedale COVID.\nModello organizzativo ed attivit\u00e0.\nL'attivit\u00e0 clinica \u00e8 organizzata in 21 aree raggruppate in 8 \"Poli\" il cui compito \u00e8 quello di organizzare l'attivit\u00e0 assistenziale, la formazione, l'insegnamento e la ricerca delle 241 Unit\u00e0, di cui 85 Unit\u00e0 Operative Complesse, 124 Unit\u00e0 Operative Semplici e 35 Unit\u00e0 Operative Semplici di Area, di cui sono responsabili. L'approccio utilizzato per mappare, integrare e valutare l'attivit\u00e0 assistenziale di patologie frequenti e critiche \u00e8 quello dei \"percorsi clinici\". Al 2018, l'organizzazione dell'attivit\u00e0 clinica \u00e8 la seguente:\nTecnologie avanzate ed aree di eccellenza.\nDal 2015, l'ospedale \u00e8 dotato di una delle sale operatorie ibride pi\u00f9 grandi e moderne d'Europa, un centro di Radioterapia oncologica altamente specializzato (Gemelli ART), unico nel suo genere in Italia, e il NEMO (NEuroMuscular Omnicenter) Clinical Center, altamente specializzato nella cura dei pazienti affetti da malattie neuromuscolari come la sclerosi laterale amiotrofica le distrofie muscolari. Nel 2017 \u00e8 stato inaugurato l'IPSE Center (Interactive Patient Simulation Experience), un centro di 1.200 m\u00b2 alla simulazione medica, chirurgica e diagnostica.\nMedicinema.\nNel 2016, in collaborazione con la Onlus MediCinema Italy, l'ospedale ha completato ed inaugurato la sala cinematografica MediCinema, da 130 posti, in grado di accogliere pazienti in sedia a rotelle ed allettati. Si tratta del primo ospedale in Italia ad avere le strutture per la \"cinematerapia\" disponibili per i propri pazienti ed i loro familiari.\nCollaborazione con Qatar Foundation Endowment.\nNel luglio 2017, Qatar Foundation Endowment (QFE) e Fondazione Policlinico Universitario A. Gemelli annunciano la firma di un accordo per la gestione dell\u2019Ospedale Mater Olbia Hospital a Olbia, in Sardegna. Il Mater Olbia Hospital, acquisito da QFE attraverso la piattaforma europea d\u2019investimenti nel maggio 2015, \u00e8 stato negli anni seguenti oggetto d\u2019ingenti interventi strutturali e tecnologici che ne hanno portato all'apertura definitiva nel gennaio 2019.\nPazienti celebri.\nIl Policlinico Gemelli fu al centro dell'attenzione internazionale durante il pontificato di papa Giovanni Paolo II quando, nel 1981, il papa vi fu operato d'urgenza a seguito dell'attentato perpetrato ai suoi danni da Mehmet Ali A\u011fca. Nel corso degli anni il pontefice vi fu ricoverato varie altre volte (l'ultima pochi giorni prima della sua morte, nel 2005): per questa ragione egli soprannomin\u00f2 l'appartamento al decimo piano dove veniva ricoverato: il \"Vaticano Terzo\" (il secondo corrisponde alla residenza estiva di Castel Gandolfo). Nel giugno del 2009 una statua a lui dedicata fu svelata davanti all'ingresso principale dell'ospedale. Altri famosi pazienti sono stati i politici Giulio Andreotti, Walter Veltroni e Francesco Cossiga, il Premio Nobel per la pace Madre Teresa di Calcutta, il fisico teorico Stephen Hawking, il sacerdote Georg Ratzinger, fratello maggiore di papa Benedetto XVI e, infine, Papa Francesco, ricoverato dal 4 al 14 luglio 2021 per un intervento al colon.\nCollegamenti.\n Capolinea linea autobus ATAC (146) da Battistini (Stazione Metro A)\n Linee autobus ATAC di passaggio (C6 - 446 - 980) + ingresso via trionfale (913-990-911-912-907-N6)"}
{"id": "86934", "revid": "125986262", "url": "https://it.wikipedia.org/wiki?curid=86934", "title": "Dino Zoff", "text": "Considerato uno dei pi\u00f9 grandi portieri nella storia del calcio, ha legato la propria attivit\u00e0 calcistica principalmente alla , militandovi per undici anni a cavallo degli anni 1970 e 1980, senza mai saltare una partita di campionato; con i bianconeri ha collezionato 479 presenze (330 in Serie A), vincendo sei campionati italiani, due Coppe Italia e una Coppa UEFA, e ha disputato due finali di Coppa dei Campioni e una di Coppa Intercontinentale. Insieme al libero Gaetano Scirea e ai terzini Claudio Gentile e Antonio Cabrini, suoi compagni alla Juventus e in nazionale, Zoff ha costituito uno dei migliori reparti difensivi nella storia del calcio. Ritiratosi dall'attivit\u00e0 agonistica, ha intrapreso la carriera di allenatore, divenendo nel 1990, alla guida della Juventus, il primo tecnico capace di conquistare la Coppa UEFA dopo averla vinta da calciatore.\nCon la nazionale italiana ha preso parte a due campionati d'Europa ( e ) e a quattro campionati del mondo (, , e ), ottenendo inoltre, come commissario tecnico degli azzurri, il secondo posto al . Il successo al campionato mondiale 1982, conseguito all'et\u00e0 di quarant'anni \u2014 peraltro come capitano dell'Italia \u2014, lo ha reso il vincitore pi\u00f9 anziano nella storia della competizione nonch\u00e9 l'unico giocatore italiano ad aver ottenuto, a livello di nazionale, sia il titolo di campione d'Europa sia di campione del mondo. Sempre in azzurro detiene il record mondiale d'imbattibilit\u00e0 per squadre nazionali, non avendo subito reti per 1142 minuti consecutivi. \u00c8 stato a lungo il giocatore con pi\u00f9 partite disputate in Serie A e nella nazionale italiana \u2014 avendo totalizzato rispettivamente 570 e 112 presenze \u2014, prima di essere superato in entrambe le voci statistiche da Paolo Maldini (nel 2000 relativamente alle apparizioni in maglia azzurra, nel 2005 per quanto concerne il massimo campionato italiano).\nPi\u00f9 volte candidato al Pallone d'oro, sfior\u00f2 la vittoria nel 1973, classificandosi secondo alle spalle di Johan Cruijff. Occupa la 47\u00aa posizione nella classifica dei migliori calciatori del XX secolo pubblicata dalla rivista \"World Soccer\". Nel 2004 \u00e8 stato incluso nel FIFA 100 e annoverato fra le \"Leggende del calcio\" del Golden Foot; nello stesso anno, in occasione dei UEFA Jubilee Awards, \u00e8 stato indicato dalla FIGC quale miglior giocatore italiano del cinquantennio precedente, risultando inoltre 5\u00ba \u2014 primo fra gli italiani \u2014 nell'UEFA Golden Jubilee Poll. \u00c8 entrato a far parte della Hall of Fame del calcio italiano tra i \"Veterani\" e della Walk of Fame dello sport italiano tra le \"Leggende\", rispettivamente nel 2012 e nel 2015.\nCaratteristiche tecniche.\nGiocatore.\nEstremo difensore di sicura affidabilit\u00e0 e freddezza, Zoff si distingueva per il notevole senso del piazzamento, la sicurezza nelle uscite \u2014 sia alte che basse \u2014 e la sobriet\u00e0 negli interventi, finalizzati pi\u00f9 all'efficacia che alla spettacolarit\u00e0: significative in tal senso l'attitudine a bloccare il pallone quando possibile, anzich\u00e9 respingerlo, e la preferenza per uniformi da gioco scarsamente appariscenti, utili a non evidenziare la sua posizione tra i pali. Atleta dotato di grande personalit\u00e0, considerato un \"leader silenzioso\", ha mantenuto un'eccellente condizione fisica per tutta la carriera, confidando nella possibilit\u00e0 di migliorarsi costantemente: la vittoria del all'et\u00e0 di 40 anni e i 332 incontri disputati consecutivamente in Serie A sono due imprese ineguagliate.\nPrima che Gianluigi Buffon iniziasse a godere di altrettanta considerazione, al punto da alimentare dibattiti su chi sia stato il migliore dei due, Zoff \u00e8 stato ritenuto in modo pressoch\u00e9 unanime il pi\u00f9 grande portiere della storia del calcio italiano.\nAllenatore.\nUna volta sedutosi in panchina Zoff ha proposto un calcio affine alla cosiddetta zona mista, ovvero una miscela tra lo storico \"gioco all'italiana\" e le innovazioni \"zoniste\" introdotte a cavallo degli anni 1970 e 1980. In questo senso \u00e8 stabilmente ricorso a difese basate su un tradizionale libero, al quale tuttavia chiedeva anche di impostare l'azione nonch\u00e9 comandare la retroguardia, variando all'occorrenza sul gioco a zona. In linea generale \u00e8 stato un allenatore che rifuggiva da schemi e moduli predefiniti, poich\u00e9 convinto che la tattica passasse in secondo piano davanti al rapporto umano tra un tecnico e i suoi calciatori.\nCarriera.\nGiocatore.\nClub.\nUdinese.\nCresciuto nella Marianese, dopo una prima bocciatura a 14 anni ai provini con e a causa della bassa statura ( circa), fu accettato in seguito dall' dopo che, grazie allo sviluppo (e, secondo lo stesso Zoff, all'alimentazione impartitagli da sua nonna a base di uova), crebbe di ben .\nCon la squadra friulana debutt\u00f2 in Serie A il , al Comunale di Firenze, battuto 2-5 dalla che si impose con due doppiette ciascuna di Milani e Hamrin e con una rete di Jonsson.\nL'anno successivo, dopo la retrocessione dell'Udinese in Serie B, Zoff divenne titolare della squadra, anche se le sue prestazioni giudicate non convincenti lo posero in lista d'uscita nonostante gli apprezzamenti dell'allora presidente del club, Dino Bruseschi, che lo difese sempre dalle critiche talora aspre ed era quindi rest\u00eco a cederlo.\nMantova.\nZoff ritorn\u00f2 in Serie A nel 1963, anno in cui fu acquistato dal per una cifra intorno ai 20 milioni di lire. Inizialmente designato a riserva dell'altro neoacquisto, il pi\u00f9 esperto e sulla carta pi\u00f9 affidabile Attilio Santarelli, gi\u00e0 nel suo primo campionato in Lombardia il pi\u00f9 giovane Zoff riusc\u00ec ben presto a sovvertire le gerarchie, conquistando le chiavi della porta virgiliana, grazie anche a un infortunio occorso a Santarelli a inizio stagione.\nDisput\u00f2 in biancorosso 131 partite nell'arco di quattro stagioni: l'ultima da lui giocata allo stadio Danilo Martelli fu quella del 1\u00ba giugno 1967, la famosa Mantova- (1-0) che \"a posteriori\" sanc\u00ec il tramonto della Grande Inter. Nell'estate seguente, per Zoff ci fu il passaggio al Napoli e il debutto in nazionale.\nNapoli.\nNell'estate 1967 Zoff sembrava destinato a trasferirsi al , con cui aveva raggiunto un'intesa di massima; tuttavia, l'affare salt\u00f2 \"in extremis\", con la squadra milanese che fin\u00ec per ingaggiare Fabio Cudicini. Alla mezzanotte dell'ultimo giorno di calciomercato, Zoff si trasfer\u00ec quindi al per 120 milioni di lire pi\u00f9 il cartellino di Claudio Bandoni, grazie all'aiuto di Alberto Giovannini, direttore del quotidiano \"Roma\" allora di propriet\u00e0 di Achille Lauro, quest'ultimo \"patron\" anche del club azzurro; il giornalista, con l'aiuto di Bruno Pesaola e all'insaputa di Lauro, finse infatti di essere il presidente della squadra.\nIn Serie A difese la porta dei partenopei per 143 incontri, scendendo in campo ininterrottamente dal debutto del 24 settembre 1967 (Napoli- 1-0, prima giornata del campionato 1967-1968), alla sconfitta del 12 marzo 1972 (0-2 contro l'Inter, ventunesima giornata del campionato 1971-1972); pochi giorni dopo quest'ultimo incontro sub\u00ec un infortunio al malleolo in allenamento, che interruppe la sua striscia di partite consecutive tenendolo fuori per 7 incontri, fino alla penultima giornata.\nDurante la sua militanza nel club campano stabil\u00ec due record: nella stagione 1970-1971 concesse solo 18 gol in 30 partite, riuscendo inoltre a mantenere la porta inviolata per le prime sei giornate, capitolando solo dopo 590', alla settima giornata, contro l'interista Jair. Concluse la sua esperienza nel Napoli disputando la finale della Coppa Italia 1971-1972, persa 2-0 contro il Milan.\nJuventus.\nNell'estate 1972, in una fase storica in cui il club partenopeo necessitava di essere svecchiato a livello di rosa e riorganizzato a livello economico, il trentenne Zoff, ormai considerato tra gli estremi difensori pi\u00f9 forti della sua generazione, venne ingaggiato dalla nell'ambito di un cospicuo scambio di cartellini sull'asse Napoli-Torino che coinvolse, tra gli altri, il pi\u00f9 giovane ma anche pi\u00f9 incostante Pietro Carmignani, da cui il friulano eredit\u00f2 le chiavi della porta bianconera. Negli anni in Piemonte, Zoff si render\u00e0 protagonista di una notevole costanza di rendimento, tant'\u00e8 che fino alla fine della stagione 1982-1983 non avrebbe pi\u00f9 saltato una partita di campionato.\nAi bianconeri sono legate tutte le sue vittorie con squadre di club, tanto come giocatore quanto, successivamente, come allenatore: in undici stagioni vinse per sei volte il titolo di campione d'Italia (1972-1973, 1974-1975, 1976-1977, 1977-1978, 1980-1981 e 1981-1982), due Coppe Italia (1978-1979 e 1982-1983) e una Coppa UEFA (1976-1977, primo successo europeo della societ\u00e0 torinese).\nLa sua attivit\u00e0, al termine della stagione 1982-1983, si concluse di fatto con la finale di Coppa dei Campioni (cui la Juventus era giunta imbattuta), persa ad Atene contro i tedeschi dell', il 25 maggio 1983. Nei giorni seguenti il portiere friulano ufficializz\u00f2 il suo prossimo ritiro, chiedendo e ottenendo che per l'ultimo impegno stagionale della squadra bianconera, la doppia finale di Coppa Italia contro il che gli varr\u00e0 l'ultimo trofeo della carriera agonistica, la maglia da titolare venisse affidata al suo secondo Luciano Bodini.\nDurante i suoi anni alla Juventus, Zoff stabil\u00ec alcuni primati degni di nota: nel corso della stagione 1972-1973 mantenne la propria porta inviolata per 903', superando i precedenti 792' di Mario Da Pozzo e stabilendo cos\u00ec l'allora record d'imbattibilit\u00e0 nella Serie A a \"girone unico\" \u2014 un primato poi superato dai 929' di Sebastiano Rossi nel campionato 1993-1994; nell'annata 1981-1982 sub\u00ec solo 14 reti, record assoluto per la societ\u00e0 bianconera; inoltre, nelle undici stagioni disputate in maglia bianconera non salt\u00f2 mai una partita di campionato, scendendo in campo per 330 incontri consecutivi.\nComplessivamente, tocc\u00f2 la soglia delle 570 presenze in Serie A, un traguardo che lo render\u00e0 il giocatore con pi\u00f9 apparizioni nel massimo campionato italiano fino al 2005, quando verr\u00e0 scavalcato da Paolo Maldini; limitatamente al proprio ruolo, manterr\u00e0 il primato per un ulteriore anno, oltrepassato da Gianluca Pagliuca nel 2006.\nNazionale.\nNazionali giovanili.\nI primi approcci di Zoff con l'azzurro avvennero nelle rappresentative giovanili. Nel 1963, senza maturare presenze, fece da \"dodicesimo\" a Rino Rado nella nazionale \u00abprobabili olimpici\u00bb \u2014 una rappresentativa Under-21 \"ante litteram\" \u2014 che vinse la medaglia d'oro al torneo calcistico dei IV Giochi del Mediterraneo di Napoli. L'esordio in maglia azzurra arriv\u00f2 il 20 novembre dello stesso anno ad Ankara, stavolta con la nazionale giovanile olimpica \u2014 una rappresentativa creata \"ad hoc\" onde eludere lo \"status\" dilettantistico all'epoca richiesto dal Comitato Olimpico Internazionale \u2014, in occasione della sfida contro i pari et\u00e0 turchi (2-2) valevole per le qualificazioni al torneo di : pur ottenendo nei mesi seguenti l'accesso alla fase finale, l'anno dopo Zoff e i suoi compagni di nazionale si videro preclusa la partecipazione all'Olimpiade nipponica, una volta emerso il succitato problema di una carriera professionistica gi\u00e0 in essere per parte di loro.\nIn totale, con la rappresentativa giovanile raccolse 3 presenze nel biennio 1963-1964.\nNazionale maggiore.\n1968-1974.\nZoff ricevette la prima convocazione in nazionale maggiore a 26 anni, durante le qualificazioni al . L'Italia, giunta agli spareggi che avrebbero designato le 4 partecipanti alla fase finale del torneo, doveva ribaltare il 3-2 con cui la si era imposta nella gara di andata a Sofia; fino a quel momento, il commissario tecnico Ferruccio Valcareggi aveva puntato su Enrico Albertosi come portiere titolare e su Lido Vieri come vice, ma un infortunio occorso a entrambi in prossimit\u00e0 della partita di ritorno costrinse il selezionatore a ripiegare su Zoff e Roberto Anzolin, quest'ultimo gi\u00e0 riserva di Albertosi al : indeciso su chi schierare, Valcareggi opt\u00f2 per il friulano in virt\u00f9 del suo \u00abentusiasmo da debuttante\u00bb. La partita fu disputata il 26 aprile 1968 allo stadio San Paolo: Zoff, che giocava \u00abin casa\u00bb per via della sua militanza nel , si mostr\u00f2 affidabile pur senza compiere grandi interventi, e l'Italia ottenne la qualificazione imponendosi per 2-0.\nNel giugno dello stesso anno, Zoff disput\u00f2 da titolare la fase finale della competizione, al termine della quale l'Italia conquist\u00f2 il primo Europeo della sua storia, battendo 2-0 la nella ripetizione della finale, che si era conclusa 1-1; il portiere, i cui interventi nel primo atto della finale furono decisivi per mantenere la parit\u00e0, sar\u00e0 poi inserito nella squadra ideale del torneo.\nL'ottimo Europeo disputato garant\u00ec a Zoff, nonostante le sole 4 presenze al suo attivo, un posto da titolare per buona parte delle qualificazioni al in Messico, ma nella fase finale del torneo le chiavi della porta furono nuovamente affidate ad Albertosi, fresco vincitore dello scudetto con il e membro \u2014 insieme a Pierluigi Cera e Comunardo Niccolai, anch'essi convocati per il Mondiale \u2014 di una linea difensiva che nel campionato appena concluso aveva concesso solo 11 reti, stabilendo un record. Zoff fece dunque da vice, assistendo dalla panchina al secondo posto dell'Italia, sconfitta in finale dal ; pur senza mai polemizzare, definir\u00e0 la sua esclusione dall\"undici\" titolare \u00abuna grande sconfitta personale\u00bb.\nTerminato il Mondiale, Albertosi mantenne il posto da titolare per tutto il 1970, finch\u00e9 Zoff non lo scavalc\u00f2 a partire dall'amichevole contro la del 20 febbraio 1971, divenendo stabilmente il nuovo \"numero uno\" azzurro: di l\u00ec in avanti, infatti, la sua titolarit\u00e0 non verr\u00e0 pi\u00f9 messa in discussione. Mancato l'accesso al (Zoff, infortunato, non disput\u00f2 lo spareggio-qualificazione perso contro il ), sul finire dello stesso anno il portiere diede inizio a una striscia di imbattibilit\u00e0 che lo porter\u00e0 a mantenere la porta inviolata per 1142 minuti (record assoluto per le nazionali di calcio), da Italia- del 20 settembre 1972 ad -Italia del 15 giugno 1974: quest'ultima fu la gara d'esordio del in Germania Ovest, dove un'Italia alla fine di un ciclo fu eliminata al primo turno.\n1974-1983.\nTerminata l'era Valcareggi, sostituito da Fulvio Bernardini il quale verr\u00e0 poi affiancato da Enzo Bearzot, il 20 novembre 1974 Zoff indoss\u00f2 per la prima volta la fascia da capitano, in una partita contro i valida per le qualificazioni al , cui l'Italia mancher\u00e0 l'accesso come nell'edizione precedente; diverr\u00e0 capitano a tutti gli effetti tre anni dopo, in seguito al ritiro dalla nazionale di Giacinto Facchetti. Con Bearzot promosso a unico CT, Zoff disput\u00f2 quindi il in Argentina, concluso al quarto posto; a seguito della sconfitta in semifinale per mano dei Paesi Bassi, che precluse agli azzurri l'accesso alla finale, Zoff fu duramente criticato da Gianni Brera a causa delle reti di Ernie Brandts e Arie Haan, realizzate con due tiri da lontano.\nIl , con Zoff ancora titolare, vide l'Italia padrona di casa piazzarsi ancora al quarto posto, venendo sconfitta ai tiri di rigore dalla nella \"finalina\" valida per la terza piazza; come gi\u00e0 accaduto al termine dell'edizione 1968, Zoff verr\u00e0 incluso nel \"team of the tournament\". Il 17 ottobre 1981, nella gara contro la valida per le qualificazioni al , eguagli\u00f2 il record di presenze in nazionale, precedentemente stabilito da Facchetti con 94 incontri; lo superer\u00e0 nel successivo impegno del 14 novembre contro la .\nL'ultima grande competizione disputata da Zoff con la maglia della nazionale fu il succitato Mondiale 1982 in Spagna, una partecipazione che permise al portiere di stabilire alcuni primati: disputando il suo quarto torneo iridato eguagli\u00f2 il record italiano di Enrico Albertosi e Gianni Rivera (poi pareggiato da altri giocatori e battuto nel 2014 da Gianluigi Buffon); nella partita d'esordio con la tocc\u00f2 inoltre la soglia delle 100 presenze in nazionale, risultando il primo italiano a riuscirci. Nel corso del torneo, il portiere azzurro offr\u00ec prestazioni di alto livello \u2014 che gli valsero la collocazione nell\"All-Star Team\" del Mondiale \u2014 e comp\u00ec il suo intervento pi\u00f9 famoso, da lui stesso considerato il pi\u00f9 importante della propria carriera: nei concitati minuti finali della partita contro il , valida per l'accesso alla semifinale, Zoff ferm\u00f2 in presa sulla linea di porta un colpo di testa del difensore avversario Oscar, evitando una pi\u00f9 rischiosa respinta e risultando decisivo per il successo italiano (3-2). Dopo la vittoriosa finale contro la (3-1), l'11 luglio a Madrid, in qualit\u00e0 di capitano fu Zoff ad alzare il trofeo della Coppa del Mondo, stabilendo altri due record: divenne infatti, all'et\u00e0 di 40 anni, il pi\u00f9 anziano vincitore della competizione nonch\u00e9 il primo e unico italiano ad aver vinto un Mondiale e un Europeo.\nIl 29 maggio 1983, a 41 anni, Zoff scese in campo per l'ultima volta in azzurro, in -Italia (2-0) a G\u00f6teborg, sfida che coincise anche con l'ultima partita della sua carriera. Con 112 apparizioni (59 da capitano), Zoff \u00e8 stato per 19 anni il detentore del record di presenze in nazionale, battuto da Paolo Maldini nel 2000.\nAllenatore e dirigente.\nJuventus e Italia olimpica.\nAlla fine della carriera agonistica, Zoff rimase inizialmente alla , dove nella stagione 1983-1984 ricopr\u00ec il ruolo di preparatore dei portieri, allenando la sua ex riserva Luciano Bodini e il neoacquisto Stefano Tacconi, suo erede designato. Successivamente entr\u00f2 nei ranghi tecnici della FIGC come selezionatore dell', che riusc\u00ec a qualificare nel 1988 ai Giochi della XXIV Olimpiade di Seul; qui gli azzurri, poi guidati in Corea del Sud da Francesco Rocca, chiusero il torneo olimpico al quarto posto.\nRitorno alla Juventus.\nZoff lasci\u00f2 il ruolo di selezionatore della nazionale olimpica nell'estate 1988, quando venne richiamato dalla Juventus, ingaggiato stavolta come tecnico della prima squadra. Guid\u00f2 i bianconeri per le successive due stagioni, entrambe terminate al quarto posto del campionato: mentre la prima annata si rivel\u00f2 globalmente anonima, nella successiva Zoff riport\u00f2 la squadra torinese ai vertici dopo alcuni anni altalenanti, centrando il \"double\" continentale Coppa Italia-Coppa UEFA, vinte rispettivamente contro il di Sacchi e \u2014 nella prima finale europea tutta italiana \u2014 contro la . Il riassetto societario in atto ai vertici del club alla fine della stagione 1989-1990, gi\u00e0 annunciato da alcuni mesi, port\u00f2 tuttavia alla mancata conferma di Zoff in panchina nonostante le due coppe sollevate.\nLazio.\nIn vista della stagione 1990-1991 il tecnico friulano assunse quindi la guida della dell'allora presidente Gianmarco Calleri, con la quale ottenne nei primi due campionati dei piazzamenti di met\u00e0 classifica, per poi riportare al suo terzo anno biancoceleste la squadra romana nelle coppe europee dopo quasi quindici anni grazie al quinto posto ottenuto nella stagione 1992-1993. Ricopr\u00ec anche la carica di presidente durante la gestione proprietaria del finanziere Sergio Cragnotti e, nel 1997, ricopr\u00ec la doppia veste di presidente e allenatore dopo l'esonero del tecnico boemo Zden\u011bk Zeman; i romani fino a quel momento occupavano la dodicesima piazza in classifica per poi concludere il campionato al quarto posto.\nDopo essere tornato alla Lazio come dirigente e aver assunto la carica presidenziale per quattro anni, dal 1994 al 1998, nel gennaio 2001, reduce dall'avventura come CT della nazionale e tornato nella societ\u00e0 biancoceleste nel ruolo di vicepresidente, venne richiamato in panchina per subentrare al dimissionario Sven-G\u00f6ran Eriksson; dopo una lunga serie di risultati utili consecutivi, a fine stagione ottenne un terzo posto, ma nella stagione seguente fu esonerato dopo poche settimane, causa un avvio sottotono, culminato nella sconfitta casalinga in Champions League contro i francesi del (1-3).\nCon 202 panchine, per i successivi diciannove anni \u00e8 rimasto l'allenatore con il maggior numero di presenze in competizioni ufficiali alla guida della squadra biancoceleste; tale record \u00e8 stato superato nel 2020 da Simone Inzaghi.\nItalia e Fiorentina.\nA seguito dell'eliminazione dell' ai quarti di finale del , nel luglio seguente Zoff fu chiamato a sostituire l'esonerato Cesare Maldini come commissario tecnico degli azzurri, con l'obiettivo di portare la nazionale al . Pur con qualche passo falso nelle giornate conclusive, ottenne la qualificazione alla fase finale del torneo, promuovendo nel frattempo in pianta stabile in maglia azzurra elementi come Francesco Totti e Gianluca Zambrotta.\nNell'estate 2000, sotto la guida di Zoff, all'Europeo di Belgio e Paesi Bassi gli azzurri raggiunsero l'ultimo atto del torneo, dopo peraltro avere eliminato in semifinale gli \"Oranje\" padroni di casa ai tiri di rigore, in una stoica e sofferta partita rimasta da allora nell'immaginario del calcio italiano. Tuttavia nella finale contro la , dopo essere stati in vantaggio fino al 90', gli italiani furono raggiunti sul pari dai \"Bleus\" nei minuti di recupero, e poi battuti nei tempi supplementari al golden goal. Nei giorni seguenti la partita, Zoff fu apertamente criticato da Silvio Berlusconi, all'epoca leader di Forza Italia e presidente del , il quale accus\u00f2 pubblicamente il commissario tecnico per le sue scelte tattiche: in segno di protesta, Zoff reag\u00ec rassegnando le proprie dimissioni, \u00abper dignit\u00e0\u00bb.\nCinque anni dopo, come sua ultima appendice della carriera di allenatore, nel campionato 2004-2005 ritorn\u00f2 in panchina con la neopromossa , subentrando in gennaio al posto dell'esonerato Sergio Buso; Zoff condusse la squadra viola alla salvezza, riuscendo ad avere la meglio nella volata finale di e . Al termine della stagione si ritir\u00f2 definitivamente dal mondo del calcio."}
{"id": "86936", "revid": "1313191", "url": "https://it.wikipedia.org/wiki?curid=86936", "title": "Specie di Buddleja", "text": "Elenco delle specie di \"Buddleja\":"}
{"id": "86938", "revid": "6066", "url": "https://it.wikipedia.org/wiki?curid=86938", "title": "Johann Cruyff", "text": ""}
{"id": "86939", "revid": "767487", "url": "https://it.wikipedia.org/wiki?curid=86939", "title": "Specie di Aralia", "text": "Elenco delle Specie di Aralia:"}
{"id": "86941", "revid": "228587", "url": "https://it.wikipedia.org/wiki?curid=86941", "title": "Teofilo Patini", "text": "Biografia.\nNativo di Castel di Sangro, in provincia dell'Aquila, studi\u00f2 inizialmente filosofia all'Universit\u00e0 di Napoli, prima di iscriversi nel luglio del 1856 ai corsi di pittura dell'Accademia di belle arti della stessa citt\u00e0. Ebbe come maestri Giuseppe Mancinelli, Giovanni Salomone e Biagio Molinari e si leg\u00f2 presto al gruppo di pittori che faceva capo a Filippo Palizzi, di cui fu fervente allievo.\nFece viaggi di studio a Firenze (1868) e a Roma (1870), per poi tornare a Castel di Sangro nel 1873. Si trasfer\u00ec quindi all'Aquila dove nel 1882 fond\u00f2 la \"Scuola di Arti e Mestieri\", nella quale studiarono, tra gli altri, Domenico Cifani, Giovanni Feneziani\u00a0e Tito Pellicciotti. Nel capoluogo abruzzese Patini ebbe dimora e stabil\u00ec il suo \"atelier\" nel monumentale palazzo Ardinghelli, nel quarto di Santa Maria, di propriet\u00e0 della famiglia Cappelli. Nel 1898 partecip\u00f2 all'Esposizione generale italiana a Torino.\nNel 1896 fu iniziato in massoneria nella loggia aquilana, intitolata a Fabio Cannella, e nei primi anni del Novecento fu membro della loggia \"Cosmogenesi\", nella stessa citt\u00e0. Una delle ultime opere fu l'affresco dell'aula magna dell'Universit\u00e0 di Napoli.\nDimor\u00f2 all'Aquila per lungo tempo prima di rientrare, poco prima della morte, nella sua citt\u00e0 natale. Nel 1873 da Teresa Tamposchi ebbe Giuseppina. \u00c8 stato sepolto nel cimitero monumentale di Poggioreale a Napoli, nel settore dedicato agli artisti.\nGenere e finalit\u00e0 delle sue opere.\nDa profondo e puro socialista qual era, dipinse quadri ritraenti la civilt\u00e0 contadina abruzzese di fine Ottocento e primi del Novecento, mettendo in rilievo la \u00abcondizione di povert\u00e0 della regione\u00bb e la \u00abcapacit\u00e0 di resistenza e di sacrificio della popolazione\u00bb; oltre che la sua profonda passione, la pittura fu il megafono con il quale urlava al mondo le misere condizioni del suo popolo, megafono che idealmente consegner\u00e0 a Ignazio Silone, lo scrittore di \"Fontamara\".\nIn particolare, tre sue opere ebbero una forte connotazione politica e per questo vengono considerate come facenti parte di una \"trilogia sociale\": \"Vanga e latte\", \"L'erede\" e \"Bestie da soma\". Si dedic\u00f2 anche a rappresentare immagini sacre, in dipinti e affreschi.\nA proposito del dipinto \"L'erede\", cos\u00ec scrisse Giovanni Fattori a Primo Levi, a febbraio 1903: \u00abIo debolmente mander\u00f2 i miei soldati che combatterono p. l'indipendenza ricompensati con il \"pro patria\" da lei conosciuto, di pi\u00f9 ho frugato nelle piaghe sociali e ho trovato un povero birrociaio che li more il vecchio cavallo - Miseria - il verismo li ha dato \"L'erede\" che \u00e8 nella galleria M. - e mi dica un poco confronti questo capo d'opera di vero e di sentimento con le belle figure del Sartorio nude - pi\u00f9 grandi del vero sconcie senza nulla dire, e nulla fare - qua si piange l\u00e0 si sbadiglia.\u00bb\nPinacoteca Patiniana e altri musei.\nAll'interno di \"Palazzo De Petra\" a Castel di Sangro c'\u00e8 la pinacoteca Patiniana, una mostra permanente interamente dedicata alle opere del Patini e dei suoi allievi. Tra le opere di grande importanza storico-artistica spicca il maestoso \"Bestie da soma\", conservato fino al 2009 presso il palazzo del Governo in L'Aquila e ivi traslato temporaneamente a seguito del terremoto del 6 aprile. Nei locali della pinacoteca Patiniana si tengono anche mostre temporanee.\nA Napoli, alla Galleria dell'Accademia di belle arti, si conservano tre opere di Teofilo Patini\u02d0 \"Edoardo III e i prigionieri di Calais\", 1868, olio su tela, 60x35 cm, saggio di scuola e primo posto per il Pensionato di pittura a Firenze; \"Zingara\", olio su tela, 1870, 53x88 cm, bozzetto del saggio per il Pensionato di Roma; \"L'erede\", 1875, olio su tela, 300x206 cm., acquistato nel 1906\nOmaggi.\nA Patini \u00e8 intitolato lo stadio di Castel di Sangro e dedicato un monumento in bronzo, situato all'incrocio di via XX Settembre e il corso Vittorio Emanuele con piazza Caduti del 1943, in cui il pittore \u00e8 mostrato nell'atto di dipingere. Dalla tavolozza si dipanano intrecci e festoni, e una musa dall'aspetto muliebre abruzzese. Nella provincia sono inoltre numerose scuole a portare il suo nome, tra cui l'istituto Mazzini-Patini dell'Aquila e il liceo scientifico di Castel di Sangro. La massoneria locale gli ha intitolato le logge dell'Aquila e di Avezzano. A L'Aquila era dedicata a Patini una monumentale statua di bronzo, costruita nel 1925 e posta nel piazzale antistante il teatro comunale, opera di Sebastiano Tarquini, allievo del Patini. Nel 1940 fu fusa per armi belliche.\nCollegamenti esterni.\ns"}
{"id": "86942", "revid": "1305772", "url": "https://it.wikipedia.org/wiki?curid=86942", "title": "Pel\u00e9", "text": "\u00c8 il \"Calciatore del Secolo\" per la FIFA, per il Comitato Olimpico Internazionale e per l'International Federation of Football History &amp; Statistics (IFFHS), nonch\u00e9 Pallone d'oro FIFA del secolo, votato dai precedenti vincitori del Pallone d'oro. Successivamente ha ricevuto, unico calciatore al mondo, il Pallone d'oro FIFA onorario.\nDa calciatore ha legato la sua carriera principalmente al Santos, con cui ha vinto, tra il resto, dieci volte il campionato Paulista, quattro il Torneo Rio-San Paolo, sei il Campeonato Brasileiro S\u00e9rie A e cinque (peraltro consecutive) la Ta\u00e7a Brasil, oltre a due edizioni della Copa Libertadores, altrettante della Coppa Intercontinentale e la prima edizione (su due disputate) della Supercoppa dei Campioni Intercontinentali. Trasferitosi negli Stati Uniti d'America nella parte finale di carriera, ha conquistato un Campionato NASL con i New York Cosmos.\n\u00c8 l'unico calciatore al mondo ad aver vinto tre edizioni del campionato mondiale di calcio, evento avvenuto con la nazionale brasiliana nel 1958, 1962 e 1970. Il suo gol realizzato alla Svezia nella finale del 1958 \u00e8 considerato il terzo pi\u00f9 grande gol nella storia della Coppa del Mondo FIFA e primo tra quelli realizzati in una finale di un campionato del mondo. La FIFA gli riconosce il record di reti realizzate in carriera, 1281 in 1363 partite, mentre in gare ufficiali ha messo a segno 757 reti in 816 incontri con una media realizzativa pari a 0,93 gol a partita.\nFa parte della National Soccer Hall of Fame ed \u00e8 stato inserito dal settimanale statunitense \"Time\" nel \"TIME 100 Heroes &amp; Icons\" del XX secolo. \u00c8 stato dichiarato \"Tesoro nazionale\" dal presidente del Brasile J\u00e2nio Quadros e, nel luglio 2011, \"Patrimonio storico-sportivo dell'umanit\u00e0\". \u00c8 definito \"O Rei\" (in italiano \"Il Re\"), \"O Rei do Futebol\" (\"Il Re del Calcio\"), \"Perla Nera\" (in portoghese \"P\u00e9rola Negra\").\nCaratteristiche tecniche.\nPel\u00e9 nel corso della sua carriera si \u00e8 dimostrato un calciatore completo, capace di coniugare tecnica e abilit\u00e0 atletiche, intelligenza e velocit\u00e0, precisione nei passaggi e senso del gol. A tal proposito, si ricorda che segn\u00f2 cinque reti in un solo incontro in almeno sei occasioni, realizz\u00f2 quattro gol in una singola partita trenta volte ed aggiunse a ci\u00f2 novantadue triplette. Il giornalista sportivo Gianni Brera disse che \u00abPel\u00e9 vede il gioco suo e dei compagni: lascia duettare in affondo chi assume l'iniziativa dell'attacco e, scattando a fior d'erba, arriva a concludere. Mettete tutti gli assi che volete in negativo, poneteli uno sull'altro: esce una faccia nera, un par di cosce ipertrofiche e un tronco nel quale stanno due polmoni e un cuore perfetti\u00bb.\nIl repertorio di dribbling di Pel\u00e9 includeva una particolare giocata che in Brasile viene chiamata \"drible da vaca\"; un esempio di questa si ebbe nella partita contro l'Uruguay del Mondiale del 1970, quando l'attaccante lasci\u00f2 passare il pallone \u2013 senza toccarlo \u2013 verso un lato del portiere Ladislao Mazurkiewicz e si lanci\u00f2 su quello opposto, disorientando l'avversario. Abile con entrambi i piedi, Pel\u00e9 fu anche un eccelso colpitore di testa, nonostante la statura relativamente ridotta; nella finale della citata edizione dei Mondiali di calcio marc\u00f2 un gol effettuando un balzo da atleta.\nCarriera.\nClub.\nInizi.\nFiglio dell'ex calciatore Dondinho (all'anagrafe Jo\u00e3o Ramos do Nascimento) che termin\u00f2 la propria carriera a causa di un infortunio al ginocchio, e di Maria Celeste Arantes, Pel\u00e9 fu inizialmente soprannominato \"Dico\" dai suoi parenti. A 5 anni, nel 1945, si trasfer\u00ec con la famiglia a Bauru. Da bambino si guadagn\u00f2 compensi extra pulendo scarpe e quando il padre gli disse di giocare a calcio inizialmente, vista la povert\u00e0 della famiglia, non pot\u00e9 comprare un pallone, ma gioc\u00f2 solitamente con un calzino o degli stracci riempiti con carta e legati con un laccio, oppure con un frutto di mango.\nFu in quel periodo che un suo compagno di scuola gli diede il soprannome \"Pel\u00e9\" (secondo uno dei film autobiografici su Pel\u00e9, tra questi ragazzi c'era anche Jos\u00e9 Altafini; tuttavia lo stesso giocatore sment\u00ec quest'ipotesi). Il nomignolo gli fu dato per farlo arrabbiare, poich\u00e9 Pel\u00e9 pronunciava \"Pil\u00e9\" il nome del portiere Bil\u00e9. Sebbene egli non abbia mai nascosto di non gradirlo, esso rimane l'appellativo con cui \u00e8 stato consegnato alla storia del calcio. In realt\u00e0, Pel\u00e9 ha sempre ricordato con orgoglio come il suo vero nome, cio\u00e8 Edison o Edson, con il quale vorrebbe essere chiamato, gli sia stato imposto in onore di Thomas Alva Edison. La prima squadra in cui gioc\u00f2 Pel\u00e9 fu il Bauru, squadra dilettantistica locale, ma a breve fu notato da Waldemar de Brito, ex nazionale brasiliano degli anni trenta e quaranta, che all'et\u00e0 di 15 anni lo convinse a fare un provino per il Santos.\nSantos.\nNel 1956 Waldemar de Brito disse alla dirigenza del Santos che quel ragazzino di 15 anni sarebbe diventato il miglior calciatore del mondo. Pel\u00e9 raggiunse cos\u00ec le giovanili del Santos e vi gioc\u00f2 per una stagione prima di approdare in prima squadra. Pel\u00e9 debutt\u00f2 con la maglia del Santos il 7 settembre 1956 in amichevole contro il Corinthians de Santo Andr\u00e9, subentrando a Del Vecchio e segnando al 36\u00ba minuto un gol nel 7-1 finale per la squadra di Santos.\nNel 1957, all'inizio della stagione, Pel\u00e9, che fu soprannominato \"Gasolina\" in onore di un cantante brasiliano, fu inserito stabilmente come titolare della prima squadra e, all'et\u00e0 di soli 16 anni, divenne il capocannoniere del Campionato Paulista. Dieci mesi dopo aver firmato il suo primo contratto professionistico il ragazzo fu anche convocato in Nazionale.\nSia dopo il Mondiale 1958 che quello del 1962, diverse squadre europee offrirono cifre importanti per acquistare il giovane giocatore, fra cui il Real Madrid, la Juventus e il Manchester United; nel 1958 l'Inter riusc\u00ec persino a fargli stipulare un regolare contratto, ma Angelo Moratti si vide costretto a stracciarlo in seguito a un'aggressione subita dal presidente del Santos a opera di un tifoso. Nel 1961, comunque, il governo del Brasile dichiar\u00f2 Pel\u00e9 \"Tesoro nazionale\" per evitare qualsiasi possibile trasferimento.\nIl 22 novembre 1964, nella gara Santos-Botafogo (11-0), batt\u00e9 otto volte il portiere Machado, stabilendo il nuovo record di marcature in una sola partita del Campionato Paulista, che in precedenza apparteneva ad Arthur Friedenreich con i sette gol realizzati nel 1929. Il 19 novembre 1969 Pel\u00e9 segn\u00f2 il 1.000\u00ba gol in carriera. La rete, chiamata familiarmente \"O Mil\u00e9simo\" (Il Millesimo), \u00e8 stata realizzata contro Edgardo Andrada del Vasco da Gama su calcio di rigore allo Stadio Maracan\u00e3.\nSecondo Pel\u00e9 il suo pi\u00f9 bel gol fu quello segnato allo Stadio Rua Javari il 2 agosto 1959 in una partita del Campionato Paulista contro il Clube Atl\u00e9tico Juventus. Siccome non esiste una registrazione visiva di quella partita la rete \u00e8 stata ricostruita con un'animazione a computer su richiesta dello stesso Pel\u00e9. A ricordo di quel gol nell'agosto 2006 sono stati realizzati un busto e una targa all'esterno del Rua Javari. Nel marzo 1961, Pel\u00e9 invece ha realizzato il cosiddetto \"gol de placa\" (gol da targa): una rete contro il Fluminense, ritenuta cos\u00ec spettacolare che fu realizzata una targa con una dedica al pi\u00f9 bel gol mai segnato al Maracan\u00e3.\nNegli anni sessanta e settanta il Santos era considerata tra le squadre migliori del mondo, tanto che girava i continenti disputando amichevoli con innumerevoli squadre, una sorta di Harlem Globetrotters del calcio. Singolare \u00e8 l'episodio avvenuto in Colombia in cui un arbitro espulse \"O Rei\": il pubblico si imbestial\u00ec a tal punto che Pel\u00e9 rientr\u00f2 in campo e fu il direttore di gara stesso a dover abbandonare il rettangolo verde. Per non parlare del fatto che nel 1967 le due fazioni che stavano combattendo la guerra civile in Nigeria siglarono una tregua di 48 ore per poter vedere giocare Pel\u00e9 in amichevole a Lagos. Questo episodio fu la testimonianza che la figura di Pel\u00e9 trascese i confini sportivi pi\u00f9 di qualunque altro atleta al mondo, entrando nella storia come una delle maggiori icone contemporanee.\nIl 27 maggio 1971, allo stadio Lu\u017eniki di Mosca, partecip\u00f2 alla partita d'addio di Lev Ja\u0161in, da lui considerato \"un grande portiere ed un uomo dalla grandissima generosit\u00e0\".\nNel 1974, dopo 19 stagioni con la maglia del Santos, Pel\u00e9 decise di ritirarsi dal calcio dopo aver giocato insieme a grandissimi calciatori come Zito, Pepe e Coutinho, vincendo 10 titoli paulisti, 5 Ta\u00e7a Brasil consecutive dal 1961 al 1965, record del calcio brasiliano (allora il campionato brasiliano ancora non esisteva e la coppa nazionale di fatto eleggeva la squadra migliore del Paese), 3 Tornei Rio-San Paolo, una Ta\u00e7a de Prata, 2 Coppe Libertadores, 2 Coppe Intercontinentali e una Supercoppa dei Campioni Intercontinentali.\nNew York Cosmos.\nNel 1975, dopo un anno lontano dai campi di gioco, Pel\u00e9 fu ingaggiato dai New York Cosmos, squadra della North American Soccer League (NASL), che gli offr\u00ec, con il beneplacito del governo brasiliano, un contratto di circa 4,5 milioni di dollari per tre anni. La Warner Communications, proprietaria del club, volle Pel\u00e9, oltre che per le sue doti tecniche, anche per promuovere il calcio nell'America del Nord e mise insieme una parata di giocatori d'eccezione quali, oltre a Pel\u00e9, Carlos Alberto, Beckenbauer e Chinaglia.\nPel\u00e9 esord\u00ec con i Cosmos il 15 giugno 1975 in amichevole contro i Dallas Tornado (2-2), partita nella quale realizz\u00f2 un gol e fu autore di un assist. Con la squadra di New York riusc\u00ec a vincere l'edizione del 1977 del giovane campionato nordamericano di calcio. In tutte e tre le stagioni di militanza fu inserito nell\"'All-Star Team\" della NASL, di cui fu nominato MVP nel 1976.\nIl ritiro.\nIl 1\u00ba ottobre 1977 Pel\u00e9 concluse la sua carriera disputando un'amichevole tra Cosmos e Santos, le sue due squadre. La partita fu disputata in un Giants Stadium tutto esaurito e fu trasmessa dalle televisioni di 38 Paesi di tutto il mondo. Il brasiliano gioc\u00f2 il primo tempo con i Cosmos e il secondo con il Santos. Il match fu vinto dalla squadra statunitense: a segnare furono Reynaldo per l'1-0 del Santos e Pel\u00e9 su punizione nella prima met\u00e0 della gara e Mifflin, che all'intervallo aveva preso il posto dello stesso Pel\u00e9 nelle file dei Cosmos, per il 2-1 finale. Durante l'intervallo i Cosmos ritirarono la maglia numero 10 di Pel\u00e9 e alla fine della partita \"O Rei\", impugnando una bandiera del Brasile nella mano destra e una degli Stati Uniti in quella sinistra, fu caricato sulle spalle dai compagni di squadra e portato in trionfo fuori dal campo. Dopo il suo ritiro J.B. Pinheiro, ambasciatore brasiliano presso l'ONU, dichiar\u00f2:\nPel\u00e9 si ritir\u00f2 dal mondo del calcio dopo aver realizzato 1.281 gol, che gli valsero il titolo di pi\u00f9 grande goleador della storia del calcio. Arthur Friedenreich, secondo alcune fonti, forse anche per un errore di trascrizione, avrebbe segnato ancora di pi\u00f9: ben 1.329 reti dal 1909 al 1935, ma a differenza di \"O Rei\" non esistono statistiche ufficiali per confermarlo e quindi per la FIFA il primato spetta a Pel\u00e9.\nNazionale.\nPel\u00e9 debutt\u00f2 nella Nazionale brasiliana il 7 luglio 1957, tre mesi prima del suo 17\u00ba compleanno, contro gli storici rivali dell'Argentina che in quell'occasione sconfissero il Brasile per 2-1. L'unica rete dei verdeoro fu messa a segno proprio da Pel\u00e9.\nMondiale 1958.\nPel\u00e9 fu convocato dal CT verdeoro Feola per i Mondiali 1958 svoltisi in Svezia. Pel\u00e9 disput\u00f2 la prima partita ai Mondiali contro l'URSS nella fase a gironi. Era il pi\u00f9 giovane del torneo e il pi\u00f9 giovane ad avere mai giocato una partita della fase finale della Coppa del Mondo. Realizz\u00f2 il primo gol ai Mondiali contro il Galles il 19 giugno 1958, rete che determin\u00f2 l'1-0 finale consentendo al Brasile di qualificarsi alle semifinali. In semifinale contro la Francia il 24 giugno Pel\u00e9 segn\u00f2 una tripletta che determin\u00f2 il 5-2 finale. Grazie a queste reti divent\u00f2 il pi\u00f9 giovane marcatore nella storia della Coppa del Mondo (17 anni e 239 giorni) e anche il pi\u00f9 giovane a realizzare tre gol (17 anni e 244 giorni).\nIl 29 giugno 1958 Pel\u00e9 scese in campo allo stadio R\u00e5sunda nella finale contro i padroni di casa della Svezia e a 17 anni e 249 giorni fu il pi\u00f9 giovane calciatore a giocare una finale di Coppa del Mondo. La \"Sele\u00e7\u00e3o\" sconfisse la Svezia per 5-2 aggiudicandosi il suo primo titolo mondiale, anche grazie a due reti di \"O Rei\". Il primo gol di Pel\u00e9, un pallonetto a superare il difensore che lo marcava, seguito da un preciso tiro al volo, in seguito \u00e8 stato scelto come uno dei pi\u00f9 grandi gol nella storia della Coppa del Mondo. A fine torneo Pel\u00e9 poteva vantare sei gol realizzati in quattro partite giocate, secondo miglior marcatore a pari merito con il tedesco Helmut Rahn (che per\u00f2 gioc\u00f2 sei partite) e alle spalle del francese Just Fontaine, che in quell'edizione realizz\u00f2 ben tredici reti, segnando almeno un gol in tutte e sei le gare disputate dalla sua Nazionale.\nCampeonato Sudamericano de Football 1959.\nNel 1959 Pel\u00e9 disput\u00f2 il Campeonato Sudamericano de Football in Argentina. Il Brasile arriv\u00f2 secondo nel torneo alle spalle dell'Argentina (10 punti contro gli 11 dell\"'Albiceleste\") e Pel\u00e9 si laure\u00f2 capocannoniere con 8 gol in 6 partite.\nMondiale 1962.\nIl 30 maggio 1962 contro il Messico, prima partita dei Mondiali di Cile '62 ai quali il Brasile, guidato da Moreira, era qualificato di diritto in qualit\u00e0 di detentore del titolo, Pel\u00e9 fu autore dell'assist per il primo gol di Zagallo e segn\u00f2 il secondo che decret\u00f2 il 2-0 finale dopo avere superato quattro difensori. Il 2 giugno, per\u00f2, nella seconda gara contro la Cecoslovacchia, \"O Rei\" si infortun\u00f2 mentre stava tentando un tiro da lontano e fu sostituito da Amarildo. Pel\u00e9 a causa di quell'infortunio dovette saltare tutte le altre gare della competizione, ma a guidare il Brasile verso il suo secondo titolo mondiale fu Garrincha.\nInizialmente Pel\u00e9 non fu premiato con alcuna medaglia, non avendo disputato la finale, ma nel novembre del 2007 la FIFA annunci\u00f2 che avrebbe consegnato una medaglia d'oro anche ai 122 componenti delle rose campioni del mondo prima del 1978 che non l'avevano ricevuta, quindi anche a \"O Rei\" per i Mondiali 1962.\nMondiale 1966.\nAnche per i Mondiali del 1966 in Inghilterra il Brasile, alla cui guida era tornato Feola, era qualificato di diritto avendo vinto l'edizione precedente della Coppa del Mondo. Il torneo del 1966 fu contraddistinto da un gioco molto duro e Pel\u00e9 fu uno dei giocatori che ne fecero le spese. Con la rete realizzata su punizione il 12 luglio contro la Bulgaria, prima gara dei verdeoro, \"O Rei\" divenne il primo giocatore a segnare in tre diverse edizioni dei Mondiali. Dopo quella partita Pel\u00e9 dovette fermarsi per recuperare da un infortunio al ginocchio subito per un rude intervento del difensore bulgaro \u017dekov e fu costretto a saltare il secondo \"match\" contro l'Ungheria, perso dalla \"Sele\u00e7\u00e3o\" per 3-1. Fu nuovamente disponibile per la terza gara del girone eliminatorio contro il Portogallo di Eus\u00e9bio, ma diversi contrasti violenti dei difensori portoghesi (in particolare uno di Jo\u00e3o Morais), tollerati dall'arbitro inglese McCabe, non essendo permesse sostituzioni lo costrinsero a giocare buona parte dell'incontro zoppicando. Il Brasile fu nuovamente sconfitto per 3-1 e venne cos\u00ec eliminato al primo turno dei Mondiali per la prima volta dal 1934. Dopo la fine della manifestazione Pel\u00e9 dichiar\u00f2 che non avrebbe pi\u00f9 giocato nella Coppa del Mondo.\nMondiale 1970.\nQuando fu chiamato dal CT nel 1969, Pel\u00e9 rispose alla convocazione e disput\u00f2 sei partite di qualificazione ai Mondiali del 1970 segnando altrettanti gol.\nLa squadra brasiliana che partecip\u00f2 alla fase finale dei Mondiali settanta in Messico, che sarebbero stati gli ultimi per Pel\u00e9, fu guidata da Zagallo e fu radicalmente diversa da quella dei Mondiali 1966 anche per il ritiro di diversi giocatori quali Garrincha, N\u00edlton Santos, Djalma Santos e Gilmar. Il 3 giugno 1970, nella prima partita contro la Cecoslovacchia, Pel\u00e9 segn\u00f2 la seconda rete verdeoro del 4-1 finale su assist di G\u00e9rson, diventando, in contemporanea con il tedesco Uwe Seeler e in seguito con Miroslav Klose, l'unico calciatore ad avere segnato in quattro diverse edizioni della Coppa del Mondo. Il 10 giugno, nell'ultima partita della fase a gironi, \"O Rei\" realizz\u00f2 una doppietta contro la Romania che, insieme al gol di Jairzinho, consent\u00ec ai verdeoro, comunque gi\u00e0 qualificati, di vincere 3-2. Nei quarti contro il Per\u00f9, Pel\u00e9 non and\u00f2 a segno ma forn\u00ec l'assist a Tost\u00e3o per la terza rete della \"Sele\u00e7\u00e3o\" (4-2 il risultato finale). Anche in semifinale contro l'Uruguay \"O Rei\" non figur\u00f2 tra i marcatori, ma forn\u00ec a Rivelino l'assist per il 3\u20131 finale. Il 21 giugno il Brasile affront\u00f2 in finale l'Italia, reduce dal successo per 4-3 dopo i supplementari contro la Germania Ovest. Fu proprio Pel\u00e9 ad aprire le marcature al 18\u00ba minuto di gioco, segnando di testa su cross di Rivelino, realizzando poi anche gli assist per le reti di Jairzinho e Carlos Alberto. Con quel gol \"O Rei\" divenne il secondo calciatore a segnare in due diverse finale dei Mondiali dopo Vav\u00e1. Il Brasile vinse per 4-1 (segnarono anche G\u00e9rson per i verdeoro e Boninsegna per gli azzurri), conquistando, come Pel\u00e9, il terzo titolo mondiale della sua storia e potendo cos\u00ec tenere definitivamente la Coppa Jules Rimet. Burgnich, difensore italiano che ebbe il compito di marcare \"O Rei\" in finale, dopo la partita dichiar\u00f2:\nRitiro dalla Nazionale.\nPel\u00e9 dopo la vittoria del Mondiale 1970 gioc\u00f2 altre quattro partite amichevoli con la \"Sele\u00e7\u00e3o\", l'ultima delle quali il 18 luglio 1971 a Rio de Janeiro contro la Jugoslavia.\nNel 1976 Pel\u00e9 fu convocato nella Selezione degli Stati Uniti per una gara contro l'Italia (persa per 0-4). La gara era inserita nel programma del Torneo del Bicentenario dell'Indipendenza degli Stati Uniti.\nCon la maglia del Brasile Pel\u00e9 ha disputato in totale 92 partite (67 vittorie, 14 pareggi e 11 sconfitte) realizzando 77 reti (miglior cannoniere della Nazionale brasiliana di sempre con una media 0,837 gol a partita) e vincendo tre Mondiali. Con in campo sia Garrincha che Pel\u00e9 la Nazionale brasiliana non ha mai perso una partita.\nDopo il ritiro.\nTerminata la carriera agonistica, Pel\u00e9, a differenza di molti suoi colleghi, prefer\u00ec non fare l'allenatore di calcio.\nInizialmente Pel\u00e9 pubblic\u00f2 alcune autobiografie e comparve in diversi documentari, oltre a comporre alcuni brani musicali, tra cui l'intera colonna sonora del film \"Pel\u00e9\" del 1977. Nel 1981, insieme ad altri celebri calciatori degli anni sessanta e settanta e a Michael Caine e Sylvester Stallone, recit\u00f2 in \"Fuga per la vittoria\", film sul tentativo di fuga di alcuni detenuti in un campo di concentramento nazista durante la seconda guerra mondiale.\n\u00c8 stato il primo personaggio sportivo intorno a cui \u00e8 stato realizzato un videogioco, \"Pel\u00e9's Championship Soccer\" per Atari 2600 nel 1980 e dall'anno successivo con il nome \"Pel\u00e9's Soccer;\" gli \u00e8 stato anche intitolato lo stadio di Macei\u00f3, l\"'Est\u00e1dio Rei Pel\u00e9\" (in italiano Stadio Re Pel\u00e9), conosciuto anche come \"Trapich\u00e3o\" e costruito nel 1970.\nNel 1992 fu nominato ambasciatore delle Nazioni Unite per l'ecologia e l'ambiente e nel giugno 1994 \"Goodwill Ambassador\" dall'UNESCO. Nel 1995 il presidente brasiliano Cardoso lo nomin\u00f2 ministro straordinario per lo sport. In questo periodo Pel\u00e9 propose una legge per ridurre la corruzione nel calcio brasiliano, che divenne nota con il nome di \"Legge Pel\u00e9\". \"O Rei\" ricopr\u00ec tale carica fino all'aprile del 1998, quando si dimise.\nPel\u00e9 \u00e8 ritornato a ricoprire un ruolo nelle squadre di calcio nel 2002, quando fu \"talent scout\" per gli inglesi del Fulham, squadra di Premier League.\nAmbasciatore per il calcio della FIFA e membro del \"Football Committee\", \u00e8 stato scelto per effettuare i sorteggi della qualificazioni ai Mondiali 2002 in Giappone e Corea del Sud e come ospite all'inaugurazione dei Mondiali 2006 in Germania insieme alla top model Claudia Schiffer. Ha inoltre supervisionato per la FIFA la stesura del FIFA 100, lista dei 125 calciatori viventi (123 uomini e 2 donne) considerati i migliori al mondo.\nNel novembre 2007 \u00e8 stato ospite d'onore ai festeggiamenti per il 150\u00ba anniversario dello Sheffield, la pi\u00f9 antica squadra di calcio ancora in attivit\u00e0, che ha disputato un'amichevole con l'Inter (5-2 per i nerazzurri). Pel\u00e9 ha inaugurato una mostra nella quale veniva esposta al pubblico per la prima volta in 40 anni la copia originale scritta a mano delle regole del calcio.\nDa anni lotta per l'educazione dei giovani contro l'uso di sostanze stupefacenti, causa dell'arresto del figlio Edinho, ex portiere, nel 2005. Importante anche il suo impegno contro le discriminazioni razziali e sessuali fuori e dentro il mondo sportivo.\nNonostante il suo vasto patrimonio, derivante in gran parte da attivit\u00e0 extracalcistiche, dal 2008 \u00e8 registrato presso la previdenza brasiliana come ex atleta professionista e da ottobre riceve una pensione mensile di quasi 3.000 real.\nNell'agosto del 2010 \u00e8 stato nominato presidente onorario dei New York Cosmos per riuscire a rilanciare la societ\u00e0 newyorkese, coadiuvato anche da \u00c9ric Cantona, Giorgio Chinaglia, Carlos Alberto e dall'attore Robert De Niro. in vista di un futuro approdo nella Major League Soccer.\nIl 27 luglio 2011 \u00e8 stato nominato, insieme all'argentino Lionel Messi e al messicano Hugo S\u00e1nchez, \"Patrimonio storico-sportivo dell'umanit\u00e0\" dall'Ufficio internazionale del capitale culturale a seguito di un sondaggio popolare cui hanno partecipato 327.496 persone provenienti da 72 paesi diversi.\nI nipoti di Pel\u00e9, Octavio Felinto Neto e Gabriel Arantes do Nascimiento di 12 e 10 anni e figli di Sandra Regina Arantes do Nascimiento, riconosciuta da O Rei nel 1996, a partire da luglio 2011 sono entrati a far parte delle giovanili del San Paolo dopo essersi messi in mostra con il Paran\u00e1. Anche l'altro suo figlio Joshua, avuto a 56 anni, \u00e8 un calciatore.\nIl 12 agosto 2012 partecipa alla Cerimonia di chiusura dei Giochi Olimpici di Londra nel segmento di presentazione dei Giochi Olimpici che si sono tenuti a Rio de Janeiro nel 2016.\nIl 15 giugno 2015 Pel\u00e8 partecipa alla conferenza di Electronic Arts all'Electronic Entertainment Expo 2015, salendo fisicamente sul palco con lo stupore di tutti i presenti, dove racconta la sua storia che lo ha portato ai 1000 gol in carriera, presentando il videogioco a tema calcistico FIFA 16. Lo stesso Pel\u00e8 sar\u00e0 poi protagonista del primo trailer del videogioco.\nNel maggio 2016 \u00e8 in Italia per la promozione del suo film \"Pel\u00e9\": il 25 maggio \u00e8 sul palco della \"Bocelli &amp; Zanetti Night\" insieme a Roberto Carlos e Leonardo. Il 5 giugno \u00e8 ospite alla partita benefica \"Soccer Aid\" a Manchester insieme a Jos\u00e9 Mourinho e altri. Quattro giorni dopo a Parigi, prima dell'inizio dell'Europeo, ha modo di riappacificarsi con Diego Armando Maradona mettendo da parte i vecchi dissidi.\nProblemi di salute.\nIl 12 novembre 2014 viene ricoverato in ospedale a causa di calcoli renali presenti nell'uretra e nella vescica e un'infezione urinaria venendo curato in emodialisi; viene dimesso il 9 dicembre. Nel maggio seguente viene operato alla prostata all'ospedale Albert Einstein di San Paolo. \nIl 4 settembre 2021 viene operato per un tumore al colon.\nStatistiche.\nTra squadre di club e nazionale maggiore, Pel\u00e9 ha giocato globalmente 816 incontri ufficiali segnando 757 reti, alla media di 0,93 gol a partita."}
{"id": "86944", "revid": "128334", "url": "https://it.wikipedia.org/wiki?curid=86944", "title": "Trapezio", "text": "In geometria un trapezio \u00e8 un quadrilatero con due lati paralleli.\nCaratteristiche.\nFacendo riferimento alla figura a fianco del teorema, i due lati paralleli formula_1 e formula_2 sono detti basi del trapezio, rispettivamente \"base maggiore\" e \"base minore\", mentre gli altri due lati formula_3 e formula_4 sono detti lati obliqui del trapezio.\nLa distanza formula_5 fra i due lati paralleli, lunghezza di ogni segmento ortogonale che collega le basi o i loro prolungamenti, fornisce l'altezza del trapezio.\nNel caso particolare in cui anche i due lati obliqui siano paralleli si ha un parallelogramma. Se poi ha pure gli angoli retti si ha un rettangolo; se invece ha tutti i lati lunghi uguali si ha il rombo; se ha entrambe queste caratteristiche si ha il quadrato. Tutte queste figure sono trapezi, poich\u00e9 hanno una coppia di lati paralleli.\nSe i lati obliqui non sono paralleli, essi possono essere prolungati fino ad incontrarsi in un punto, in modo da formare un triangolo che contiene il trapezio: questo \u00e8 il pi\u00f9 piccolo triangolo circoscritto al trapezio che contiene il trapezio stesso ed \u00e8 unico.\nArea del trapezio.\nL'area formula_6 del trapezio si pu\u00f2 calcolare facendo la somma delle basi per l'altezza il tutto diviso due.\nTale formula pu\u00f2 essere spiegata se si fa riferimento alla figura a fianco: se al trapezio originario si affianca un altro trapezio ad esso congruente ottenuto tramite una rotazione di un angolo piatto, si nota che la figura cos\u00ec ottenuta \u00e8 un parallelogramma la cui area \u00e8 data dal prodotto della somma delle basi per l'altezza. Poich\u00e9 essa \u00e8 il doppio di quella voluta, ossia di quella del trapezio, ne va presa la met\u00e0.\nClassificazione dei trapezi.\nSi definisce trapezio rettangolo un trapezio nel quale i due angoli adiacenti ad un lato obliquo sono angoli congruenti e quindi retti, poich\u00e9 sono supplementari. Un trapezio, dunque, \u00e8 rettangolo se e solo se ha un lato obliquo perpendicolare alle basi. \nSi definisce trapezio isoscele un trapezio nel quale i due angoli adiacenti ad una base siano congruenti. Di conseguenza i lati obliqui sono anch'essi congruenti. \nSi definisce trapezio ottusangolo un trapezio che presenta un angolo ottuso adiacente alla base di lunghezza maggiore. Un trapezio \u00e8 ottusangolo se e solo se il corrispondente triangolo circoscritto \u00e8 un triangolo ottusangolo.\nUn trapezio ottusangolo non pu\u00f2 essere isoscele.\nSi definisce trapezio scaleno un trapezio con i lati di diversa lunghezza e gli angoli di diversa ampiezza: pu\u00f2 essere fatto derivare dall'intersezione di un rettangolo con un triangolo scaleno. Alcune fonti definiscono il trapezio scaleno richiedendo solamente che i lati obliqui siano diversi fra loro.\nTrapezio e trapezoide.\nTalvolta viene impropriamente usato il termine trapezoide al posto di trapezio: tale uso improprio sembra derivare dal fatto che in negli Stati Uniti e in Canada il trapezio viene chiamato \"trapezoid\" (a differenza della Gran Bretagna dove viene chiamato \"trapezium\").\nIl termine appropriato \u00e8 invece trapezio: infatti in italiano con \"trapezoide\" si intende, pi\u00f9 genericamente, un semplice quadrilatero.\nCon il termine trapezoide si intende anche un trapezio il cui lato obliquo \u00e8 una curva; \u00e8 utilizzato nelle funzioni."}
{"id": "86945", "revid": "4", "url": "https://it.wikipedia.org/wiki?curid=86945", "title": "Edson Arantes do Nascimiento", "text": ""}
{"id": "86946", "revid": "123938358", "url": "https://it.wikipedia.org/wiki?curid=86946", "title": "Alen\u00e7on", "text": "Alen\u00e7on (in normanno \"Alen\u00e7oun\") \u00e8 un comune francese di 28.459 abitanti capoluogo del dipartimento dell'Orne nella regione della Normandia, alla confluenza dei fiumi Sarthe e Briante, che scende dalla foresta di \u00c9couves.\nCapoluogo del dipartimento di Orne (Francia nord-occidentale) \u00e8 un noto mercato agricolo. \u00c8 famosa per il merletto caratterizzato dal tipico \"punto d'Alen\u00e7on\".\nAlen\u00e7on \u00e8 anche conosciuta per aver dato i natali, nel 1873, alla mistica carmelitana Teresa di Lisieux, la cui casa natale \u00e8 meta di pellegrinaggio.\nStoria.\n\u00c8 probabile che la citt\u00e0 di Alen\u00e7on sia sorta nel IV secolo, quando la zona stava per essere cristianizzata. Il nome appare per la prima volta in un documento che data dal secolo VII. Nel corso del X secolo fu uno stato intermedio tra la Normandia a nord e la regione Maine a sud. la citt\u00e0 fu occupata dagli inglesi durante le guerre anglo-normanne dal 1113 al 1203. Divent\u00f2 ducato nel 1285. Rientr\u00f2 sotto il dominio reale nel 1549, dopo la morte di Margherita d'Angoul\u00eame (1492-1549).\nL'11 giugno del 1940 l'esercito tedesco invase la citt\u00e0. il 12 agosto del 1944 la citt\u00e0 fu la prima del continente ad essere liberata dall'esercito francese, guidato da Philippe de Hauteclocque.\nDalla fine della guerra la citt\u00e0 crebbe notevolmente e furono create nuove industrie.\nEconomia.\nNel XV secolo inizia la lavorazione del pizzo, che conoscer\u00e0 il suo periodo migliore due secoli pi\u00f9 tardi.\nGi\u00e0 nel XVI secolo \u00e8 fiorente l'industria della stampa.\nLa tessitura della tela e del canovaccio di canapa portano nel XVII secolo il benessere.\nNel XIX secolo, Alen\u00e7on conosce un rinnovamento industriale grazie all'apertura di parecchie fabbriche.\nInfrastrutture e trasporti.\nFerrovie.\nLa stazione ferroviaria principale della citt\u00e0 \u00e8 la Stazione di Alen\u00e7on."}
{"id": "86948", "revid": "9", "url": "https://it.wikipedia.org/wiki?curid=86948", "title": "Edson Arantes do Nascimento", "text": ""}
{"id": "86951", "revid": "599013", "url": "https://it.wikipedia.org/wiki?curid=86951", "title": "Carlos Valderrama", "text": "Considerato uno dei migliori centrocampisti della storia del calcio colombiano e, pi\u00f9 in generale, di quello sudamericano, nella sua carriera ha vinto per due volte il premio per il Calciatore sudamericano dell'anno (1987 e 1993).\nCon la sua nazionale ha partecipato in qualit\u00e0 di capitano a tre edizioni dei Mondiali \u2013 Italia 1990, Stati Uniti 1994 e Francia 1998 \u2013 per un periodo totale di undici anni (dal 1987 al 1998). Con 111 presenze \u00e8 il secondo giocatore con pi\u00f9 partite giocate con la selezione colombiana dopo David Ospina. Divenne noto a livello internazionale tra la fine degli anni ottanta e gli inizi degli anni novanta, sia per le abilit\u00e0 in campo che per il suo particolare look, che comprendeva vari accessori (collanine, braccialetti), appariscenti baffi neri e soprattutto una folta e riccioluta chioma bionda, che lo rendeva chiaramente riconoscibile nelle fasi di gioco, tanto da meritarsi l'appellativo di \"Gullit Biondo\".\nNel marzo del 2004 \u00e8 stato inserito da Pel\u00e9 all'interno del FIFA 100, una lista compilata dall'ex giocatore brasiliano che include i pi\u00f9 grandi calciatori viventi; occupa inoltre la trentanovesima posizione nella speciale classifica dei migliori calciatori sudamericani del XX secolo pubblicata dall'IFFHS, sempre nel 2004.\nBiografia.\nNato da Carlos Valderrama e Juana Palacio a Santa Marta, capoluogo del dipartimento di Magdalena, trascorse i primi anni di vita nel quartiere Pesca\u00edto, insieme ai suoi dieci fratelli e altri membri della famiglia, tra cui il cugino Did\u00ed, calciatore professionista e membro della Nazionale. Suo padre Carlos \"Jaricho\" Valderrama, professore di matematica e anch'egli giocatore a livello professionistico nell'Uni\u00f3n Magdalena, ove giocava come difensore centrale, ebbe un ruolo fondamentale nella sua vita, grazie alla sua costante presenza e al suo amore per il calcio, che trasmise anche al figlio.\nFu proprio il padre a coniare il soprannome \"Pibe\", ragazzino, poich\u00e9 l'allenatore dell'Uni\u00f3n Magdalena, Rub\u00e9n Deibe, usava riferirsi a lui con tale appellativo. Una volta diplomatosi, nel 1979, fece del calcio la sua professione, fino a debuttare nel 1981 nel campionato colombiano di calcio con la maglia della squadra dove aveva giocato il padre. Si spos\u00f2 con Claribeth Alb\u00e1n, conosciuta all'et\u00e0 di diciassette anni, ed ebbe sei figli. La sua caratteristica capigliatura, ispirata allo stile afro, venne da lui ideata all'et\u00e0 di diciotto anni quando, raggiunta la maggiore et\u00e0, si consider\u00f2 un \"uomo libero\" e decise pertanto di farsi crescere i capelli come pi\u00f9 desiderava. Ancora ventenne, ebbe anche problemi con la giustizia, quando nel 1981 venne fermato dalla polizia e dovette rimanere per quattro giorni in una cella della prigione di Santa Marta, per aver aggredito un agente. Nel 1995 un esame del DNA conferm\u00f2 che aveva avuto un figlio dalla giornalista colombiana Emelina Ruge Tapias, in seguito a un incontro amoroso extraconiugale avvenuto tre anni prima, quando Valderrama giocava nell'Independiente Medell\u00edn.\nUna volta ritiratosi, si \u00e8 occupato dell'apertura di un'accademia a Barranquilla e ha svolto l'incarico di testimonial per la Major League Soccer, e nel maggio 2007 era diventato il manager dell'Atl\u00e9tico Junior. Il 1\u00ba novembre 2007, durante una partita tra Atl\u00e9tico e Am\u00e9rica de Cali, Valderrama ha accusato di corruzione, sventolandogli dei soldi in faccia, \u00d3scar Ruiz dopo che era stato concesso un calcio di rigore alla squadra avversaria. Per tale fatto ricevette poi una multa e dieci giornate di squalifica. L'Atl\u00e9tico ha poi perso l'incontro per 4-1, sconfitta che mise fine alle speranze di qualificazione del club. Nel 2008 ha ricevuto una laurea honoris causa dall'Universit\u00e0 di Magdalena.\nCaratteristiche tecniche.\nIl suo stile di gioco comprendeva un ampio repertorio di passaggi smarcanti, tocchi di prima e lanci lunghi, nonch\u00e9 abili dribbling, che gli permettevano di mantenere a lungo il possesso di palla (di lui Eduardo Galeano scrisse che aveva i piedi storti, che gli servivano per\u00f2 per \"nascondere\" il pallone agli avversari). In seguito alla vittoria contro l' durante la Copa Am\u00e9rica 1987 fu definito un classico numero dieci, in grado di gestire il pallone con grande precisione.\nIl suo difetto principale era la lentezza nell'incedere, che per\u00f2 riusciva a controbilanciare grazie alle doti tecniche; altri suoi punti deboli erano il colpo di testa e la fase difensiva, a cui partecipava poco o nulla. In campo raramente si dimostrava egoista, fornendo spesso assist decisivi per i compagni: solitamente si posizionava nel ruolo di trequartista, e, data la sua visione di gioco, svolgeva la funzione di regista offensivo, dettando i tempi della squadra. Interpret\u00f2 il calcio in controcorrente, distaccandosi dalla fisicit\u00e0 e dall'atletismo che acquisivano sempre pi\u00f9 importanza, correndo poco ma manovrando e facendo circolare il pallone con rapidit\u00e0 e intelligenza.\nCarriera.\nClub.\nGli inizi all'Uni\u00f3n Magdalena.\nDopo aver passato l'infanzia e una parte dell'adolescenza assistendo agli allenamenti del padre nell'Uni\u00f3n Magdalena ed aver giocato nel settore giovanile nella stessa societ\u00e0 dal 1978 al 1980, debutt\u00f2 nel Campeonato Profesional il 15 marzo 1981 entrando al 74\u00ba della partita contro l'Independiente Santa Fe, poi terminata 1-1, al posto di Carlos Alberto Barreto; quell'anno l'allenatore era l'argentino Perfecto Rodr\u00edguez. Il primo campionato dell'Uni\u00f3n Magdalena con Valderrama in rosa vide la squadra arrivare fino al gruppo semifinale (all'epoca il torneo era strutturato in diverse fasi a gironi), classificandosi all'ultimo posto e restando dunque fuori dalla competizione per il titolo. Valderrama segn\u00f2 il primo gol in carriera il 12 agosto 1981 contro il Deportes Quind\u00edo, e assomm\u00f2 15 presenze. I primi periodi nel club non furono molto positivi per Valderrama, che comunque, insieme al cugino Did\u00ed, godeva della fiducia del tecnico Rodr\u00edguez.\nL'annata successiva i risultati peggiorarono, e l'Uni\u00f3n si ferm\u00f2 al secondo turno, racimolando diciotto punti nelle ventuno partite del girone. Valderrama debutt\u00f2 il 3 marzo contro il Deportivo Cali, e segn\u00f2 la prima rete il 20 maggio contro l'Once Caldas; il 15 agosto rimedi\u00f2 la prima espulsione in carriera, nell'incontro con l'Atl\u00e9tico Nacional. A fine stagione cont\u00f2 43 presenze con 2 gol (di cui 25 con 1 gol nell'Apertura). Nel 1983 la formula della competizione cambi\u00f2 ma l'andamento della squadra non miglior\u00f2. Il centrocampista esord\u00ec il 13 marzo contro il Deportes Tolima, e segn\u00f2 il primo gol stagionale il 1\u00ba maggio, alla 6\u00aa presenza, ancora contro il Tolima. Il 24 luglio venne espulso, nel corso dell'incontro tra Uni\u00f3n Magdalena e Atl\u00e9tico Bucaramanga; in tutto raccolse 36 presenze, con 2 reti. Valderrama venne successivamente ceduto al Millonarios di Bogot\u00e0, all'epoca la compagine pi\u00f9 titolata della Colombia.\nLa parentesi al Millonarios.\nGiunto al club di Bogot\u00e0, molte cose a cui era abituato Valderrama cambiarono: il clima era pi\u00f9 freddo, la citt\u00e0 pi\u00f9 grande e la responsabilit\u00e0 maggiore. L'allenatore Jorge Luis Pinto gli offr\u00ec svariate opportunit\u00e0 di giocare, sebbene spesso lo facesse partire dalla panchina, ma il ventitreenne centrocampista non riusc\u00ec a esprimersi al meglio; pertanto, il club decise di metterlo in vendita. Fu il Deportivo Cali ad acquistare il giovane regista, pagandolo la stessa cifra con cui il Millonarios l'aveva prelevato dall'Uni\u00f3n Magdalena, ovvero dieci milioni di pesos.\nL'affermazione al Deportivo Cali.\nReduce da una poco felice esperienza nella societ\u00e0 della capitale, Valderrama riusc\u00ec a dare una svolta alla sua carriera con il Deportivo Cali, squadra con cui gett\u00f2 le basi della sua futura fortuna europea e internazionale. Nel 1985 sulla panchina del club sedeva Vladimir Popovi\u0107, ex centrocampista jugoslavo, che gi\u00e0 da svariati anni allenava in Sudamerica, segnatamente in Colombia. La prima stagione di Valderrama vide nascere una forte intesa tra lui e Bernardo Red\u00edn, anch'egli centrocampista: i due interpretavano il calcio in maniera simile e in campo riuscivano a trovarsi istintivamente, con costanza e perizia, formando un duo dalla grande creativit\u00e0. In campionato, la squadra mantenne un ottimo rendimento, tanto che al termine del campionato si classific\u00f2 al secondo posto, superata solo dall'Am\u00e9rica de Cali e portando due suoi giocatori in cima alla classifica cannonieri, Sergio Angulo con 25 reti e Miguel Gonz\u00e1lez con 34.\nValderrama debutt\u00f2 il 3 marzo, alla 1\u00aa giornata, contro l'Atl\u00e9tico Bucaramanga; segn\u00f2 il primo gol il 4 giugno contro l'Am\u00e9rica. Nella partita contro il Santa Fe venne espulso, mentre contro il C\u00facuta segn\u00f2 la prima doppietta della sua carriera. A fine stagione aveva messo a referto 48 presenze, con 13 gol. L'annata successiva vide la societ\u00e0 tornare a disputare la Coppa Libertadores dopo cinque anni di assenza e presentarsi come una delle principali pretendenti al titolo. Guidata dalla coppia Red\u00edn-Valderrama, nel proprio miglior momento di forma, la formazione di Cali arriv\u00f2 al quarto posto sia nella prima fase che nella seconda (il campionato aveva adottato la formula di Apertura e Clausura) e riusc\u00ec pertanto nell'impresa di qualificarsi al torneo finale, un girone a otto squadre.\nAncora una volta, si classific\u00f2 seconda dietro all'Am\u00e9rica di Gabriel Ochoa Uribe. Valderrama aveva debuttato alla 1\u00aa giornata, il 23 febbraio, contro l'Uni\u00f3n Magdalena, e aveva segnato il primo gol il 10 maggio contro l'Once Caldas. In totale gioc\u00f2 46 partite, segnando 5 gol. Nel 1987 la squadra risent\u00ec delle non eccelse prestazioni del gruppo, che si rifaceva prevalentemente a Valderrama, Red\u00edn (peraltro entrambi approdati in pianta stabile in Nazionale quello stesso anno) e al cileno Jorge Aravena, vincitore della classifica cannonieri con ventitr\u00e9 reti: alla fine della stagione il Deportivo Cali termin\u00f2 sesto, lontano dalla lotta per il titolo che nelle due annate precedenti lo aveva visto protagonista.\nL'avventura in Libertadores ebbe fine con uno spareggio con l'Am\u00e9rica de Cali per definire il passaggio del turno, dato che le compagini avevano realizzato lo stesso numero di punti: a vincere fu nuovamente l'Am\u00e9rica, che super\u00f2 il Deportivo per 4-2 dopo i tiri di rigore. In quel torneo, il centrocampista aveva debuttato alla 1\u00aa giornata, il 25 marzo contro l'Am\u00e9rica, e alla 10\u00aa presenza aveva segnato il primo gol, nella gara del 30 aprile contro l'Once Caldas; il 12 agosto, contro il Santa Fe, fu espulso. Al termine del campionato, dopo 37 partite e 4 gol, Valderrama lasci\u00f2 la squadra.\nL'approdo in Europa: Montpellier e Real Valladolid.\nFu dunque nel 1988 che il centrocampista colombiano arriv\u00f2 in Europa, nel pieno della sua carriera: a ventisette anni, infatti, contava diverse presenze a livello internazionale, ed era reduce da una prestazione positiva, in occasione della partita pareggiata per 1-1 il 24 maggio 1988 contro l' a Wembley, tanto che i giornali inglesi, all'indomani del match, scrissero che il Montpellier era \u00abfortunato\u00bb ad essersi assicurato un giocatore come Valderrama. Sebbene al suo debutto avesse realizzato entrambe le marcature della sua squadra in un incontro amichevole vinto 2-0 con il Partizan Belgrado, gli inizi in Ligue 1 non furono dei migliori: arriv\u00f2 in Francia fuori forma, e l'allora tecnico del Montpellier Pierre Mosca lo lasci\u00f2 fuori dai titolari, facendolo sedere in panchina. Laurent Blanc, allora suo compagno di squadra, ascrisse le difficolt\u00e0 incontrate dal colombiano alla differenza tra calcio sudamericano e calcio europeo, soprattutto sul piano tattico e fisico.\nCon l'arrivo, nel 1989, del nuovo allenatore Michel M\u00e9zy, Valderrama ottenne un posto fisso nell'undici di partenza, riuscendo a risultare decisivo per la squadra, come successe in occasione della Coppa di Francia 1989-1990 (sebbene non fosse presente in campo nella finale), specialmente nella semifinale contro il Saint-\u00c9tienne. Nel 1991 venne ceduto alla societ\u00e0 spagnola del Real Valladolid \u2014 per circa quaranta milioni di pesetas \u2014 dove giocavano due suoi compagni di Nazionale, Ren\u00e9 Higuita e Leonel \u00c1lvarez, e allenata dal suo ex CT Francisco Maturana, che aveva guidato la Colombia a una buona partecipazione al Mondiale di Italia 1990. Poco tempo dopo l'arrivo dei sudamericani, il presidente della squadra lasci\u00f2 il proprio incarico, fatto cui seguirono diverse tribolazioni economiche e interne alla societ\u00e0. Poich\u00e9 il tecnico colombiano non riusc\u00ec ad ottenere buoni risultati venne esonerato, e con lui se ne andarono anche gli altri tre connazionali: Valderrama venne acquistato dall'Independiente Medell\u00edn per quarantacinque milioni di pesetas.\nDi nuovo in Colombia.\nArrivato a Medell\u00edn, prese parte alla stagione 1992, che termin\u00f2 con il tredicesimo posto complessivo, con il campionato ancora dominato dall'Am\u00e9rica di Cali. Chiusa dunque l'annata con un esito non entusiasmante, Valderrama si accas\u00f2 per 1.200.000 dollari all'Atl\u00e9tico Junior, che aveva chiuso il quadrangolare finale del campionato 1992 con sei sconfitte su sei; nonostante il poco incoraggiante risultato, il tecnico Julio Comesa\u00f1a aveva comunque ricevuto la fiducia della dirigenza. La prima fase del torneo termin\u00f2 con la vittoria del Junior nel gruppo B, guadagnandosi cos\u00ec l'accesso alla successiva tornata; il girone semifinale vide il Junior qualificarsi, dietro all'Atl\u00e9tico Nacional, per l'ultima fase. Il 19 dicembre 1993 un gol all'89' di Mackenzie contro l'Atl\u00e9tico Nacional diede il titolo alla squadra dopo tredici anni di digiuno, con Valderrama decisivo sia per le sue 5 reti sia, soprattutto, per il suo apporto lucido e creativo a centrocampo.\nL'annata successiva, quella 1994, cominciava senza Valderrama: dopo l'assassinio di Andr\u00e9s Escobar, infatti, il \"Pibe\" aveva annunciato il suo ritiro dal calcio, salvo poi ritornare sulla propria decisione due mesi dopo, anche grazie all'influenza del tecnico del Junior Comesa\u00f1a. La situazione si presentava poco amichevole: in seguito all'eliminazione al primo turno della Nazionale nel corso del campionato del mondo 1994, infatti, l'ex idolo era malvisto dalle tifoserie di varie squadre, che lo incolpavano in parte del fallimento avvenuto negli USA. Con il passare del tempo riusc\u00ec a ricucire i rapporti con i colombiani e anche a tornare a giocare a livello internazionale. Il campionato 1994 si concluse con l'esclusione dell'Atl\u00e9tico Junior dal girone finale, a causa degli scarsi risultati ottenuti soprattutto durante la prima fase del campionato (decimo posto su sedici squadre), disputata senza Valderrama. Nel 1995 la Dimayor modific\u00f2 la formula del campionato, eliminando le varie fasi a gironi e adottando un unico girone all'italiana, della durata di trenta partite. All'ultima giornata di campionato, nonostante la sconfitta contro il Santa Fe, il club vinse il quarto titolo della sua storia. Valderrama concluse la sua ultima stagione in Colombia con un bilancio di 29 partite giocate su 30, senza alcuna rete all'attivo.\nL'esperienza statunitense.\nNel 1996, in vista della creazione di un campionato di calcio nazionale, la United States Soccer Federation decise, per bilanciare i valori delle squadre cos\u00ec da garantire un torneo quanto pi\u00f9 possibile equilibrato, di assegnare a ognuna delle varie compagini quattro giocatori, selezionati tra i migliori elementi che avevano scelto di giocare nella nuova lega. Conseguentemente, Valderrama venne assegnato al Tampa Bay Mutiny, squadra in cui aveva espresso il desiderio di giocare, con la cui maglia debutt\u00f2 il 13 aprile 1996 nell'incontro contro il New England Revolution. La prima stagione del colombiano negli Stati Uniti fu caratterizzata da un ottimo rendimento: gioc\u00f2 23 partite nella regular season, mettendo a segno 4 reti e, soprattutto, diciassette assist vincenti, nonostante i trentacinque anni di et\u00e0.\nL'avventura nei playoff si interruppe alle semifinali, allorch\u00e9 il salvadoregno Ra\u00fal D\u00edaz Arce, dopo aver segnato una tripletta nella gara d'andata, suggell\u00f2 il passaggio del turno del D.C. United con il gol del 2-1 nella partita di ritorno, giocatasi a Tampa. Al termine del campionato Valderrama ricevette il premio MVP della Major League Soccer quale miglior giocatore stagionale, mentre il suo compagno Roy Lassiter primeggi\u00f2 nella classifica dei marcatori con ventisette reti. L'annata seguente si apr\u00ec il 6 aprile 1997; il Tampa Bay Mutiny si classific\u00f2 secondo nella Eastern Conference, dietro ai campioni in carica, e il regista colombiano tenne una media di 0,95 assist a partita (diciannove infatti furono i passaggi vincenti, su un totale di venti incontri disputati) nella stagione regolare, mentre la fase ad eliminazione diretta si concluse al primo turno in seguito alla doppia sconfitta contro il Columbus Crew.\nAncora una volta, comunque, Valderrama si mise in evidenza come uno dei migliori del campionato, ricevendo di nuovo l'inclusione nella lista per il premio di MVP (che and\u00f2 allo statunitense Preki) e venendo nominato miglior giocatore dell'MLS All-Star Game. Quando lasci\u00f2 Tampa, dopo una breve parentesi al Deportivo Cali nel 1997, terminata a marzo, decise, in occasione della Major League Soccer 1998, di trasferirsi al Miami Fusion, squadra alla sua prima partecipazione al massimo campionato in seguito alla sua fondazione, avvenuta l'anno precedente. Le 18 presenze del centrocampista, impreziosite da dodici assist, aiutarono il club a raggiungere i play-off in quanto quarta qualificata della Eastern Conference, ultimo posto disponibile, per di pi\u00f9 con un solo punto di vantaggio sulla ex squadra di Valderrama. Ancora una volta a frapporsi tra il sodalizio del sudamericano e le fasi successive della post season fu il D.C. United, che elimin\u00f2 il Fusion agli shootout.\nL'esperienza del colombiano in Florida termin\u00f2 il 23 aprile 1999, dopo quattro partite di regular season (in cui mise a segno una rete ed effettu\u00f2 due assist), anche a causa del difficile rapporto con l'allenatore brasiliano Ivo Wortmann; gioc\u00f2 poi le due poco fortunate partite di playoff del Tampa Bay Mutiny contro il Columbus Crew. La stagione 2000, la prima disputata dall'inizio dopo il ritorno al Mutiny, vide Valderrama stabilire un record, ventisei assist in trentadue partite, contribuendo cos\u00ec alla qualificazione della compagine ai play-off; ancora una volta la \"post season\" si ferm\u00f2 dopo due gare: i Los Angeles Galaxy infatti sconfissero la squadra di Tampa sia all'andata che al ritorno, concludendo cos\u00ec l'ultima stagione di Valderrama in Florida.\nIl 2001 fu un anno di svolta per il centrocampista che, passato dalla calda Florida ai Rapids dell'arido Colorado, si apprestava a compiere quarant'anni, che lo rendevano il giocatore pi\u00f9 anziano della MLS (il pi\u00f9 giovane, il diciassettenne Santino Quaranta, aveva ventitr\u00e9 anni in meno di lui). Fu trasferito al Colorado Rapids nell'ambito di uno scambio di giocatori che port\u00f2 Valderrama, Kotschau e Garlick a Commerce City, mentre Adin Brown, Scott Vermillion e una delle prime scelte del Draft si accasarono a Miami. Nonostante il peso dell'et\u00e0, riusc\u00ec comunque a giocare dodici partite in campionato, senza tuttavia qualificarsi ai playoff; anche il numero degli assist diminu\u00ec, attestandosi a tre.\nQuella del 2002 fu l'ultima annata della carriera di Valderrama, nonch\u00e9 una delle migliori in campionato: la formazione del Colorado raggiunse infatti le semifinali, e si dovette arrendere solo ai futuri campioni del Los Angeles Galaxy (decisive nella doppia sfida le tre reti complessive del guatemalteco Carlos Ruiz). Anche a livello personale il regista sudamericano raggiunse discrete cifre (sedici gli assist nelle ventisette partite di regular season). Chiuse dunque la carriera nel calcio professionistico a quarantuno anni, venendo ricordato come uno dei migliori giocatori del campionato statunitense, detenendo il record per il maggior numero di assist (114). Il 1\u00ba febbraio 2004 ha dato ufficialmente l'addio al calcio con una partita a cui hanno preso parte varie altre personalit\u00e0 del calcio sudamericano.\nNazionale.\nIl debutto e i primi tempi.\nLe sue prime esperienze a livello internazionale con una rappresentativa colombiana furono con una selezione Under-17, cui segu\u00ec il periodo con la . Durante il biennio con la formazione Under-20 partecip\u00f2 al Campionato sudamericano di calcio Under-20 1981, in programma in Ecuador: la compagine andina mirava a ottenere la qualificazione per il Mondiale di categoria, . Sebbene Valderrama avesse segnato una rete, la sua formazione non riusc\u00ec ad andare oltre al quinto posto nel proprio girone, venendo di conseguenza eliminata. Debutt\u00f2 in Nazionale maggiore il 27 ottobre 1985 contro il ad Asunci\u00f3n, in una partita valevole per le qualificazioni al campionato del mondo 1986. L'allora commissario tecnico Gabriel Ochoa Uribe (che ricopriva un doppio incarico, sedendo sulla panchina dell'Am\u00e9rica de Cali in campionato e facendo contemporaneamente il selezionatore) lo fece entrare al settantesimo minuto in luogo di Jos\u00e9 Hern\u00e1ndez.\nGi\u00e0 nella partita di ritorno, Valderrama venne schierato come titolare, ma la Colombia non ottenne comunque la qualificazione al Mondiale. Da quel doppio scontro con il Paraguay, torn\u00f2 a vestire la maglia dei \"Cafeteros\" nel 1987, in occasione della Copa Am\u00e9rica, sua prima competizione ufficiale; al debutto il 1\u00ba luglio contro la segn\u00f2 la prima delle due reti della vittoria della sua formazione (l'altra la mise a segno Arnoldo Iguar\u00e1n). Dopo la seconda vittoria contro il Paraguay, la Colombia aveva dunque ottenuto il passaggio alle semifinali, che la videro contrapposta al ; furono necessari i tempi supplementari, che alla fine decretarono i cileni vincitori, grazie ai gol in rapida successione di Astengo e Vera che resero inutile il vantaggio colombiano, peraltro marcato pochi minuti prima da Red\u00edn su calcio di rigore. A Colombia e , quindi, restava da disputarsi il terzo posto, mentre Cile e (futuro vincitore) si contendevano il trofeo. Fu proprio durante la partita contro gli argentini che Valderrama si impose all'attenzione internazionale: la sua prestazione venne lodata anche da giornalisti esteri e fu determinante per la vittoria per 2-0 della sua Nazionale, firmata dai gol di Gabriel G\u00f3mez e Juan Galeano. Il risultato della Colombia, giunto a sorpresa, mise in evidenza le tattiche del CT Maturana e le doti del centrocampista, che vinse il premio di miglior calciatore del continente, assegnato dal quotidiano uruguaiano El Pa\u00eds. Il 1988 venne caratterizzato principalmente da amichevoli e dalla partecipazione alla Coppa Stanley Rous.\nL'anno seguente era quello della Copa Am\u00e9rica in Brasile, a cui la Colombia si presentava forte della positiva partecipazione all'edizione precedente, esordendo con una vittoria sul Venezuela per 4-2 a Salvador (citt\u00e0 in cui si svolgevano tutti gli incontri del Gruppo A). Nonostante l'avvio convincente, la selezione di Valderrama venne sconfitta per 1-0 dal Paraguay e non and\u00f2 oltre il pareggio con il Per\u00f9: la contemporanea vittoria del Brasile sul Paraguay permise a queste due formazioni di qualificarsi con sei punti ciascuna, mentre la Colombia si classific\u00f2 terza con quattro e non riusc\u00ec ad accedere al girone finale. Sebbene la formazione andina non avesse ottenuto un buon risultato in Copa Am\u00e9rica, riusc\u00ec comunque a centrare un importante risultato: la qualificazione a Italia 1990, che segnava il suo ritorno ai Mondiali dopo ventotto anni (l'ultima partecipazione era datata Cile 1962).\nL'apogeo (1990-1994).\nL'ultimo decennio del ventesimo secolo iniziava dunque positivamente per Valderrama e per la sua Nazionale: dopo l'amichevole contro l' a Budapest, la Colombia esord\u00ec nel Campionato mondiale il 9 giugno 1990 allo stadio Renato Dall'Ara di Bologna contro gli . La partita si rivel\u00f2 piuttosto agevole per la compagine sudamericana, che vinse per due reti a zero con gol di Bernardo Red\u00edn e dello stesso Valderrama, che segn\u00f2 da fuori area a cinque minuti dal novantesimo.\nSempre la citt\u00e0 emiliana fu il teatro della seconda sfida del gruppo D, quella contro la il 14 giugno; stavolta, per\u00f2, la formazione di Maturana non riusc\u00ec ad avere la meglio sui pi\u00f9 quotati avversari europei, subendo la rete dell'uno a zero al minuto numero settantacinque, segnata da Davor Jozi\u0107. L'ultimo incontro in programma era datato 19 giugno e prevedeva lo scontro tra la Colombia e la . La rete segnata da Pierre Littbarski a un minuto dalla fischio finale pareva ridurre al minimo le possibilit\u00e0 di qualificazione della Colombia come miglior terza, ma Valderrama fu decisivo: preso il pallone a centrocampo, evit\u00f2 elegantemente alcuni avversari e serv\u00ec Freddy Rinc\u00f3n, che proprio al novantesimo segn\u00f2 il gol del pareggio.\nL'inaspettato esito dell'incontro permise alla Nazionale sudamericana di ottenere la qualificazione al turno successivo come seconda miglior terza dietro all'Argentina. Gli ottavi di finale misero cos\u00ec davanti Colombia e , due delle sorprese del torneo: allo stadio San Paolo di Napoli la partita fu in stallo durante i tempi regolamentari, in quanto nessuna delle due formazioni riusciva a segnare, e si resero necessari i trenta minuti addizionali; due reti di Roger Milla segnarono l'eliminazione dei sudamericani. Il Camerun cos\u00ec divent\u00f2 la prima selezione del suo continente a qualificarsi ai quarti di finale. Nonostante l'eliminazione, la Colombia aveva suscitato una buona impressione al Mondiale, e lo stesso Valderrama era divenuto famoso al grande pubblico grazie alle sue prestazioni italiane. Pass\u00f2 quasi un anno prima che la selezione sudamericana tornasse a calcare i campi internazionali (il 5 giugno 1991 contro la a Stoccolma), in vista della Copa Am\u00e9rica 1991.\nIn tale torneo, disputatosi in Cile, la Nazionale esord\u00ec il 7 luglio a Valpara\u00edso contro l'Ecuador, vincendo per una rete a zero, e continu\u00f2 con un pareggio a reti bianche con la Bolivia; ma il risultato pi\u00f9 importante fu la vittoria contro i campioni in carica del Brasile per 2-0, con gol di Antony de \u00c1vila e Arnoldo Iguar\u00e1n, che permise alla Colombia di classificarsi al primo posto nel gruppo B. Una volta giunta al girone finale, non riusc\u00ec a mantenere l'andamento della fase precedente e assomm\u00f2 un solo punto in tre partite (contro il Cile), terminando dunque in ultima posizione nel gruppo (la quarta assoluta). Nel 1992 solo due partite videro Valderrama giocare con la maglia della sua Nazionale, entrambe valevoli per la Coppa dell'Amicizia tenutasi a Los Angeles.\nIl 1993 invece si apr\u00ec nel segno di varie amichevoli, in preparazione sia alla Copa Am\u00e9rica sia alle qualificazioni per il campionato del mondo 1994. Nella competizione continentale, Valderrama guid\u00f2 i suoi, da capitano, al terzo posto, superando dapprima un girone comprendente Bolivia, Messico e Argentina, e successivamente i quarti di finale contro l'Uruguay (finiti 5-3 dopo i tiri di rigore); fu l'Argentina \u2013 futura vincitrice\u00a0\u2013 a tagliare fuori i colombiani dalla finalissima, vincendo ai rigori per 6-5. Per la Colombia rimaneva dunque da disputare la finale per il terzo posto con l'Ecuador di Du\u0161an Dra\u0161kovi\u0107, che Adolfo Valencia risolse in favore degli andini a cinque minuti dal termine; la Colombia, comunque, fu riconosciuta (anche dai tecnici Capello e Sacchi) come la squadra che aveva espresso il miglior calcio durante la manifestazione.\nAppena un mese dopo il termine della Copa Am\u00e9rica inizi\u00f2 il girone sudamericano da cui sarebbero uscite le partecipanti a Stati Uniti 1994, che includeva Paraguay, Per\u00f9 e Argentina. Il pareggio contro il Paraguay e la vittoria contro il Per\u00f9 fecero da preludio a un'importante vittoria della selezione \"cafetera\" contro l'Argentina a Barranquilla: l'abilit\u00e0 a centrocampo di Valderrama permise alla sua formazione di vincere per 2-1, interrompendo cos\u00ec la serie di trentatr\u00e9 risultati utili consecutivi dei contendenti, guidati in panchina da Alfio Basile. Storica per il calcio colombiano fu, per\u00f2, la gara di ritorno, giocata il 5 settembre 1993 al Monumental di Buenos Aires: contro i quotati avversari, infatti, la Nazionale fu guidata dall'estro di Valderrama, regista elegante e preciso, a una vittoria per 5-0, la prima sconfitta nelle qualificazioni mondiali degli argentini in una partita giocata in casa.\nIn seguito a tale esito, la Colombia si present\u00f2 al Mondiale statunitense come una delle favorite alla vittoria del titolo, e Valderrama (che tempo dopo defin\u00ec quella vittoria uno dei punti pi\u00f9 alti da lui raggiunti in carriera), ricevette, per la seconda volta, il premio di miglior calciatore del Sudamerica. Il Mondiale americano prospettava dunque per lui e per la sua Nazionale un ruolo da protagonista: in molti (tra cui Dino Baggio, Roberto Baggio e Tel\u00ea Santana), infatti, avevano indicato la Colombia come la possibile sorpresa della manifestazione, mentre altri la davano come candidata alla vittoria finale (ad esempio Johan Cruijff e Pel\u00e9).\nIl 18 febbraio 1994, durante la gara contro la Svezia giocata a Miami, Valderrama sub\u00ec un infortunio al ginocchio destro, in cui si verificarono uno strappo ad un legamento e una lesione alla cartilagine. In Colombia ci fu grande preoccupazione per la possibile defezione del capitano della Nazionale, anche perch\u00e9 appariva difficile trovare un sostituto, a causa delle peculiari caratteristiche, tecniche e caratteriali, del numero dieci. In seguito a un'operazione chirurgica, effettuata con successo, l'infortunio guar\u00ec e il centrocampista pot\u00e9 viaggiare negli Stati Uniti per disputare la competizione. Valderrama si present\u00f2 dunque al Mondiale come leader e fulcro della squadra grazie ai suoi passaggi, che ne scandivano il gioco. L'avventura americana ebbe inizio il 18 giugno al Rose Bowl di Pasadena contro la , davanti a oltre novantamila persone.\nLa partita termin\u00f2 con la vittoria degli europei per 3-1, con il regista sudamericano ammonito al cinquantatreesimo minuto. Il successivo incontro, che vedeva contrapposti ai colombiani i padroni di casa degli USA, termin\u00f2 nuovamente con una sconfitta, e le possibilit\u00e0 di passare il turno si ridussero ulteriormente; ininfluente fu la vittoria per due reti a zero contro la . La prestazione della Nazionale fu condizionata dalle minacce rivolte al CT Maturana e al centrocampista G\u00f3mez, situazione che poi sfocer\u00e0 nell'assassinio di Andr\u00e9s Escobar.\n1995-1998 e il ritiro.\nTerminato il Mondiale, dunque, Valderrama aveva seriamente considerato l'ipotesi di ritirarsi, soprattutto in seguito all'omicidio dell'amico Escobar, che il calciatore aveva considerato il peggior momento della carriera. Anche in seguito alla decisione di proseguire a giocare, vi fu un breve periodo di \"impasse\", in quanto giornalisti e tifosi lo ritenevano in parte responsabile del fallimento della selezione negli USA. Riconciliatosi con gli appassionati di calcio del suo paese, torn\u00f2 in Nazionale il 20 giugno 1995 contro la , quasi un anno dopo l'ultima partita del Mondiale. Il 7 luglio inizi\u00f2 la Copa Am\u00e9rica 1995, la seconda per Valderrama senza Francisco Maturana come commissario tecnico; il nuovo CT era l'ex vice di Maturana, Hern\u00e1n Dar\u00edo G\u00f3mez.\nLa Nazionale colombiana fece bene, superando il girone iniziale (comprendente Per\u00f9, Brasile ed Ecuador) e super\u00f2 ai quarti il Paraguay, ai calci di rigore. La semifinale contro i padroni di casa dell'Uruguay vide gli andini perdere per due reti a zero: la finale per il terzo posto li vide contrapposti agli Stati Uniti. Stavolta, contrariamente a quanto successo al Mondiale, fu la Colombia a vincere (per 4-1), con Valderrama che mise a segno il secondo gol al trentottesimo minuto. Questa edizione della competizione fu l'ultima a cui partecip\u00f2 il centrocampista, che infatti non gioc\u00f2 la Copa Am\u00e9rica 1997, manifestazione durante la quale l'abitualmente sua maglia numero dieci fu indossata da Edison Mafla.\nIl 1996 e il 1997 furono caratterizzati da amichevoli e dalle qualificazioni al campionato mondiale di calcio 1998; fu l'unico membro della sua Nazionale a giocare tutte e sedici le gare di qualificazione, nonostante l'avanzata et\u00e0, e vestendo la fascia di capitano fu il leader e uno dei migliori della squadra durante il girone eliminatorio. Il 15 giugno 1998 la Colombia esord\u00ec al quarto Mondiale della sua storia nuovamente contro la Romania, e di nuovo fu una sconfitta; l'unico gol della partita lo segn\u00f2 Adrian Ilie. La partita successiva, con l'abbordabile , fu vinta dai sudamericani, con Valderrama che serv\u00ec l'assist a L\u00e9ider Preciado per la rete della vittoria. Per qualificarsi agli ottavi, dunque, serviva una vittoria contro l'Inghilterra, ma arriv\u00f2 la seconda sconfitta. Con la fine dell'avventura al Mondiale della Colombia, fin\u00ec anche la carriera internazionale di Valderrama, che il 26 giugno 1998, giorno della partita contro la Nazionale inglese, gioc\u00f2 per l'ultima volta con la sua selezione."}
{"id": "86952", "revid": "1632387", "url": "https://it.wikipedia.org/wiki?curid=86952", "title": "ETA (disambigua)", "text": ""}
{"id": "86955", "revid": "933835", "url": "https://it.wikipedia.org/wiki?curid=86955", "title": "Lelapo", "text": "Nella mitologia greca Lelapo (in greco \u039b\u03b1\u1fd6\u03bb\u03b1\u03c8) era un cane tanto veloce che nessuna preda riusciva a sfuggirgli. Questo cane ebbe un lungo elenco di proprietari, una dei quali fu Procri, figlia del Re Eretteo di Atene e moglie di Cefalo, ma i resoconti di come sia venuta in possesso dell'animale non sono unanimi. Secondo una versione il cane le fu dato da Artemide, dea della caccia; ma una storia pi\u00f9 verosimile dice che Lelapo fu il cane dato da Zeus a Europa e dal cui figlio Minosse, re di Creta, pass\u00f2 a Procri. Insieme al cane le fu dato un giavellotto che non mancava mai il bersaglio; questo si dimostr\u00f2 un regalo sfortunato, poich\u00e9 fu con esso che il marito Cefalo l'uccise accidentalmente durante una partita di caccia.\nCefalo eredit\u00f2 il cane e se lo port\u00f2 dietro a Tebe (nella Beozia, a nord di Atene) dove una volpe malvagia stava devastando la campagna. La volpe di Teumesso era tanto veloce da apparire destinata a non essere mai catturata. Tuttavia il cane da caccia Lelapo era destinato ad acchiappare qualsiasi cosa gli capitasse a tiro. Scattarono tanto veloci che era difficile persino seguirli con gli occhi. Ci fu un attimo in cui sembr\u00f2 che il cane fosse riuscito a stringere la sua preda fra le ganasce, ma se le ritrov\u00f2 piene d'aria mentre la volpe riprendeva a correre con rinnovata energia. Era un paradosso senza possibilit\u00e0 di soluzione e allora Zeus tramut\u00f2 entrambi in pietre, e sistem\u00f2 il cane in cielo come il Cane Maggiore, senza la volpe."}
{"id": "86956", "revid": "767487", "url": "https://it.wikipedia.org/wiki?curid=86956", "title": "Mischmetal", "text": "Il mischmetal (dal tedesco \"mischmetall\", miscela di metalli) \u00e8 una lega metallica piroforica costituita da elementi appartenenti al gruppo delle terre rare in percentuali varie. Una tipica composizione di questa lega include circa il 50% di cerio, il 25% di lantanio ed una piccola percentuale di neodimio e praseodimio\nIl suo uso pi\u00f9 comune \u00e8 la produzione delle \"pietrine\" per accendisigari."}
{"id": "86957", "revid": "547992", "url": "https://it.wikipedia.org/wiki?curid=86957", "title": "Terre rare", "text": "Secondo la definizione della IUPAC, le terre rare (in inglese \"\"rare-earth elements\" o \"rare-earth metals\"\") sono un gruppo di 17 elementi chimici della tavola periodica, precisamente scandio, ittrio e i lantanoidi. Scandio e ittrio sono considerati \"terre rare\" poich\u00e9 generalmente si trovano negli stessi depositi minerari dei lantanoidi e possiedono propriet\u00e0 chimiche simili.\nEtimologia e nomenclatura.\nIl termine \"terra rara\" deriva dai minerali dai quali vennero isolati per la prima volta, che erano ossidi non comuni trovati nella gadolinite estratta da una miniera nel villaggio di Ytterby, in Svezia. In realt\u00e0, con l'eccezione del promezio che \u00e8 molto instabile, gli elementi delle terre rare si trovano in concentrazioni relativamente elevate nella crosta terrestre.\nVengono abbreviate in RE (\"Rare Earths\"), REE (\"Rare Earth Elements\") o REM (\"Rare Earth Metals\"); generalmente vengono suddivise in terre rare leggere (LREE, dal lantanio al promezio), medie (MREE, dal samario all'olmio) e pesanti (HREE, dall'erbio al lutezio).\nStoria.\nLe terre rare cominciano a essere note con la scoperta del minerale nero itterbite (noto anche come gadolinite) da parte di Carl Axel Arrhenius nel 1787, in una cava nel villaggio svedese di Ytterby.\nL'itterbite, rinominata gadolinite nel 1800, fu analizzata da Johan Gadolin, un professore dell'Universit\u00e0 di Turku, che trov\u00f2 un ossido sconosciuto che chiam\u00f2 \"ytteria\", dal finlandese \"yty\". Anders Gustav Ekeberg isol\u00f2 il berillio dalla gadolinite ma non riusc\u00ec a riconoscere gli altri elementi contenuti nel minerale. Dopo questa scoperta, nel 1794 un minerale proveniente da Bastn\u00e4s vicino a Riddarhyttan, in Svezia, che si pensava fosse un minerale di ferro e tungsteno, fu riesaminato da J\u00f6ns Jacob Berzelius e Wilhelm Hisinger. Nel 1803 essi ottennero un ossido bianco che chiamarono \"ceria\". Martin Heinrich Klaproth scopr\u00ec indipendentemente lo stesso ossido, che chiam\u00f2 \"ochroia\".\nNel 1803 erano quindi note due terre rare, l'ittrio e il cerio, e ci vollero 30 anni ai ricercatori per determinare gli altri elementi contenuti in quei minerali (la loro separazione era molto difficile a causa delle loro propriet\u00e0 chimiche molto simili).\nDal 1839 fino ai primi anni del Novecento vennero cos\u00ec separati e scoperti gli altri elementi.\nApplicazioni tecnologiche.\nLe terre rare sono utilizzate in molti apparecchi tecnologici:\nProduzione.\nLe principali fonti di terre rare sono i minerali bastnasite, monazite e loparite, e le argille lateritiche. Nonostante la loro abbondanza relativamente alta, le terre rare sono pi\u00f9 difficili da estrarre rispetto alle equivalenti fonti dei metalli di transizione (dovuto in gran parte alle loro propriet\u00e0 chimiche molto simili), rendendole relativamente costose. Il loro uso industriale \u00e8 stato molto limitato finch\u00e9 non si sono sviluppate efficienti tecniche di separazione, come lo scambio ionico, la cristallizzazione frazionata e l'estrazione liquido-liquido tra la fine degli anni cinquanta e l'inizio degli anni sessanta del Novecento.\nDal punto di vista della distribuzione mondiale, fino al 1948 la maggior parte delle terre rare del mondo provenivano dai depositi di sabbia indiani e brasiliani. Durante gli anni cinquanta il Sudafrica divenne la principale fonte di terre rare. Furono scoperti anche notevoli giacimenti a Mountain Pass, in California (USA), che tra il 1965 e il 1985 circa furono i giacimenti pi\u00f9 produttivi del mondo. Dopo il 1985 circa si impose sempre maggiormente la Cina, che produce oggi oltre il 95% della fornitura mondiale di terre rare.\nL'utilizzo di terre rare nella tecnologia moderna \u00e8 cresciuto notevolmente negli anni passati. Ad esempio il disprosio ha acquisito un'importanza significativa per il suo utilizzo nella costruzione di motori di veicoli ibridi. Questa forte richiesta ha per\u00f2 incentivato a tal punto la produzione che ci potrebbe presto essere il rischio di un esaurimento dei giacimenti noti (ci si aspetta infatti che per molti anni la richiesta mondiale di terre rare superi l'offerta di 40.000 tonnellate ogni anno), a meno che non vengano scoperte nuove fonti. Tutte le terre rare pesanti del mondo (come il disprosio) provengono da depositi cinesi come quello di Bayan Obo. Miniere illegali di terre rare sono comuni nella Cina rurale e sono note per rilasciare rifiuti tossici nelle risorse idriche.\nPer evitare carenze e il monopolio cinese sono state cercate altre fonti di terre rare, specialmente in Sudafrica, Brasile, Canada e Stati Uniti. Una miniera di terre rare in California \u00e8 stata riaperta nel 2012, mentre altri siti importanti sono quelli canadesi di Thor Lake nei Territori del Nord-Ovest e del Quebec. Di un certo interesse sono anche alcuni depositi individuati in Vietnam.\nDistribuzione geologica.\nA causa della contrazione lantanoidea l'ittrio, che \u00e8 trivalente, ha dimensioni ioniche simili al disprosio e agli elementi vicini. A causa della diminuzione graduale nelle dimensioni ioniche all'aumentare del numero atomico, le terre rare sono sempre state difficili da separare. Perfino in eoni di tempi geologici, la separazione geochimica dei lantanoidi si \u00e8 limitata a una non chiara separazione tra le terre rare leggere e quelle pesanti. Questo spartiacque geochimico si riflette nelle prime due terre rare che furono scoperte, l'ittrio nel 1794 e il cerio nel 1803. Il minerale originariamente trovato conteneva un'intera miscela delle altre terre rare associate.\nI minerali delle terre rare generalmente sono costituiti per la maggior parte da un gruppo sull'altro, a seconda di quale dimensione sia ottimale per il reticolo strutturale. Cos\u00ec, tra i fosfati anidri delle terre rare, lo xenotime incorpora l'ittrio e le terre rare pesanti, mentre la monazite incorpora preferenzialmente il cerio e le terre rare leggere. Le dimensioni minori delle terre rare pesanti conferiscono loro una maggiore solubilit\u00e0 nei minerali che costituiscono le rocce del mantello terrestre, mentre presentano minore arricchimento nella crosta terrestre (rispetto alle terre rare leggere). Ci\u00f2 ha delle conseguenze economiche: sono noti e molto sfruttati grandi depositi minerari delle terre rare leggere, mentre quelli delle terre rare pesanti tendono a essere pi\u00f9 rari, piccoli e meno concentrati.\nLa maggior parte della fornitura attuale di ittrio si origina da depositi di argille della Cina meridionale. Alcune di queste argille forniscono concentrati contenenti circa il 65% di ossido di ittrio, con le terre rare pesanti presenti in rapporti che riflettono la regola di Oddo-Harkins: terre rare di numero atomico pari con abbondanza di circa il 5% ognuno, quelle di numero atomico dispari con abbondanza di circa l'1% ognuno. Composizioni simili si trovano nello xenotime o nella gadolinite.\nTra i minerali che contengono ittrio e le terre rare pesanti ci sono gadolinite, xenotime, samarskite, euxenite, fergusonite, ittrotantalite, ittrotungstite, ittrofluorite, thalenite, ittrialite. Piccole quantit\u00e0 si trovano anche nello zircone (che deve la sua tipica fluorescenza gialla da alcune terre rare pesanti) e nell'eudialite. Depositi di uranio in Ontario hanno occasionalmente prodotto ittrio come sottoprodotto.\nTra i minerali che contengono cerio e le terre rare leggere ci sono bastnasite, monazite, allanite, loparite, ancilite, parisite, lantanite, chevkinite, cerite, stillwellite, britholite, fluocerite-(Ce) e cerianite. Per anni la monazite (sabbie marine da Brasile, India o Australia; rocce dal Sudafrica), bastnasite (da Mountain Pass, in California, o da molte localit\u00e0 della Cina) e loparite (penisola di Kola, in Russia) sono state le principali fonti di cerio e terre rare leggere."}
{"id": "86960", "revid": "640129", "url": "https://it.wikipedia.org/wiki?curid=86960", "title": "Henry Lehrman", "text": "Pioniere della cinematografia delle origini, il suo nome \u00e8 rimasto nella storia del cinema per essere stato il primo regista di Charlie Chaplin.\nBiografia.\nVentenne emigr\u00f2 negli Stati Uniti dove trov\u00f2 occupazione come tramviere prima di avventurarsi nel campo cinematografico.\nAsserendo di avere gi\u00e0 diretto in Europa per la casa di produzione cinematografica Path\u00e9 (da cui il soprannome), nel 1908, trov\u00f2 impiego alla Biograph Company dove recit\u00f2 in alcune produzioni di D. W. Griffith a fianco di un giovane Mack Sennett che seguir\u00e0 nel 1912 nella fondazione della Keystone e da questi avviato alla regia di una \"troupe\" della nascente casa di produzione di cui lo stesso Sennet ne era il boss. Di fatto, nei primi nove mesi, diresse tutte le produzioni \"Keystone\", tra cui film di Mabel Normand, Fatty e il debutto assoluto di Charlie Chaplin in \"Charlot giornalista\" (\"Making a living\", 1914), cui seguirono altri tre cortometraggi con Chaplin protagonista. La collaborazione si interruppe per lo scarso affiatamento tra i due dovuto alla tendenza di Lehrman di manipolare il materiale girato con Chaplin, fatto questo intollerabile agli occhi del futuro 'vagabondo' e al carattere spigoloso del regista che, in generale, non era particolarmente amato dai collaboratori.\nLehrman abbandon\u00f2 la Keystone per seguire, nel 1915, Ford Sterling, anch'esso uomo di punta di Sennett, cui la Universal aveva proposto la realizzazione di una serie di cortometraggi dal titolo \"Sterling Comedies\", ma ancora una volta l'incompatibilit\u00e0 di carattere pregiudic\u00f2 l'esito della collaborazione tra i due.\nSi mise allora in diretta concorrenza con la Keystone fondando la L-KO, ovvero \"Lehrman Knock-Out Comedies\", le cui produzioni furono distribuite dalla Universal. Quest'esperienza si concluse nel 1917 allorch\u00e9 Lehrman si aggreg\u00f2 alla Fox, ritrovando diversi attori fuoriusciti dalla Keystone quali Hank Mann, Chester Conklin, Phyllis Allen, Alice Davenport e Slim Summerville.\nu in questo periodo che Lehrman si guadagn\u00f2 un secondo e, presumibilmente, meno gradito appellativo: \"Suicide\", a causa dei rischi, a volte esagerati e non necessari, cui sottoponeva i suoi attori nel corso delle lavorazioni.\nDel 1919 \u00e8 la collaborazione con la First National cui produceva come \"Lehrman Comedies\".\nBalz\u00f2 all'attenzione delle cronache nel 1921 quando accus\u00f2 Roscoe Arbuckle di responsabilit\u00e0 nella morte della propria fidanzata, l'attrice Virginia Rappe, avvenuta nella camera d'albergo di quest'ultimo nel corso di una festa.\nL'avvento del sonoro produsse una brusca interruzione della sua carriera, come, del resto, quella di molti altri protagonisti del periodo muto. Nel 1934 collaborava in qualit\u00e0 di sceneggiatore con la Twentieth Century Fox. Nel 1941 fu il fallimento, anche economico.\nUn attacco cardiaco pose fine alla sua esistenza nel 1946. Fu seppellito a fianco della sfortunata fidanzata nell\"'Hollywood Memorial Park Cemetery\"."}
{"id": "86961", "revid": "1728", "url": "https://it.wikipedia.org/wiki?curid=86961", "title": "Scudo (moneta)", "text": "Scudo (in francese \"\u00e9cu\", in spagnolo ed in portoghese \"escudo\") \u00e8 il nome di alcuni tipi di moneta sia d'oro che d'argento. Fu cos\u00ec chiamato perch\u00e9 le prime recavano lo stemma nobiliare dell'autorit\u00e0 che le aveva emesse.\nL'utilizzo del nome si diffuse al di fuori dei confini francesi, in Italia, Austria-Ungheria, Savoia, Roma.\nScudo d'oro.\nIn Francia il primo \u00e9cu d'or fu quello di Luigi IX. Ci furono, con peso e valore diversi, poi quelli di Filippo VI (1337) e di Carlo VI. Valeva 3 livre e fu in uso fino all'introduzione del Luigi d'oro nel 1640.\nScudo d'argento.\nCon questo nome venivano generalmente indicate monete di grande modulo (Piastre, Ducatoni, Talleri, ecc).\nIn Francia dal 1642 si cominci\u00f2 a battere una moneta d'argento di grande modulo da circa 25 grammi con questo nome. Con l'introduzione del Franco decimale, lo scudo fu valutato 5 franchi.\nScudi in Italia.\nIn Italia furono battuti scudi da moltissime zecche, tra cui:&lt;br&gt;\nAcaia, Asti, Benevello, Brescello, Cagliari, Camerino, Carmagnola, Casale, Castro, Cisterna, Correggio, Cremona, Desana, Ferrara, Firenze, Frinco, Genova, Guastalla, Gubbio, Lucca, Mantova, Massa di Lunigiana, Massa Lombarda, Messerano, Messina, Milano, Mirandola, Modena, Montalcino, Montanaro, Musso, Napoli, Novara, Parma, Passerano, Pesaro, Piacenza, Pomponesco, Reggio Emilia, Sabbioneta, Sardegna, Siena, Soragna, Urbino, Venezia, Vercelli, Stato Pontificio\nUltimi scudi.\nA partire dal Settecento il termine scudo veniva utilizzato per monete d'argento di grosso modulo che riportavano le insegne del sovrano o autorit\u00e0 emittente. \nCon l'avvento del sistema decimale nella monetazione dell'Ottocento il termine scudo venne utilizzato per la moneta da 5 lire in argento 900 per 25 grammi di peso. Monete di questo modulo sono rimaste in uso fino alla prima guerra mondiale.\nFurono emessi scudi fino al XIX secolo.\nEscudo.\nL'escudo portoghese \u00e8 stata la valuta del Portogallo prima dell'introduzione dell'euro.\n\u00c8 anche il nome della valuta attuale del Cabo Verde (in Africa) (sigla\u00a0CVE) legata con tasso fisso all'euro.\nEra il nome di diverse valute in Mozambico, Angola, Cile, Guinea-Bissau, Timor Est ed altre."}
{"id": "86968", "revid": "2194347", "url": "https://it.wikipedia.org/wiki?curid=86968", "title": "Palau (stato)", "text": "Palau, a volte scritto anche Belau, ufficialmente Repubblica di Palau, \u00e8 uno Stato insulare nell'oceano Pacifico, situato a circa 500\u00a0km a est delle Filippine. Avendo ottenuto l'indipendenza dagli Stati Uniti d'America nel 1994, \u00e8 una tra le nazioni pi\u00f9 giovani (e meno popolose) del mondo.\nNome.\nQuesta nazione micronesiana ha un nome che trae la sua origine da un mito secondo il quale tale piccolo arcipelago si form\u00f2 dal corpo bruciato del dio Chuab: gli uomini, sotto consiglio divino, avevano legato Chuab e preparato una pira sotto di lui, e quando Chuab domand\u00f2 cosa stessero facendo essi gli risposero che stavano solo preparando un fuoco, al che Chuab rispose: \"O melau\", ovvero \"mi state ingannando\". Dal termine \"melau\" deriv\u00f2 il nome Belau, evolutosi poi in Palau.\nUn'altra interpretazione indica come derivazione del nome il termine locale \"aibebelau\", che significa \"favola\". Vi \u00e8 da aggiungere che la parola palau in lingua Indonesiana significa proprio \"isola\".\nBandiera e stemma.\nLa bandiera di questo paese riprende nella forma quella del Giappone ma con colori diversi: giallo e azzurro, anzich\u00e9 il rosso ed il bianco. Il disco \u00e8 inoltre leggermente fuori asse verso l'asta (come nella bandiera della Marina imperiale giapponese o come nella bandiera del Bangladesh).\nSigillo.\nIl sigillo di Palau raffigura al centro una capanna sopra delle pietre davanti alla quale sventola una bandiera con l'iscrizione \"official seal\" (sigillo ufficiale).\nPosizione.\nLo Stato fa parte della Micronesia, l'arcipelago ha una superficie di 488\u00a0km\u00b2 ed ha un'estensione costiera di 1519\u00a0km.\nIl territorio \u00e8 costituito da 200 isole di origine vulcanica e corallina.\nConfini marittimi.\nLe acque territoriali di Palau confinano con quelle degli Stati Federati di Micronesia ad est, a nord-ovest con quelle delle Filippine ed a sud-ovest con quelle dell'Indonesia.\nClima.\nIl clima \u00e8 tropicale, con piogge abbondanti. Le variazioni stagionali delle precipitazioni e della temperatura sono poco rilevanti. La temperatura media \u00e8 di 27\u00a0\u00b0C mentre il tasso dell'umidit\u00e0 \u00e8 dell'80%; la media annuale delle precipitazioni \u00e8 di 3800\u00a0mm. I cicloni tropicali portano piogge abbondanti e provocano gravi danni, soprattutto nel periodo giugno-novembre.\nVegetazione e fauna.\nLe isole settentrionali, di origine vulcanica, sono fertili e coperte da una fitta foresta. Le isole pi\u00f9 grandi sono di origine vulcanica e sono caratterizzate da una giungla interna e da grandi terrazze erbose, mentre le altre sono di origine calcarea ed hanno una vegetazione meno lussureggiante.\nFauna.\nLe isole meridionali sono formate dalla barriera corallina emersa. L'arcipelago \u00e8 caratterizzato da una ricca biodiversit\u00e0, soprattutto per quanto riguarda l'ambiente marino. I maggiori pericoli ambientali riguardano la barriera corallina, minacciata dalla pesca di frodo e dall'immissione in mare di rifiuti solidi.\nParchi.\nLe numerose isole rocciose, a ovest delle \"Flating Garden Island\" costituiscono un'area protetta.\nIl 2,4% del territorio \u00e8 sottoposto a protezione.\nSociet\u00e0.\nLa popolazione di Palau conta circa 21.000 abitanti.\nIl principale gruppo etnico (70%) \u00e8 costituito dai palauani, di ceppo melanesiano. Seguono poi minoranze di micronesiani, polinesiani, europei e asiatici (soprattutto dalle Filippine).\nLingue e dialetti.\nLingua ufficiali sono il palauano e l'inglese, ad eccezione di tre \"stati\" (Sonsorol, Hatohobei e Anguar), dove gli idiomi locali si sostituiscono al palauano quali lingue ufficiali. Su Angaur anche il giapponese \u00e8 riconosciuto come lingua ufficiale. Il tedesco si era localmente diffuso quando Palau faceva parte dell'impero coloniale tedesco.\nReligione.\nCirca due terzi dei palauani professano il cristianesimo nelle confessioni cattolica e avventista. Inoltre sono ancora molto diffusi sia l'antica religione tradizionale sia il \"Modekngei\" (un culto sincretico che combina elementi cristiani con la religione tradizionale e la chiromanzia).\nIstruzione.\nLa maggior parte della popolazione sa leggere e scrivere; il tasso della popolazione alfabetizzata \u00e8 del 90%.\nEconomia.\nLe attivit\u00e0 economiche principali di Palau sono il turismo, l'agricoltura di sussistenza e la pesca. Il governo rappresenta il principale datore di lavoro nel paese, che dipende fortemente dagli aiuti statunitensi.\nLa popolazione vanta un reddito pro-capite doppio rispetto a quelle delle Filippine, e di gran lunga superiore a quello della Micronesia. Nel periodo 2000/2001 si sono registrati 50.000 arrivi di turisti. L'espansione del traffico aereo nel Pacifico, la crescente ricchezza di vari paesi dell'Asia orientale, e l'arrivo di investimenti stranieri fanno ben sperare in un ulteriore potenziamento dell'industria turistica locale.\nLe risorse naturali riguardano minerali (in particolare oro), prodotti marini, minerali dai fondali marini e risorse forestali. Palau esporta olio di cocco, copra, dolci, pesce, artigianato ed oggetti di metallo. Importa derrate alimentari, manufatti, bevande, tabacco, combustibile, prodotti chimici, olio vegetale e macchinari.\nStoria.\nI primi abitanti di Palau, probabilmente giunti dall'Indonesia, si stabilirono sulle isole intorno al 1000 a.C. Nel 1543 l'esploratore spagnolo Ruy L\u00f3pez de Villalobos fu il primo europeo a visitare Palau, ma i primi tentativi europei di stanziamento e commercio con i locali si ebbero solo nel XVIII secolo per opera dei britannici. La Spagna colonizz\u00f2 le isole nel XVIII secolo, ma poi le vendette alla Germania nel 1899.\nIl Giappone occup\u00f2 Palau allo scoppio della prima guerra mondiale e ottenne un mandato di controllo fino alla fine della seconda guerra mondiale, quando le isole furono cedute agli Stati Uniti quale parte del Territorio fiduciario delle Isole del Pacifico (\"Trust Territory of the Pacific Islands\"). Nel 1979 i paluani votarono contro l'unione con gli Stati Federati di Micronesia, optando per l'autonomia.\nIndipendenza.\nDopo un lungo periodo di transizione, durante il quale si ebbero le morti violente di ben due presidenti (Haruo Remeliik assassinato nel 1985, e Lazarus Salii suicidatosi nel 1988), l'indipendenza arriv\u00f2 nel 1994; i rapporti con gli Stati Uniti sono comunque rimasti molto forti (anche attraverso la stipula di un accordo, il Trattato di Libera Associazione (COFA), tra Palau e gli USA).\nInno.\nL'inno ufficiale di Palau si chiama \"belau loba klisiich er a kelulul\".\nOrdinamento amministrativo.\nIl presidente di Palau, capo sia dello Stato che del governo, \u00e8 eletto dai cittadini ogni quattro anni. Il paese \u00e8 legato agli Stati Uniti d'America, che ne esercitano la difesa in caso di attacchi esterni. \nIl governo \u00e8 in realt\u00e0 un parlamento bicamerale conosciuto come \"Olbiil Era Kelulau\". I membri delle Camere (9 nel Senato e 16 nella \"Casa dei Delegati\") sono scelti dalla popolazione. Il presidente attualmente in carica \u00e8 Tommy Remengesau. La pena di morte \u00e8 stata abolita nel 1994.\nSuddivisioni amministrative.\nPalau \u00e8 diviso in 16 regioni amministrative dette stati. La popolazione \u00e8 aggiornata al censimento del 2012:\nMoneta e francobolli.\nMoneta.\nLa moneta ufficiale di Palau \u00e8 il dollaro. Esistono anche delle monete commemorative, \"dollari di Palau\", ad uso esclusivo di collezionismo numismatico, che non sembrano avere valore legale nello Stato.\nFrancobolli.\nPer concessione dell'amministrazione postale statunitense, Palau emette a partire dal 1983 francobolli propri.\nLa prima emissione \u00e8 avvenuta il 10 marzo 1983. I francobolli, emessi in blocco di quattro del valore di 20 centesimi l'uno, rappresentavano, con immagini della Costituzione, di cacciatori e di pesci, l'inaugurazione del loro Servizio Postale.\nNel 2008 Palau ha emesso dei francobolli che raffigurano specie di balene in via di estinzione del valore di 20 centesimi. Inoltre Palau ha emesso francobolli raffiguranti conchiglie e pescatori.\nNel 1994 ha emesso un foglietto di 8 francobolli raffiguranti animali che trasportano una lettera, tutti da 40 centesimi, raffiguranti pipistrelli, coccodrilli, trichechi, serpenti, delfini, tartarughe, polipi e mante. Il foglietto era intitolato: \"Philatelic fantasies\".\nCitt\u00e0 importanti.\nNonostante la capitale sia Ngerulmud, la citt\u00e0 pi\u00f9 importante \u00e8 Koror.\nComunicazioni.\nTrasporti.\nDal luglio 2004 l'Aeroporto Internazionale di Palau prevede voli di linea diretti a Seul, Guam, Taipei e Manila. Inoltre, gli Stati di Angaur e Peleliu sono regolarmente serviti di aeroporti.\nSport.\nCalcio.\nC'\u00e8 un organo calcistico nazionale, la Palau Football Association, attiva dal 2002 e affiliata alla Oceania Football Confederation ma non alla FIFA. C'\u00e8 anche una rappresentativa nazionale che ha esordito nel 1987."}
{"id": "86975", "revid": "2225", "url": "https://it.wikipedia.org/wiki?curid=86975", "title": "Giovanni Paolo II", "text": ""}
{"id": "86976", "revid": "767487", "url": "https://it.wikipedia.org/wiki?curid=86976", "title": "The Million Dollar Hotel", "text": "The Million Dollar Hotel \u00e8 un film del 2000 diretto da Wim Wenders. Basato su un soggetto di Bono (autore anche della colonna sonora) e Nicholas Klein, ha per protagonisti Jeremy Davies, Mel Gibson e Milla Jovovich.\nTrama.\nLos Angeles, nell'immediato futuro. Il \"Million Dollar Hotel\" \u00e8 un ostello per sbandati e vagabondi nel centro di Los Angeles. Tra i residenti c'\u00e8 Tom Tom, un giovane mentecatto innamorato della bellissima Eloise, anch'ella disabile.\nIntanto nello stabile muore misteriosamente Izzy, un artista tossicodipendente che si scopre essere il figlio di un ricco magnate televisivo. Questi affida le indagini al detective dell'FBI Skinner, onde fugare l'ipotesi di suicidio, a dispetto dell'evidenza degli indizi, ipotesi che metterebbe in cattiva luce il prestigio della famiglia della vittima.\nProduzione.\nIl film nasce da un progetto di Bono degli U2, che ha scritto e cantato le canzoni della colonna sonora, scritto la sceneggiatura e prodotto il film; appare inoltre in un piccolo cameo.\nAccoglienza e critica.\nIn una conferenza stampa nell'ottobre 2000 a Sydney, l'attore coprotagonista Mel Gibson ha dato un giudizio pessimo del film, reputandolo terribilmente noioso, con una metafora sconveniente. Egli si \u00e8 poi chiarito dicendo: \"\u00c8 stato alla fine di una giornata in cui avevo fatto 6 000 interviste, qualche ragazzo avr\u00e0 fatto saltar fuori questa cosa\". Pi\u00f9 tardi, ho pensato: \"Dio, perch\u00e9 ho detto questo? Sono un idiota! \u00c8 stato piuttosto sconsiderato da parte mia, perch\u00e9 la pellicola \u00e8 geniale e un sacco di gente ha lavorato alla realizzazione. La colonna sonora \u00e8 degli U2, ed \u00e8 fenomenale. Mi dispiace davvero, ho scritto un sacco di lettere di scuse riguardo a quanto accaduto\".\nRiconoscimenti.\nFestival di Berlino\nLola al miglior film"}
{"id": "86980", "revid": "2036605", "url": "https://it.wikipedia.org/wiki?curid=86980", "title": "Quinto Aurelio Simmaco", "text": "\u00c8 considerato il pi\u00f9 importante oratore in lingua latina della sua epoca, paragonato dai contemporanei a Cicerone; la sua famosa relazione sulla controversia riguardante l'altare della Vittoria fu per\u00f2 fallimentare, e il suo coinvolgimento con un usurpatore insieme alla sua opposizione all'imperatore cristiano Teodosio I lo obbligarono ad allontanarsi dalla vita politica. Negli ultimi anni della sua vita si dedic\u00f2 alla filologia, e tra il 365 e il 402 fu al centro di una corposa rete di scambi epistolari, che permettono di formare un ritratto insolitamente ricco della classe dirigente romana dell'epoca e di un personaggio non-cristiano della fine del IV secolo.\nBiografia.\nSimmaco apparteneva ad una nobile famiglia romana di rango senatoriale, che aveva raggiunto la prominenza sotto Costantino I. Il padre era Lucio Aurelio Avianio Simmaco, \"praefectus urbi\" di Roma nel 364-365 e console designato per il 377 (ruolo che per\u00f2 non ricopr\u00ec). La famiglia dei Symmachi aveva rapporti stretti con i Nicomachi, altra famiglia nobile ed influente; Simmaco strinse un rapporto d'amicizia con Virio Nicomaco Flaviano.\nSpos\u00f2, non oltre il 371, Rusticiana, da cui ebbe Quinto Fabio Memmio Simmaco; la figlia, invece, spos\u00f2 nel 393 l'omonimo figlio di Flaviano, e in questa occasione fu probabilmente prodotto il \"dittico dei Simmachi e dei Nicomachi\". Il suo bisnipote fu Quinto Aurelio Memmio Simmaco, autore di una \"Storia romana\" andata perduta e padre adottivo del filosofo Boezio. Tra i suoi discendenti, dopo l'unione con la \"gens\" Anicia, vi fu anche papa Gregorio I.\nLa famiglia dei Symmachi era molto potente e ricca; tra i suoi possedimenti erano tre dimore a Roma e una a Capua e quindici ville suburbane, tre delle quali a Roma. Fu educato in Gallia e fu amico di Decimo Magno Ausonio, oltre ad essere un buon conoscitore della letteratura greca e della letteratura latina. Nel suo cursus honorum ricopr\u00ec importanti cariche tra cui: proconsole d'Africa nel 373, \"praefectus urbi\" dal 383 al 385, fino a diventare console nel 391.\nIn qualit\u00e0 di prefetto dell'urbe scrisse molti rapporti, o \"relationes\", il pi\u00f9 conosciuto dei quali \u00e8 quello rivolto all'imperatore Valentiniano II nel 384 in cui si schiera a favore del mantenimento della antica Religione romana nelle cerimonie ufficiali dello Stato. L'occasione fu data dalla polemica sorta in occasione della rimozione dell'altare della Vittoria dalla curia del Senato romano, voluta dai senatori cristiani.\nI senatori pagani rendevano infatti ad essa omaggio, considerandola come simbolo della romanit\u00e0 e della sovranit\u00e0 dello stato, pi\u00f9 che come divinit\u00e0. I senatori cristiani, offesi da questo comportamento, ottennero nel 382 dall'imperatore Graziano la sua rimozione, anche grazie all'intervento del vescovo Ambrogio di Milano. Morto Graziano, il senato di Roma invi\u00f2 a Milano una delegazione al suo successore Teodosio. In questo contesto si svilupp\u00f2 la polemica tra Simmaco e Ambrogio: Ambrogio, convinto assertore della superiorit\u00e0 del Cristianesimo su ogni altra religione, riteneva che solo il Dio dei cristiani fosse il vero Dio \"ipse enim solus verus est deus\": da tale posizione discendeva l'illegittimit\u00e0 di qualsiasi forma di culto o religione che non fosse quella cristiana. Teodosio diede ragione ad Ambrogio e l'ara della Vittoria non venne ripristinata nella curia.\nOpere.\nDelle sue opere sono pervenuti:\nNelle orazioni appare come difensore della tradizione e del \"mos maiorum\". Simmaco, inoltre, si fece portatore di una concezione ispirata al pluralismo e alla tolleranza religiosa che egli riassunse nelle parole:\nLo stile oratorio \u00e8 quello tipico della scuola retorica gallica del tempo, ampolloso e ricercato."}
{"id": "86981", "revid": "1452073", "url": "https://it.wikipedia.org/wiki?curid=86981", "title": "Simmaco", "text": ""}
{"id": "86984", "revid": "2091899", "url": "https://it.wikipedia.org/wiki?curid=86984", "title": "Torrington (Connecticut)", "text": "Torrington \u00e8 una citt\u00e0 degli Stati Uniti d'America, nella contea di Litchfield nello Stato del Connecticut.\nTorrington \u00e8 il pi\u00f9 grosso centro commerciale della contea posta nel Connecticut nordoccidentale.\nLa citt\u00e0 sorge tra le colline di Litchfield in un paesaggio di rara bellezza.\nNel 1955 una grave inondazione devast\u00f2 la citt\u00e0 cambiandone significativamente l'aspetto; si salvarono alcune costruzioni risalenti al 1930 e case in stile Art d\u00e9co; il centro cittadino \u00e8 stato dichiarato nel 1988 \"distretto storico nazionale\".\nLa zona dove ora sorge la citt\u00e0 di Torrington per migliaia di anni fu abitata dai nativi americani, di cui sono state trovate numerose tracce tra le quali diversi manufatti in pietra.\nNel 1720 Windsor acquist\u00f2 dai nativi americani parte del territorio del Connecticut nordoccidentale inclusa Torrington; fu riacquistata nel 1735 da Ebenezer Lyman Jr. e nel 1940 divenne una citt\u00e0 con un governo proprio ed una societ\u00e0 ecclesiastica.\nLo sviluppo industriale ebbe inizio nel 1813 con la fondazione di un lanificio da parte di Frederick Wolcott. Fondamentale per lo sviluppo industriale, fu l'energia fornita dal rapido corso del fiume Naugatuck. Il lanificio attir\u00f2 manodopera con conseguente richiesta di alloggi e aumento del commercio. Un'ulteriore spinta allo sviluppo economico di Torrington fu dato dalla costruzione della ferrovia (completata nel 1849) che ha colleg\u00f2 la citt\u00e0 coi centri vicini facilitando comunicazioni e trasporti.\nDurante il XIX secolo la popolazione di Torrington \u00e8 andata crescendo grazie anche all'immigrazione dall'Europa in un primo momento di inglesi, irlandesi, tedeschi e, successivamente, anche di italiani, cechi, slovacchi e libanesi, attirati dalle possibilit\u00e0 di impiego nelle industrie e nella costruzione delle infrastrutture.\nGli immigrati contribuirono anche all'aspetto architettonico della citt\u00e0, ancora visibile nelle costruzioni di granito e mattoni rossi.\nTorrington fu la citt\u00e0 natale dell'abolizionista John Brown; ancora ragazzo egli si trasfer\u00ec con la sua famiglia nell'Ohio, e la sua casa fu distrutta da un incendio nel 1918.\nUn altro residente famoso di Torrington fu Gail Borden che mise a punto una tecnica per condensare il latte, evaporandolo sotto vuoto.\nOggi Torrington, oltre che un centro industriale, \u00e8 anche un centro commerciale e turistico; numerose sono le attrazioni, dal suo centro coi suoi edifici storici e i negozietti tipici, al \"Warner Theatre\" e al \"Nutmeg Conservatory\""}
{"id": "86986", "revid": "104485", "url": "https://it.wikipedia.org/wiki?curid=86986", "title": "Sesostris III", "text": ""}
{"id": "86987", "revid": "1543377", "url": "https://it.wikipedia.org/wiki?curid=86987", "title": "Bundoran", "text": "Bundoran (\"Bun Dobhr\u00e1in\" in irlandese) \u00e8 una localit\u00e0 turistica della costa sud-occidentale del Donegal, in Irlanda. L'attrazione pi\u00f9 importante \u00e8 senz'altro la vasta spiaggia, molto apprezzata da chi pratica il surf, che ha portato poi all'apertura di un centro per il golf e di una piscina con scivoli.\nL'abitato \u00e8 situato lungo la strada N15 a poca distanza da Ballyshannon ed a circa tre ore e mezzo di tragitto da Dublino, anche se il tempo di viaggio \u00e8 da tempo decresciuto grande ad una nuova strada che la mette in collegamento con la vicina Sligo. la citt\u00e0 \u00e8 nota come una delle pi\u00f9 famose localit\u00e0 marine d'Irlanda\nStoria.\nOrigini.\nBundoran, o come si dice in gaelico irlandese \"Bun Dobhr\u00e1in\", era fino a pi\u00f9 di un secolo fa, due diversi villaggi. Bundoran era il villaggio a ovest del ponte sul Fiume Bradog. Quest'area adesso \u00e8 nota come \"West End\". A Est del ponte, a circa 2 chilometri, si trovava il villaggio di Single Street. Tra queste due separate comunit\u00e0 c'era l'area di Drumacrin. L'area di Drumacrin fa ora parte del centro della citt\u00e0. Fu solo dopo l'apertura della stazione ferroviaria nel 1866, che fu chiamata \"Bundoran\", che le due distinte comunit\u00e0 si svilupparono e unirono in quella che oggi conosciamo come Bundoran. A Single Street viveva la maggior parte della popolazione.\nLa prima traccia ufficiale di Bundoran si ha nel 1777, quando il Visconte Enniskillen costru\u00ec Bundoran Lodge, la sua residenza estiva. Questo edificio esiste ancora oggi ed \u00e8 noto come Homefield House, Bayview Avenute. Sembra che il Visconte abbia lanciato una moda tra i suoi contemporanei che sempre pi\u00f9 numerosi scoprirono Bundoran e la visitarono per godere della posizione marina e dei suoi salutari benefici.\nCon i progressi dei viaggi, e in particolare della ferrovia, la fama di Bundoran aument\u00f2. Con l'apertura del collegamento ferroviario per Belfast e Dublino sempre pi\u00f9 gente dalla costa orientale d'Irlanda scopr\u00ec il fascino di Bundoran, ritornando anno dopo anno. Fu durante questo periodo che Bundoran divenne famosa come una delle principali localit\u00e0 marine d'Irlanda. Sicuramente per la fine del XIX secolo, era diventata una delle principali destinazioni marine dell'Ulster. Si iniziarono a costruire hotel e le case in citt\u00e0. Uno dei migliori punti di riferimento, il Great Northern Hotel, \u00e8 stato costruito dalla Great Northern Railway Company in questo periodo.\nL'incendio del Central Hotel.\nUn incendio al Central Hotel nel cuore della citt\u00e0 venerd\u00ec 8 agosto 1980 uccise dieci persone, tra abitanti del luogo e villeggianti. L'incendio, che successe nel periodo pi\u00f9 affollato dell'anno, fu uno dei peggiori della storia irlandese e fu trasmesso dal programma \"Disasters\" della televisione Raidi\u00f3 Teilif\u00eds \u00c9ireann durante l'agosto 2007.\nDopo il documentario \"Disasters\" del 2007, il consiglio comunale approv\u00f2 la costruzione di un monumento alla memoria delle vittime dell'incendio. Quasi un anno dopo la trasmissione del programma \"Disaster\", il monumento alle vittime che hanno perso la vita non esisteva ancora.\nNel mese di settembre 2008, il consiglio municipale di Bundoran, sotto la pressione seguita al programma \"Disasters\", ha approvato l'acquisto di una nuova vetrata per la chiesa cattolica, con l'elenco dei nomi delle dieci persone che hanno perso la vita nella tragedia. Il consiglio municipale metter\u00e0 anche un monumento commemorativo sulla spiaggia in segno di \"rispetto\".\nSviluppo recente.\nBundoran ha visto un notevole sviluppo nell'ultimo decennio, grazie alla sua fama come destinazione marina e alla presenza di agevolazioni fiscali per la costruzione di case di vacanza. La guida di viaggio \"Lonely Planet\" ha descritto Bundoran come \"una delle localit\u00e0 di villeggiatura pi\u00f9 di cattivo gusto\" e scrive che la citt\u00e0 \u00e8 stata rovinata dall'eccessivo sviluppo. Quest'affermazione \u00e8 stata contestata da molti membri del consiglio comunale di Bundoran.\nMonumenti e luoghi d'interesse.\nLa Sala da ballo Astoria.\nLa sala da ballo Astoria fu costruita nel 1953, quando il ballo era ancora un'attivit\u00e0 sociale. Gruppi musicali passarono molti anni intrattenendo grandi folle presso la sala da ballo Astoria. In anni pi\u00f9 recenti, la sala da ballo Astoria, sotto la propriet\u00e0 di Brian McEniff, ha avuto diverse ristrutturazioni e cambi temporanei di nome, da \"Planet Earth Nightclub\" a \"Bling\" e nel 1980 si \u00e8 allargata per aggiungere un nuovo bar. L'edificio della sala da ballo Astoria era un punto di riferimento ma venne distrutta da un incendio il 29 novembre 2008.\nCultura.\nIstruzione.\nLungo la Railway Road si trova la St Louis School, costruita nel 1892. Gli edifici comprendevano una scuola e alloggio per le Sorelle di St Louis. Uno degli edifici esiste tuttora. Nello stesso periodo le Sorelle di St Louis avevano una scuola superiore accanto all'Old Grand Central Cinema, prima conosciuto come Sea View Hotel.\nL'orfanotrofio di St Joseph fu eretto con i fondi lasciati in eredit\u00e0 alla morte di Miss Sarah Crudde. Questi edifici divennero poi noti come Ard Lughaidh e nel 2006 il VEC (Vocational Education Committees) li fece demolire. Tutto ci\u00f2 che \u00e8 rimasto \u00e8 l'area utilizzata fino agli anni 80 dagli studenti residenti presso l'Ard Lughaidh, comunque questo adesso fa parte della propriet\u00e0 del Donegal Adventure Centre. A causa della diminuzione delle dimensioni delle classi nell'Ard Lughaidh, negli anni 90 la scuola dovette chiudere e alcuni studenti si trasferirono a Ballyshannon. Alcune delle suore di St. Louis si trasferirono nell'edificio di St Louis presso la Railway Road, comunque molte si trasferirono.\nA Bundoran si trova anche l'Atlanticside College, un'istituzione scolastica privata che offre una vasta gamma di corsi per studenti sia irlandesi che internazionali.\nIntrattenimento.\nC'\u00e8 una passeggiata da Main Beach a Tullan Strand attraverso le colline, chiamata la \"rougy walk\". Il club locale appartenente alla Gaelic Athletic Association \u00e8 il Realt na Mara (Bundoran GAA). \nSurf.\nBundoran \u00e8 famosa per il surf, avendo una spiaggia nel centro del paese (Main Beach), ed un'altra, Tullan Strand, nelle vicinanze. Main beach \u00e8 controllata da bagnini durante la stagione estiva. Tullan Strand presente delle correnti a vortice che la rendono pericolosa per il nuoto, ma \u00e8 una spiaggia adatta al surf durante l'estate, con onde pi\u00f9 alte rispetto alla spiaggia del paese. Rossnowlagh, a 15 minuti di auto da Bundoran, \u00e8 la spiaggia pi\u00f9 sicura per i principianti, senza correnti e con bagnini in servizio.\nGolf.\nA Bundoran si trova un campo da golf a 18 buche. Il golf club \u00e8 stato fondato nel 1894. Il campo ha viste panoramiche sull'oceano ed \u00e8 una sfida entusiasmante, pur nella sua breve lunghezza.\nInfrastrutture e trasporti.\nStrade.\nNell'aprile del 2006 la nuova circonvallazione Bundoran/Ballyshannon, dal costo di 80 milioni di Euro, ha reso la localit\u00e0 pi\u00f9 facilmente accessibile per i turisti che vi arrivano ogni estate. Il fiume Drowes, dove inizia la parte meridionale della circonvallazione, e che separa Leitrim e il Donegal, \u00e8 anche il punto di demarcazione tra le province del Connacht a sud e dell'Ulster a nord. Si tratt\u00f2 del principale sviluppo infrastrutturale nel sud della contea dall'inaugurazione della \"Great Northern Railway\", che portava a Bundoran tra il 1866 e il 1957.\nFerrovie.\nLa stazione ferroviaria di Bundoran fu inaugurata il 13 giugno 1866, ma chiuse definitivamente il 1\u00ba ottobre 1957. Si trovava dove ora si trova il parcheggio degli uffici del nuovo consiglio comunale e avrebbe potuto essere conservata, anche se il consiglio comunale ha deciso di demolirla.\nAmministrazione.\nGemellaggi.\nNel 1991 Bundoran \u00e8 stata una dei membri fondatori del Douzelage (dal francese douze, dodici, e jumelage, gemellaggio), un gemellaggio tra dodici paesi dell'Unione Europea (oggi divenuti 23 per via dell'allargamento dell'Europa Unita) i cui obiettivi sono la promozione di scambi e incontri tra le citt\u00e0 appartenenti."}
{"id": "86990", "revid": "2036605", "url": "https://it.wikipedia.org/wiki?curid=86990", "title": "Vittoria (divinit\u00e0)", "text": "Vittoria (latino: \"Victoria\"), nella mitologia romana \u00e8 la dea personificante la vittoria in battaglia ed era associata a Bellona.\nDescrizione.\nIdentificata con la greca Nike, era raffigurata come una giovane donna alata. Per i romani la divinit\u00e0 non aveva alcuna connotazione sportiva, come invece la Nike, ed a lei ci si riferiva anche come simbolo di vittoria sulla morte e determinava chi avrebbe avuto successo durante la guerra. la associavano anche con la dea sabina Vacuna, patrona del riposo dopo i lavori della campagna, mentre \u00e8 attestata la presenza sulla Velia di un tempio dedicato alla dea romana della vittoria Vica Pota. Il culto di Brigid, divinit\u00e0 celtica protettrice dei poeti, dei guaritori, dei druidi, dei combattenti e degli artigiani, fu diffuso dai legionari anche a Roma, associata a Vittoria e Minerva.\nIl culto della \"Vittoria\", che inizialmente per i romani era uno dei tanti epiteti riferiti a Giove (Iuppiter Victor), crebbe verso la fine della Repubblica per l'influsso che su questa aveva la cultura Greca.\nSilla, dopo la vittoria nella Battaglia di Porta Collina, istitu\u00ec giochi speciali, \"Victoria Sullana\" in onore della dea, e identica cosa fecero successivamente Giulio Cesare, con i giochi del 45 a.C., chiamati \"Victoria Caesaris\", e Augusto, con i suoi giochi detti \"Victoria Augusti\".\nEdifici.\nNella curia romana si trovava l'altare della Vittoria, con accanto una colossale statua della divinit\u00e0. Alla Vittoria furono dedicati diversi templi, come il Tempio della Vittoria sul Palatino.\nGli scavi archeologici di Pompei hanno riportato alla luce la \"Schola Armaturarum\", costruita negli ultimi anni di vita di Pompei. Era un edificio di stampo militare dove i giovani venivano istruiti alla lotta e alle arti gladiatorie; inoltre fungeva da deposito per le armi, come testimoniato da un elevato numero di armature ritrovate al suo interno. La struttura, originariamente adibita a casa, presentava particolari decorazioni in stile militare come rami di palma, vittorie alate e candelabri con aquile: tuttavia tutti gli ornamenti sono andati perduti a seguito di un crollo verificatosi il 6 novembre 2010.\nNel \"Foro dei Severi\" di Leptis Magna in Libia, sulla facciata, tra un arco e l'altro erano posti dei medaglioni, di cui si conservano 70 esemplari. Nella maggior parte dei casi si tratta di rappresentazioni simboliche della dea romana Vittoria.\nLa Triade Capitolina dell'Inviolata, ritrovata a Guidonia Montecelio, raffigura le tre divinit\u00e0 principali romane, ciascuna coronata dalla Vittoria alata.\nCuria.\nNella curia del Senato romano, a partire dall'anno 29 a.C. in onore della disfatta di Marco Antonio, c'era un altare con la statua d'oro della Vittoria strappata ai Tarantini. La statua ritraeva una donna alata che portava una palma e una corona di lauro.\nNel 382, l'imperatore cristiano Graziano decise di fare togliere l'altare dal Senato. Questo fatto oppose in aspra polemica il senatore pagano Quinto Aurelio Simmaco al vescovo Ambrogio di Milano.\nNel 393 l'usurpatore romano Flavio Eugenio giunge a Roma, dove mette in atto, pur essendo cristiano, una politica di tolleranza verso i pagani che, sotto la guida di Virio Nicomaco Flaviano, riprendono il potere. Eugenio permette la riapertura dei templi pagani come il tempio di Venere e Roma, la restaurazione dell'altare della Vittoria nella curia romana e, pi\u00f9 in generale, la celebrazione di feste religiose pagane.\nIconografia.\nLe figure alate, molto spesso in coppia, che rappresentano la vittoria e si riferivano a vittorie alate, erano comuni nell'iconografia ufficiale romana, tipicamente sospesa in alto in una composizione, e spesso riempivano pennacchi che altrimenti sarebbero rimasti vuoti; ad esempio, il tema della Vittoria compare sul fornice centrale dell'Arco di Costantino, in una insula di Ercolano o sull'Arco di Galerio a Tessalonica. In generale queste figure rappresentano lo spirito della vittoria piuttosto che la dea stessa.\nContinuarono ad apparire dopo la cristianizzazione dell'Impero e lentamente mutarono in angeli cristiani.\nNell'arte.\nNel dipinto \"Perseo e Andromeda\", opera del pittore fiammingo Pieter Paul Rubens conservata nel Museo dell'Ermitage di San Pietroburgo, la Vittoria \u00e8 raffigurata nell'atto di porre una corona sul capo di Perseo.\nNotevoli sono due sculture dell'antichit\u00e0: la \"Vittoria alata di Brescia\", scultura greco - romana, e l'ellenistica \"Nike di Samotracia\" conservata nel Museo del Louvre a Parigi."}
{"id": "86992", "revid": "1833487", "url": "https://it.wikipedia.org/wiki?curid=86992", "title": "Rara avis", "text": "Rara avis \u00e8 una locuzione latina che, tradotta letteralmente, significa \u00abuccello raro\u00bb e in senso traslato indica generalmente una persona di rara qualit\u00e0.\nEtimologia.\nGiovenale us\u00f2 tale locuzione nel verso \"rara avis in terris, nigroque simillima cygno\", \u00abuccello raro sulla terra, quasi come un cigno nero\u00bb, alludendo alla fedelt\u00e0 coniugale testimoniata secoli prima da Lucrezia, la nobile matrona romana, moglie di Collatino che, per non sopravvivere all'oltraggio fattole da Sesto Tarquinio, figlio di Tarquinio il Superbo, si tolse la vita; e a Penelope, moglie di Ulisse, che per vent'anni attese pazientemente il marito declinando le insistenti offerte di giovani pretendenti. Per avere una migliore comprensione del contesto della frase si tenga conto che i Romani supponevano che i cigni neri non esistessero.\nGiovenale scrive anche di chi \u00e8 \u00abpi\u00f9 raro di un corvo bianco\u00bb, mentre Aulo Persio Flacco usa la stessa espressione per definire un evento altamente improbabile, quando ammette ironicamente che \u00abse qualche volta riesco a scrivere qualcosa di buono, si tratta di una \"rara avis\"\u00bb.\nIl detto \u00e8 compreso negli \"Adagia\" di Erasmo ed \u00e8 ancora oggi utilizzato in italiano, sempre al femminile: \u00abTizio \u00e8 una \"rara avis\"\u00bb; pu\u00f2 anche non essere riferito a una persona, ma a un ente: \u00abIl tale Comune, \"rara avis\", ha un bilancio in attivo\u00bb.\nIn italiano \u00e8 pi\u00f9 comunemente usata l'equivalente espressione mosca bianca."}
{"id": "86993", "revid": "1297", "url": "https://it.wikipedia.org/wiki?curid=86993", "title": "Talee", "text": ""}
{"id": "86994", "revid": "1297", "url": "https://it.wikipedia.org/wiki?curid=86994", "title": "Margotte", "text": ""}
{"id": "87002", "revid": "6923", "url": "https://it.wikipedia.org/wiki?curid=87002", "title": "Satis elucet maiorem habere vim ad discendum liberam curiositatem quam meticulosam necessitatem", "text": "Satis elucet maiorem habere vim ad discenda ista liberam curiositatem, quam meticulosam necessitatem \u00e8 una locuzione latina lasciata da uno dei Padri della Chiesa cattolica, Sant'Agostino, nei suoi scritti di filosofia. La traduzione \u00e8: \"\u00c8 abbastanza chiaro che l'interesse spontaneo induce all'apprendimento, con maggior efficacia della costrizione, che incute timore\".\nDue delle condizioni principali che distinguono l'essere umano dagli altri animali sono: l'intelligenza e la capacit\u00e0 del libero arbitrio, la volont\u00e0 di saper e poter decidere. Queste due qualit\u00e0 sono alla base dell'apprendimento di tutto ci\u00f2 che fa parte dell'universo culturale che circonda l'essere umano, quindi della vita stessa.\nCi sono alcune nozioni che, fin dalla nascita, vengono apprese \"\"automaticamente\", quasi per istinto, come per esempio: tenersi lontano dal fuoco, bere se si ha sete, mangiare se si ha fame etc. Altre informazioni, pi\u00f9 elaborate, hanno bisogno da parte dell'uomo di un impegno cosciente, per poterle \"\"studiare\" e assimilare nel proprio bagaglio culturale.\nOra, \u00e8 evidente che, se un qualcosa piace, interessa in maniera naturale ed \u00e8 pi\u00f9 quindi facile e maggiormente piacevole riuscire a immagazzinare informazioni e conoscenze relative a quel determinato argomento, a quella specifica materia, che pu\u00f2 essere oggetto di studio o di passione (hobby). Accade quando si impara una poesia che piace particolarmente, o la trama di un film che appare molto bello, o anche quando si memorizzano le semplici formazioni delle squadre di calcio, etc.\nProprio per il possesso del libero arbitrio, nulla pu\u00f2 la costrizione da parte di qualcuno che impone di imparare qualcosa, anche se tale atteggiamento pu\u00f2 incutere paura; poich\u00e9 la decisione di \"voler imparare\"\" \u00e8 solo personale, un nostro patrimonio dell'uomo che nessuno pu\u00f2 modificare.\nLe cose che si amano di pi\u00f9 - in definitiva e nella sostanza del detto latino in esame - sono anche le pi\u00f9 facili da imparare e la soddisfazione \u00e8 anche, quasi sempre, maggiore. Quando una persona riesce, attraverso lo studio, a realizzare s\u00e9 stesso e ad esprimere poi le sue conoscenze, in una professione che gratifica, \u00e8 un uomo felice; di conseguenza riesce ad essere bravo ed efficiente anche nel proprio lavoro, determinando quella situazione positiva che viene definita \"successo\"."}
{"id": "87004", "revid": "1005847", "url": "https://it.wikipedia.org/wiki?curid=87004", "title": "Insegnamento della matematica in Italia", "text": "Storia dell'insegnamento della matematica in Italia.\nDall'unit\u00e0 d'Italia alla prima guerra mondiale.\nNel 1867 si vollero introdurre nell'allora ginnasio superiore lo studio della \"geometria razionale\" e gli Elementi di Euclide come libro di testo di geometria; non si pens\u00f2 che la sistemazione logica euclidea doveva costituire il punto d'arrivo e non il punto di partenza dello studio della geometria.\nDopo la seconda guerra mondiale.\nI principali progetti di riforma per la Scuola italiana dal 1945 furono i seguenti:\nVi fu un'inversione di tendenza rispetto alla Riforma Bottai del 1940: nella Scuola media i riferimenti di carattere storico diventano opzionali ed il programma acquista un taglio pratico sperimentale. I programmi per i Licei, invece, non presentano particolari novit\u00e0 e cos\u00ec pure i programmi per il ginnasio, i cui contenuti sono sostanzialmente quelli della Riforma Gentile. Ci\u00f2 che muta nel ginnasio \u00e8 l'adozione di una impostazione metodologica che conduca gradualmente i giovani alla piena consapevolezza dei concetti e delle propriet\u00e0.\nC'\u00e8 comunque da rimarcare il fatto che le buone indicazioni metodologiche non trovano ampio consenso, n\u00e9 tra i docenti, n\u00e9 nei libri di testo.\nLa Riforma prevedeva un ciclo medio triennale (con tre indirizzi: \"Classico\", \"Tecnico\", \"Normale\") a seguito della Scuola elementare. Ai fini dell'elaborazione del Programma, il Ministero della pubblica istruzione istitu\u00ec una Consulta Didattica, coordinata da Attilio Frajese. La Consulta stil\u00f2 un programma secondo il quale: \nLo spirito innovativo che traspare dai programmi liceali e che vede la matematica come disciplina eminentemente formativa, viene meno nei programmi di Attilio Frajese per gli istituti tecnici, nei quali la matematica assume una valenza fortemente strumentale e subordinata alle materie professionali d'indirizzo.\nL'influenza bourbakista.\nL'ondata bourbakista che ha travolto negli anni 1950 il mondo accademico e la Scuola Secondaria ha portato un cambiamento radicale di impostazione metodologica e di contenuti della didattica. Ci\u00f2 pu\u00f2 essere ad esempio verificato andando ad analizzare la variazione subita nel periodo dai programmi ministeriali e le conseguenti polemiche apparse su numerose riviste di settore.\nProgrammi ministeriali.\nGli anni '60 si aprirono con vivaci dibattiti sull'insegnamento della matematica. Ci si chiede come gli sconvolgimenti che la matematica ha vissuto negli ultimi cinquant'anni, con la rapida transizione da una visione euclideo-kantiana ad un nuovo assetto assiomatico di matrice hilbertiano-bourbakista, debbano modificarne l'insegnamento. Nel 1959 a Royaumont, nei pressi di Parigi, si tiene un Convegno promosso dall'OECE, dal titolo \"Le nuove matematiche\", con il preciso obiettivo di fare il punto sull'attuale situazione dell'insegnamento della matematica nella scuola secondaria. Durante una delle conferenze, Jean Dieudonn\u00e9, uno dei fondatori di Bourbaki, lanci\u00f2 il grido \"A bas Euclid\" (\"abbasso Euclide\"), a voler significare l'inattualit\u00e0 della geometria greca ma, pi\u00f9 in generale, di tutto l'insegnamento tradizionale.\nConseguenza diretta del Convegno parigino fu la costituzione di una Commissione incaricata di riscrivere i programmi per l'introduzione delle nuove matematiche, epurate dall'eredit\u00e0 ellenica, nei cicli della Scuola secondaria. Nel documento sono sottolineati l'unitariet\u00e0 ed il superamento di una visione separata dell'algebra e della geometria.\nCostituisce la risposta italiana alle proposte di Dubrovnik (Ragusa). Viene sottolineata l'importanza di un aggiornamento dell'insegnamento della matematica. I partecipanti vengono invitati a stilare proposte che tengano presente il carattere di unitariet\u00e0 che la disciplina ha assunto.\nVengono proposti programmi fortemente influenzati da una visione bourbakista della matematica.\nIn particolare, nella premessa ai programmi proposti a Lido di Camaiore viene rilevata sia l'urgenza di mettere a disposizione degli insegnanti i necessari strumenti bibliografici, sia la necessit\u00e0 di organizzare corsi di aggiornamento da estendersi quanto pi\u00f9 possibile alla totalit\u00e0 dei docenti liceali.\nI partecipanti al Convegno, dopo ampia discussione, si sono trovati concordi sul rilevare:\nAi due Convegni di Frascati, promossi dall'UMI-CIIM, parteciparono numerosi docenti universitari impegnati nella ricerca didattica e docenti di Scuola secondaria appositamente invitati. Al termine dei convegni furono formulati due programmi, uno per il Biennio (1966) ed uno per il Triennio dei licei (1967).\nI programmi fanno riferimento a due finalit\u00e0:\nAlcune polemiche.\nIn Italia i risultati raggiunti a Royaumont e a Dubrovnik non lasciarono indifferenti gli insegnanti della Scuola secondaria. Si intu\u00ec subito la necessit\u00e0 di prestare particolare attenzione per evitare che la matematica moderna non si presentasse come un capitolo nuovo riservato ad alcuni specialisti, ma come una concezione nuova di tutto l'edificio matematico. E, in attesa dei programmi ufficiali, ci si rese conto della necessit\u00e0 che ogni professore cercasse subito di completare le sue conoscenze, riflettesse sui problemi pedagogici che pone l'insegnamento degli elementi della matematica moderna, si compenetrasse della loro estrema importanza e apportasse la propria collaborazione alla ricerca delle soluzioni.\nDa questo momento in poi nella Scuola italiana \u00e8 il caos. Del fatto che le \u201cmatematiche moderne\u201d generassero nella Scuola italiana uno scompiglio senza precedenti, ci si rende conto immediatamente sfogliando le riviste dedicate alla didattica della matematica del tempo. Ad esempio, tra il 1965 ed il 1967 sulla rivista \"Archimede\", si possono trovare interminabili serie di articoli che mettono a nudo il disagio degli insegnanti italiani nei confronti di una matematica che non hanno i mezzi per concepire e che provano imbarazzo nel cercare di trasmettere durante le lezioni. \u00c8 significativa una lettera di un gruppo di insegnanti torinesi, pubblicata da questa rivista sul numero di marzo-giugno del 1965, in cui si legge:\nE solo qualche pagina dopo si legge:\nLa situazione era aggravata dalla mancanza di manuali che fornissero le linee guida agli insegnanti. Effettivamente in quegli anni, ad esclusione di testi specifici di algebra astratta come quello di Lucio Lombardo Radice \"Istituzioni di algebra astratta\" (1965) e quello di Tullio Viola \"Introduzione alla teoria degli insiemi\" (1965), nel panorama editoriale italiano non si intravedeva altro.\nL'unico testo dedicato all'insegnamento nella Scuola secondaria appositamente redatto per le Classi Pilota \u00e8 quello di Armando Chiellini, \"La matematica moderna nell'insegnamento secondario\" (1965). Bisogna per\u00f2 sottolineare che gi\u00e0 nel 1963 \u00e8 pubblicato, a cura del Ministero della pubblica istruzione e dell'Organizzazione Europea per la Cooperazione Economica (OECE), il testo \"Per un insegnamento moderno della matematica\", destinato alle Classi Pilota. Tuttavia tale testo, cos\u00ec come le relazioni dei docenti delle Classi Pilota e i risultati della sperimentazione, non viene diffuso in tutte le scuole e quindi non pu\u00f2 in alcun modo contribuire a sensibilizzare verso la matematica moderna coloro, e che sono la maggioranza, che non hanno insegnato in una classe pilota.\nQuesto scompiglio investe anche la Scuola media inferiore, che vede spesso impiegati insegnanti sprovvisti di una cultura matematica specifica e che, quindi, a maggior ragione non possiedono i mezzi per aggiornare il proprio bagaglio di conoscenze. In quegli anni, per ovviare a questi problemi, fioriscono anche una nutrita serie di progetti di nuovi corsi di laurea per preparare docenti qualificati all'insegnamento della matematica e delle osservazioni scientifiche nella Scuola media (ad esempio, il progetto Morin e il progetto Prodi).\nPer capire come sia mutato in quegli anni l'insegnamento della matematica nella scuola media inferiore, \u00e8 sufficiente sfogliare l'indice di un libro per la terza media degli anni 1960.\nAd esempio nel volume terzo del testo \"Algebra, corso di matematica per la Scuola Media\" di Vincenzo Marseguerra (1967), accanto ad argomenti usuali (insieme dei numeri razionali relativi, le operazioni fondamentali, i problemi e le equazioni di primo grado ad una incognita, la rappresentazione di funzioni, il diagramma) trovano ampio spazio argomenti dal sapore prettamente bourbakista come\nIn particolare, in quest'ultimo capitolo si legge: \nQueste parole non possono che rimandare all'introduzione degli Elementi di Bourbaki.\nInfatti l'autore di questo testo faceva parte in quegli anni, insieme a Ludovico Geymonat, Attilio Frajese, Francesco Severi, Aldo Chiellini e altri, della redazione della rivista di matematica \"Archimede\" che, oltre a raccogliere le proteste degli insegnanti di fronte al caos delle riforme, usciva ogni due mesi con articoli di forte impronta bourbakista di matematici pi\u00f9 o meno noti o di semplici insegnanti di Scuola secondaria.\nPosizione della Scuola Normale Superiore di Pisa.\nLa matematica bourbakista sicuramente non pu\u00f2 non aver lasciato tracce in una istituzione cos\u00ec prestigiosa e ricettiva nei confronti delle avanguardie della ricerca scientifica ma \u00e8 fuori dubbio che tali tracce non siano rintracciabili nelle prove che di anno in anno hanno selezionato gli aspiranti normalisti. Al massimo, scorrendo i temi di ammissione alla Scuola Normale Superiore di Pisa, si possono rintracciare cenni vaghi ai \"complementi e ripensamenti\" proposti nei convegni di Frascati.\nSi pu\u00f2 ritenere che alla Normale fu chiara la distinzione tra Bourbaki e bourbakisti.\nDal Piano Nazionale per l'Informatica (PNI) alle ultime riforme.\nDal 1989 si \u00e8 avuto un rapido susseguirsi di progetti che vanno dall'avvio del Progetto Brocca (1990) alla Riforma degli Esami di maturit\u00e0 (1997), con conseguente introduzione dell'Esame di Stato (1999) e ancora nel 2000 il Riordino dei Cicli e la proposta del 2001 per i Programmi della Scuola di Base.\nVa ricordata la elaborazione da parte della Commissione Italiana per l'Insegnamento della Matematica della \"Matematica per il cittadino\"."}
{"id": "87010", "revid": "287204", "url": "https://it.wikipedia.org/wiki?curid=87010", "title": "Concordato", "text": "Concordato \u00e8 il nome dato ai trattati bilaterali che la Santa Sede stipula con altri stati per regolare la situazione giuridica della Chiesa cattolica in un determinato Stato del mondo.\nContenuto.\nGli accordi prevedono reciproche concessioni per evitare possibili contrasti tra diritto civile e diritto canonico e riguardano ambiti sia religiosi che temporali. Agli Stati viene talvolta concesso un potere di veto sulla nomina di vescovi o la restrizione di alcune libert\u00e0 di culto, mentre alla Chiesa possono essere riconosciuti privilegi economici (sussidi diretti o sostegno alle opere di culto) o particolari diritti per i fedeli laici o per il clero (quali la possibilit\u00e0 di obiezione di coscienza rispetto a leggi che impongano comportamenti contrari alla morale cattolica). \nDopo il Concilio Vaticano II (1962-1965), e in particolare la sua approvazione di una Dichiarazione sulla Libert\u00e0 Religiosa (\"Dignitatis Humanae\"), questo tipo di accordo giuridico formale ha visto evolvere il suo spirito e i suoi contenuti. Storicamente la Santa Sede ha stipulato concordati con tutti gli stati che lo hanno concesso, anche con quelli pi\u00f9 ostili verso i cattolici o le religioni in generale.\nConcordati celebri.\nAlcuni dei concordati pi\u00f9 celebri sono:\nSituazione attuale.\nEsistono e sono tuttora in vigore concordati nei seguenti Paesi Concordatari a maggioranza cattolica: Italia, alcuni stati federali della Germania, Austria, Malta, Ungheria, Spagna, Slovacchia, Polonia, Lituania, Filippine, Argentina, Brasile, Portogallo, Irlanda, Andorra, Nicaragua, Colombia, Repubblica Dominicana, alcuni cantoni della Svizzera.\nLe Costituzioni di alcuni Stati, quali ad esempio gli Stati Uniti d'America, vietano di stipulare concordati. Analoga situazione si registra in Francia, dove la Legge di Separazione del dicembre 1905 vieta di riconoscere concordati."}
{"id": "87026", "revid": "1161730", "url": "https://it.wikipedia.org/wiki?curid=87026", "title": "Omnia munda mundis", "text": "Omnia munda mundis \u00e8 un celebre motto latino, di forte sapore antimoralistico e religioso al tempo stesso. Tradotto letteralmente significa \"tutto \u00e8 puro per i puri\" (s'intende, \"per chi \u00e8 puro di cuore e d'animo\"), o anche \"all'anima pura, tutte le cose (appaiono) pure\". Lo stesso concetto \u00e8 espresso dall'analogo motto Omnia immunda immundis: \"tutto \u00e8 impuro per gli impuri\".\nProvenienza.\nLa frase \u00e8 contenuta nel Nuovo Testamento, e precisamente nell'epistola a Tito (I, 15) di Paolo di Tarso:\nCitazioni classiche simili.\nUn parallelo si potrebbe trovare in Cicerone nelle sue \"Tusculanae disputationes\":\nLa sentenza ciceroniana, di natura stoica, potrebbe derivare a sua volta da una frase di Cleante, rinvenuta in un frammento (1,569 von Arnim) e testimoniata da Diogene Laerzio:\nNella cultura generale.\nNell'ottavo capitolo dei \"Promessi sposi\" lo scrittore Alessandro Manzoni fa pronunciare questa frase da fra Cristoforo, con riferimento alla reazione sbigottita di fra Fazio, portinaio del convento di Pescarenico, sgomento per l'arrivo a tarda notte di due donne: Lucia e sua madre, Agnese. ."}
{"id": "87027", "revid": "809148", "url": "https://it.wikipedia.org/wiki?curid=87027", "title": "Meccanica statistica", "text": "La meccanica statistica \u00e8 la branca della fisica che utilizza la statistica e la teoria della probabilit\u00e0 per lo studio del comportamento meccanico e termodinamico di sistemi composti da un gran numero di particelle. Da tale approccio deriva anche la \"termodinamica statistica\". Storicamente, in seguito all'introduzione nella disciplina dei concetti della meccanica quantistica, viene usato anche il termine \"meccanica statistica quantistica\".\nDa un punto di vista classico lo studio di un sistema con formula_1 particelle non interagenti richiede la soluzione di \"formula_1\" equazioni differenziali che descrivono il moto di ogni particella. Quando il loro numero \u00e8 molto grande, dell'ordine della costante di Avogadro, la meccanica statistica, fornendo un modello per collegare le propriet\u00e0 delle particelle, siano singoli atomi o molecole, alle propriet\u00e0 macroscopiche del sistema, permette di caratterizzarlo attraverso grandezze come il calore, l'energia libera, la pressione o il volume.\nIl postulato dell'equiprobabilit\u00e0 a priori.\nIl postulato dell'equiprobabilit\u00e0 a priori \u00e8 un postulato fondamentale della meccanica statistica, ed afferma che dato un sistema isolato in equilibrio, ogni microstato ha eguale probabilit\u00e0 di manifestarsi.\nQuesto postulato \u00e8 una premessa fondamentale in meccanica statistica \u2013 stabilisce infatti che un sistema isolato in equilibrio non ha nessuna preferenza per nessuno dei suoi microstati possibili. Dati formula_3 microstati associati ad una particolare energia, la probabilit\u00e0 di trovare il sistema in un particolare microstato \u00e8 dunque\nQuesto postulato \u00e8 necessario perch\u00e9 permette di concludere che per un sistema in equilibrio lo stato termodinamico che pu\u00f2 risultare dal maggior numero di microstati \u00e8 anche il macrostato pi\u00f9 probabile del sistema.\nIl postulato \u00e8 giustificato in parte, per i sistemi classici, dal teorema di Liouville, il quale mostra che se la distribuzione di punti accessibili al sistema nello spazio delle fasi \u00e8 uniforme in un certo tempo allora rimarr\u00e0 tale anche in tempi successivi. Una simile giustificazione per un sistema discreto \u00e8 fornita dal meccanismo di bilancio dettagliato.\nNel contesto della teoria dell'informazione questo permette la definizione della \"funzione informazione\":\nQuando tutti i formula_6 sono uguali, formula_7 \u00e8 minima, e ci\u00f2 riflette il fatto che abbiamo minime informazioni riguardo al sistema. Quando la nostra informazione \u00e8 massima, ad esempio quando formula_8 \u00e8 uguale ad formula_9 e gli altri a zero, ovvero sappiamo in quale stato si trova il sistema, la funzione \u00e8 massima. La \"funzione informazione\" \u00e8 l'equivalente della \"funzione entropica ridotta\" in termodinamica.\nInsiemi statistici.\nUn insieme statistico \u00e8 un insieme che rappresenta tutte le possibili configurazioni di un sistema e la loro probabilit\u00e0 di verificarsi. Ad ogni insieme statistico \u00e8 associata una funzione di partizione dalla quale si possono dedurre le propriet\u00e0 termodinamiche del sistema.\nVi sono, in generale, tre tipi di insieme statistico:\nInsieme microcanonico.\nL'insieme microcanonico descrive un sistema isolato, caratterizzato dall'avere energia, volume e numero di particelle costante, e quindi dal non scambiare materia o energia con il resto dell'universo. L'entropia di un tale sistema pu\u00f2 solo aumentare, e lo stato di massima entropia del sistema corrisponde allo stato di equilibrio termodinamico per il sistema.\nPoich\u00e9 un sistema isolato mantiene costante l'energia, l'energia totale del sistema non fluttua. Pertanto il sistema pu\u00f2 accedere solamente a quei microstati che corrispondono al valore dato \"E\" dell'energia: l'energia interna \u00e8 quindi strettamente uguale alla sua energia.\nChiamiamo formula_10 il numero di microstati corrispondenti a questo valore dell'energia del sistema. Lo stato macroscopico di massima entropia per il sistema \u00e8 quello per il quale tutti i microstati sono ugualmente probabili, e la loro probabilit\u00e0 \u00e8 formula_11. L'equazione di Boltzmann grazie alla quale \u00e8 possibile calcolare il valore dell'entropia in un sistema isolato \u00e8 la seguente:\ndove formula_13 \u00e8 l'entropia del sistema e formula_14 la costante di Boltzmann.\nInsieme canonico.\nL'insieme canonico descrive un sistema in equilibrio termico con il resto dell'universo, caratterizzato dall'avere numero di particelle, volume e temperatura costante, e quindi dal poter scambiare solamente energia in forma di calore.La probabilit\u00e0 formula_15 che un sistema macroscopico in equilibrio termico col proprio ambiente a temperatura formula_16 sia in un dato microstato con energia formula_17 \u00e8 data dalla distribuzione di Boltzmann:\ndove\nLa temperatura formula_20 deriva dal fatto che il sistema \u00e8 in equilibrio termico con il proprio ambiente. Le probabilit\u00e0 dei vari microstati devono aggiungersi ad 1, ed i fattore di normalizzazione nel denominatore \u00e8 la funzione di partizione canonica:\ndove formula_17 \u00e8 l'energia dell'formula_23-esimo microstato del sistema. La funzione di partizione \u00e8 una misura del numero di stati accessibili al sistema a una data temperatura. L'articolo insieme canonico contiene una derivazione del fattore di Boltzmann e la forma della funzione di partizione dai primi principi.\nIn definitiva, la probabilit\u00e0 del microstato \u00e8:\nConnessione termodinamica.\nLa funzione di partizione pu\u00f2 essere usata per trovare il valore previsto medio di una propriet\u00e0 microscopica del sistema, la quale pu\u00f2 poi essere collegata a variabili macroscopiche. Per esempio, il valore previsto dell'energia formula_25 \u00e8 interpretato come la definizione microscopica della variabile termodinamica energia interna formula_26, e pu\u00f2 essere ottenuto prendendo la derivata della funzione di partizione con riguardo alla temperatura. Infatti,\nimplica, insieme all'interpretazione di formula_28 come formula_26, la seguente definizione microscopica di energia interna:\nL'entropia pu\u00f2 essere calcolata con\ne questo implica che\n\u00e8 l'energia libera del sistema, o in altre parole:\nAvere una descrizione microscopica per i potenziali di base termodinamici, l'energia interna formula_26, l'entropia formula_13 e l'energia libera formula_36, \u00e8 sufficiente per dedurre espressioni per altre quantit\u00e0 termodinamiche. La strategia di base \u00e8 la seguente: pu\u00f2 esserci una quantit\u00e0 intensiva o estensiva che entra esplicitamente nell'espressione per l'energia microscopica formula_17, per esempio il campo magnetico o il volume. Allora, le variabili termodinamiche coniugate sono derivate dell'energia interna. La magnetizzazione macroscopica \u00e8 infatti la derivata di formula_26 con riguardo al campo magnetico, e la pressione \u00e8 la derivata di formula_26 rispetto al volume.\nIl valore medio, che corrisponde al valore macroscopico, di una propriet\u00e0 formula_40 che dipende dallo stato energetico del sistema \u00e8 pari a:\ndove formula_42 \u00e8 il valore medio della propriet\u00e0 formula_40. Questa equazione pu\u00f2 essere applicata all'energia interna, formula_26:\nIn seguito, queste equazioni possono essere combinate con relazioni termodinamiche note tra formula_26 e formula_47 per giungere ad esprimere la pressione in termini solo di temperatura, volume e funzione di partizione. Relazioni simili in termini di funzione di partizione possono essere dedotte per altre propriet\u00e0 termodinamiche mostrate nella seguente tabella.\nContributi energetici.\n\u00c8 spesso utile considerare che l'energia di una data molecola \u00e8 distribuita fra diversi tipi di energie. Il principale \u00e8 l'energia di traslazione, che si riferisce a quella porzione di energia associata al moto del centro di massa della molecola. Vi \u00e8 inoltre l'energia di configurazione, che si riferisce a quella porzione di energia associata con le varie forze attrattive e repulsive fra le molecole di un sistema. Le altre energie in gioco riguardano i gradi di libert\u00e0 interni alla molecola, come l'energia rotazionale, vibrazionale, elettrica e nucleare. Se si suppone che ogni contributo energetico sia indipendente dagli altri l'energia totale pu\u00f2 essere espressa come la somma di ciascuna componente:\nDove le lettere formula_49, formula_50, formula_51, formula_52, formula_53, e formula_54 corrispondono rispettivamente ai tipi: traslazionale, configurazionale, nucleare, elettrica, rotazionale e vibrazionale. La relazione di quest'ultima equazione pu\u00f2 essere sostituita nella prima equazione ottenendo:\nSe \u00e8 corretto supporre che tutte questi tipi d'energia siano indipendenti l'uno dall'altro, in modo che anche tutti questi fattori siano completamente indipendenti, allora: formula_57\nPertanto per ogni tipo pu\u00f2 essere definita una funzione di partizione. Semplici espressioni sono state dedotte collegando ciascuno dei vari tipi a varie propriet\u00e0 molecolari misurabili, come le frequenze rotazionali o vibrazionali caratteristiche.\nEspressioni per le varie funzione di partizione molecolari sono mostrate nella seguente tabella.\nQueste equazioni possono essere combinate con quelle nella prima tabella per determinare il contributo di un particolare tipo d'energia ad un propriet\u00e0 termodinamica. Per esempio \u00e8 in questo modo che si pu\u00f2 determinare la \"pressione rotazionale\".\nLa pressione totale pu\u00f2 essere trovata sommando i contributi alla pressione di tutti i singoli tipi:\nInsieme gran canonico.\nL'insieme gran canonico descrive un sistema aperto, caratterizzato dall'avere temperatura, volume e potenziale chimico fissati, e quindi dal poter scambiare materia ed energia con il resto dell'universo. In un tale sistema il numero di particelle non \u00e8 conservato, e diventa necessario introdurre i potenziali chimici formula_59, con formula_60, e rimpiazzare la funzione di partizione canonica con la funzione di partizione per l'insieme gran canonico:\ndove formula_62 \u00e8 il numero totale di particelle nel volume formula_47, e l'indice formula_23 varia a ogni microstato del sistema, essendo formula_65 il numero di particelle nello stato formula_23 ed formula_67 l'energia dello stato formula_23. formula_69 \u00e8 l'insieme di tutti i possibili numeri di occupazione per ciascuno dei microstati come formula_70.\nNel caso di un gas ideale quantistico occorre usare il \"conteggio corretto di Boltzmann\" e dividere il fattore Boltzmann formula_71 per formula_72.\nIl numero di occupazione medio risulta essere:\nche per le particelle di Boltzmann implica:\nStatistiche di Bose-Einstein e Fermi-Dirac.\nIn un sistema composto da bosoni non interagenti non vi \u00e8 un limite al numero di occupazione di uno stato, pertanto la funzione di granpartizione \u00e8:\nIn un sistema composto di fermioni non interagenti, invece, per il principio di esclusione di Pauli il numero di occupazione pu\u00f2 essere formula_77 o formula_9, pertanto:\nIl numero di occupazione pi\u00f9 probabile per i bosoni \u00e8 quindi:\nmentre per i fermioni:\nche sono i risultati trovati dalla statistica di Bose-Einstein e dalla statistica di Fermi-Dirac rispettivamente.\nGrandezze termodinamiche.\nA partire dalla funzione di partizione per l'insieme gran canonico il numero medio delle particelle del sistema \u00e8:\ne l'energia interna media:\nSi hanno inoltre le seguenti grandezze termodinamiche:\nEquivalenza delle descrizioni al limite termodinamico.\nTutte le descrizioni precedenti differiscono nel modo in cui permettono al sistema dato di fluttuare fra le sue configurazioni.\nNell'insieme micro canonico, il sistema non scambia energia col resto dell'universo, e non \u00e8 di conseguenza soggetto a fluttuazioni di energia, mentre nell'insieme canonico, il sistema \u00e8 libero di scambiare energia col resto dell'universo in forma di calore.\nAl limite termodinamico (quando il numero di particelle prese in esame tende a infinito, cio\u00e8 formula_84), che \u00e8 il limite dei grandi sistemi, le fluttuazioni diventano trascurabili, cos\u00ec che tutte queste descrizioni convergano in una sola. In altre parole, il comportamento macroscopico di un sistema non dipende dal particolare insieme usato per la descrizione.\nFatte questa considerazioni, il miglior insieme da scegliere per il calcolo delle propriet\u00e0 di un sistema microscopico \u00e8 quel sistema che permette di ricavare pi\u00f9 facilmente il risultato.\nCammini casuali.\nLo studio delle lunghe catene di polimeri \u00e8 diventato una fonte di problemi nell'ambito della meccanica statistica fin dagli anni cinquanta. Una delle ragioni per le quali gli scienziati erano interessati a questi studi \u00e8 che le equazioni che governano il comportamento di una catena di polimeri sono indipendenti dalla chimica delle catene. Inoltre, le equazioni che governano questo comportamento si rivelano essere (cammini diffusivi) casuali nello spazio. Infatti, l'equazione di Schr\u00f6dinger \u00e8 anch'essa una equazione di diffusione se si considera un tempo immaginario, formula_85.\nCammini casuali nel tempo.\nIl primo esempio di cammino casuale \u00e8 un cammino nello spazio, in base al quale una particella si muove di moto casuale dovuto a forze esterne nel mezzo che la circonda. Un esempio tipico potrebbe essere un granello di polline in una bacinella piena d'acqua. Se si potesse in qualche modo evidenziarne il percorso, questo sarebbe definito un cammino casuale.\nSi consideri un problema \"giocattolo\", un treno che si muove lungo un tracciato monodimensionale nella direzione delle formula_86. Supponiamo anche che il treno si muova avanti o indietro di una distanza fissata formula_87, a seconda che lanciando una moneta esca testa o croce. Partiamo considerando le statistiche dei passi che il treno giocattolo percorre:\ndovuto all'equiprobabilit\u00e0 \"a priori\", e\nconosciuta come la funzione correlazione.\nIl delta \u00e8 la delta di Kronecker, che vale formula_77 se gli indici formula_23 e formula_92 sono differenti, e vale formula_9 se formula_94, cos\u00ec che la funzione correlazione d\u00e0 un valore di formula_95. Questo ha senso, perch\u00e9 se formula_96 allora noi stiamo considerando lo stesso passo. Piuttosto semplicemente pu\u00f2 allora essere mostrato che lo spostamento medio del treno dall'asse formula_86 \u00e8 formula_77;\nCome detto formula_102, quindi la somma di formula_77 \u00e8 sempre formula_77.\nPu\u00f2 essere anche calcolata, usando lo stesso metodo dimostrato sopra, la radice della media aritmetica dei quadrati del problema, il cui valore risulta\nDall'equazione di diffusione si pu\u00f2 vedere che la distanza percorsa da una particella che si diffonde in un mezzo \u00e8 proporzionale alla radice del tempo nel quale il sistema si \u00e8 diffuso, dove la costante di proporzionalit\u00e0 \u00e8 la radice della costante di diffusione. La relazione di sopra, sebbene esteticamente differente, rivela un significato fisico simile, dove formula_62 \u00e8 semplicemente il numero di passi percorsi, che \u00e8 approssimativamente connesso con il tempo, e formula_87 \u00e8 la lunghezza caratteristica del passo. Di conseguenza possiamo considerare la diffusione come un processo di cammino casuale.\nCammini casuali nello spazio.\nI cammini casuali nello spazio possono essere pensati come istantanee del tragitto percorso da un camminatore casuale nel tempo. Un esempio di questo \u00e8 la configurazione spaziale delle lunghe catene di polimeri.\nCi sono due tipi di cammini casuali nello spazio: cammini \"autoevitanti\" , dove le connessioni della catena di polimeri interagiscono e non si sovrappongono nello spazio, e cammini \"puramente casuali\", dove le connessioni della catena di polimeri non interagiscono e sono libere di sovrapporsi. Il primo tipo \u00e8 pi\u00f9 applicabile ai sistemi fisici, ma la sua soluzione sono pi\u00f9 difficili da trovare da princip\u00ee primi.\nConsiderando una catena di polimeri liberamente collegata, senza interazioni, il vettore testa-coda \u00e8\ndove formula_109 \u00e8 il vettore posizione dell\"i\"-esima connessione nella catena.\nCome risultato del teorema del limite centrale, se formula_110 allora ci si aspetta una distribuzione Gaussiana per il vettore testa-coda. Possiamo anche fare affermazioni delle statistiche delle connessioni stesse:\ndall'isotropia dello spazio\nse tutte le connessioni nella catena sono indipendenti l'una dall'altra.\nUsando le statistiche della singola connessione, si trova facilmente che\ne\nDa notare che quest'ultimo risultato \u00e8 lo stesso trovato per i cammini casuali nel tempo.\nPresupponendo, come stabilito, che la distribuzione dei vettori testa-coda per un numero molto grande di identiche catene di polimeri \u00e8 gaussiana, la distribuzione delle probabilit\u00e0 ha la seguente forma\nRichiamando il principio dell'equiprobabilit\u00e0 \"a priori\", il numero di microstati, formula_3, corrispondenti a qualche valore fisico \u00e8 direttamente proporzionale alla distribuzione delle probabilit\u00e0 a quel valore fisico:\ndove formula_50 \u00e8 una costante di proporzionalit\u00e0. Data la nostra funzione di distribuzione, c'\u00e8 una massimo in corrispondenza di formula_119. Fisicamente questo significa che ci sono pi\u00f9 microstati aventi un vettore testa-coda di 0 di qualsiasi altro microstato. Ora considerando\ndove formula_36 \u00e8 l'energia libera di Helmholtz, \u00e8 semplice dimostrare che\nche \u00e8 analoga alla legge di Hooke per una molla. Questo risultato \u00e8 noto infatti come \"risultato della molla entropica\" ed equivale a dire che distendendo una catena di polimeri si sta facendo un lavoro sul sistema per toglierlo dal suo stato (preferito) di equilibrio. Un esempio di questo \u00e8 un comune elastico, composto di lunghe catene di polimeri (gomma).\nQuello che \u00e8 particolarmente sorprendente di questo risultato, \u00e8 che il lavoro fatto per distendere la catena di polimeri pu\u00f2 essere collegato interamente alla variazione di entropia del sistema come risultato dell'allungamento."}
{"id": "87028", "revid": "125077005", "url": "https://it.wikipedia.org/wiki?curid=87028", "title": "Giovanni Paisiello", "text": "Biografia.\nEsponente di primissima fila nelle vicende musicali d'Europa nell'ultimo trentennio del Settecento, Paisiello fece della commedia per musica napoletana un genere sovranazionale; nel contempo, con \"Nina\" gett\u00f2 le basi di un gusto protoromantico che fruttific\u00f2 nei decenni a venire. I contemporanei e la storiografia musicale ottocentesca gli vollero attribuire la paternit\u00e0 dei nuovi istituti formali introdotti nel dramma per musica. I suoi lavori contribuirono a far convergere la stima e l'interesse degli spettatori coevi non soltanto sul \"cast\", ma anche sul compositore e sulla sua partitura, considerata un prodotto artistico da replicare e da rigustare. \nNacque a Taranto in piazzetta Monte Oliveto da Francesco Paisiello, eminente chirurgo veterinario al servizio di Carlo III, re di Napoli, e Grazia Fuggiale.\nIl nucleo familiare di Francesco Paisiello, ivi compreso il piccolo Giovanni (i fratelli maggiori Porzia e Raffaele erano morti), risiedeva da anni nella casa del cognato sacerdote, Francesco Fuggiale, situata alle spalle del duomo. Come rivela il registro dei battesimi, fu battezzato nel duomo di San Cataldo. All'et\u00e0 di 8 anni entr\u00f2 al Collegio dei Padri Gesuiti a Taranto con la prospettiva di intraprendere la carriera giuridica; ben presto Giovanni rivel\u00f2 un eccellente orecchio e notevoli qualit\u00e0 canore; ad accorgersi dei suoi talenti furono non solo i Gesuiti, ma anche il patrizio tarantino Girolamo Carducci Agustini, che convinse Paisiello padre a mandare Giovanni a studiare a Napoli. Francesco Paisiello, tuttavia, non si mostr\u00f2 subito favorevole alla partenza; nel frattempo Giovanni continu\u00f2 a studiare con don Carlo Resta, eccellente tenore e maestro di arciliuto. Su questo strumento Giovanni si esercit\u00f2 assiduamente per due mesi.\nGli studi a Napoli.\nAppena tredicenne, Giovanni part\u00ec con suo padre per Napoli e and\u00f2 a studiare musica al conservatorio di Sant'Onofrio (vi fu ammesso l'8 giugno del 1753), dove entr\u00f2 da convittore e studi\u00f2 sotto la supervisione dell'allora direttore Francesco Durante, divenendo successivamente suo assistente. Alla morte di Francesco Durante (30 settembre 1755), la direzione dell'istituto pass\u00f2 a Carlo Cotumacci e Girolamo Abos; al perfezionamento di Paisiello nell'arte del contrappunto accud\u00ec soprattutto Joseph Doll, unico docente straniero nei conservatori napoletani. \nDivenuto \"mastricello\" nel 1759 e compiuti nel genere sacro i primi saggi compositivi, il 5 luglio 1763 Paisiello termin\u00f2 anzitempo il proprio tirocinio. Non \u00e8 certo se Paisiello abbia effettivamente composto la consueta operina che la prassi didattica richiedeva agli allievi pi\u00f9 meritori quale prova di congedo: nell'abbozzo autobiografico del 1811 egli la menziona, esaltandone il successo riscosso a Napoli e provincia, ma non ne ricorda il titolo. Fatto sta che l'esordio nella carriera operistica avvenne nei teatri emiliani (sembra che per il teatro del conservatorio scrisse alcuni intermezzi, uno dei quali attrasse cos\u00ec tanto l'interesse dell'opinione pubblica che fu invitato a scrivere tre opere per lo Stato Pontificio: \"La pupilla\" e \"Il mondo a rovescio\" per la citt\u00e0 di Bologna e \"Il marchese di Tidipano\" per Roma).\nLa carriera operistica: l'esordio in Emilia.\nGiunto a Bologna nell'estate 1763, Paisiello esord\u00ec al teatro Rangoni di Modena con l'opera buffa \"La moglie in calzoni\" (18 febbraio 1764), un adattamento dell'omonima commedia di Jacopo Angelo Nelli (1727) realizzato da Giuseppe Carafa di Colubrano (costui viene tradizionalmente indicato come il tramite tra il giovane operista e i teatri di Modena e Bologna).\nIncerta la datazione delle \"Virtuose ridicole\", inscenate al Ducale di Parma il 18 gennaio 1764 o pi\u00f9 probabilmente il 27 aprile 1766. Nel 1764 Paisiello diede due drammi giocosi a Bologna, \"Il ciarlone\" (12 maggio, revisione della \"Pupilla\" di Antonio Palomba) e \"I francesi brillanti\" (24 giugno, libretto di Pasquale Mililotti). Quest'ultimo, ripreso il 7 luglio a Modena, fu apprezzato dalla corte, donde una commissione per il successivo carnevale. A fine 1764 Paisiello fu scritturato dall'impresario del teatro veneziano di San Mois\u00e8 per \"L'amore in ballo\" \u2013 and\u00f2 in scena a met\u00e0 gennaio 1765, in concomitanza con \"Madama l'umorista\" (Modena, 26 gennaio), revisione d'un dramma giocoso di Pietro Alessandro Guglielmi cui Paisiello e un altro anonimo operista aggiunsero dei pezzi nuovi (alcuni presi dall\"'Amore in ballo\") \u2013 e per \"Le nozze disturbate\" (carnevale 1766): fu questa la prima collaborazione con Caterina Bonafini, poi interprete privilegiata durante il periodo russo.\nNuove commissioni napoletane.\nDopo una sosta a Roma nel febbraio 1766 \u2013 al Valle and\u00f2 in scena l'intermezzo \"Le finte contesse\" (una riduzione del fortunato \"Marchese villano\", dramma giocoso di Pietro Chiari) \u2013 Paisiello, rientrato a Napoli, ebbe nuove commissioni: in primavera \"La vedova di bel genio\" per il Teatro Nuovo, nel carnevale 1767 \"Le 'mbroglie de le bajasse\" per il Teatro dei Fiorentini; le due commedie per musica del Mililotti siglarono l'incontro tra Paisiello e il genio vocale e istrionico di Gennaro Luzio e di Antonio e Giuseppe Casaccia. Nella primavera 1767 \"L'idolo cinese\", primizia di una lunga e fruttuosa collaborazione con Giambattista Lorenzi, fece colpo sul pubblico partenopeo per l'inedita mescolanza dei registri stilistici e la suggestiva ambientazione esotica; la corte stessa ne richiese un'immediata ripresa nel proprio teatro, indi in quello di Caserta nel 1768 e di nuovo a Palazzo Reale il 6 aprile 1769 alla presenza di Giuseppe II. Nel giugno 1767 Paisiello esord\u00ec al San Carlo con il dramma per musica \"Lucio Papirio dittatore\", di Apostolo Zeno: il favore dei Borbone fu confermato nel 1768 da una seconda commissione (\"Olimpia\", dramma di Andrea Trabucco, 20 gennaio, preceduto dalla cantata \"L'Ebone\", su versi di Saverio Mattei) e dall'incarico di scrivere per il teatro di corte una \u00abfesta teatrale\u00bb epitalamica su Teti e Peleo (di Giovan Battista Basso Bassi, 4 giugno) per le nozze di Ferdinando IV con Maria Carolina d'Asburgo. \nL'ottimo rapporto con i committenti di corte s'incrin\u00f2 quando, a fine agosto, Paisiello indirizz\u00f2 una supplica al sovrano onde evitare il matrimonio con Cecilia Pallini, che si sarebbe finta vedova e risult\u00f2 sprovvista della dote promessa. La contesa si risolse a favore della donna: un rapporto dell'uditore Nicola Pirelli, inviato al ministro Bernardo Tanucci, comunic\u00f2 che le nozze furono celebrate il 14 settembre nel carcere di San Giacomo degli Spagnoli, dove Paisiello venne recluso per alcuni giorni appunto per via del mancato impegno matrimoniale. Le vicissitudini prenuziali non incisero per\u00f2 sui ritmi produttivi del musicista, che si mantennero alti fino a fine 1770 (ben otto commedie per musica, testi di Lorenzi, Mililotti e Francesco Cerlone). Risale a quest'anno l'amicizia del musicista con l'abate Ferdinando Galiani, consigliere del Tribunale di commercio, intellettuale brillante e poliedrico, gi\u00e0 ambasciatore a Parigi e dotato d'una fitta serie di contatti internazionali.\nTra il 1771 e il 1774 la \"routine\" delle commedie in musica (mediamente due all'anno) date al Teatro Nuovo di Napoli su libretti di Cerlone, Mililotti e Lorenzi venne frammezzata da importanti commissioni nei teatri del nord, stavolta nel genere operistico pi\u00f9 fastoso, il dramma per musica. Per la corte modenese compose i metastasiani \"Demetrio\", \"Artaserse\" e \"Alessandro nell'Indie\" (stagioni di carnevale 1771, 1772 e 1774); per il Regio di Torino, \"Annibale in Torino\", dramma di Jacopo Durandi (carnevale 1771; Mozart padre e figlio erano tra il pubblico); per il Teatro delle Dame di Roma, \"Motezuma\" di Vittorio Amedeo Cigna-Santi (carnevale 1772); per il Ducale di Milano, \"Sismano nel Mogol\" di Giovanni De Gamerra (carnevale 1773, anch'esso ascoltato dai Mozart) e \"Andromeda\" di Cigna-Santi (carnevale 1774; in questa occasione Paisiello confezion\u00f2 i nove quartetti per archi dedicati a Ferdinando di Lorena, arciduca d'Austria). Sul versante comico diede al San Mois\u00e8 di Venezia \"L'innocente fortunata\" di Filippo Livigni (carnevale 1773), prontamente replicata a Napoli e poi su altre quaranta \u2018piazze'. Nell'ottobre 1773 Paisiello chiese, senza esito, di poter supplire gratis Giuseppe Marchitti, secondo maestro della Real Cappella, ma pochi mesi dopo la corte riattiv\u00f2 i rapporti con l'operista, commissionandogli \"Il divertimento de' Numi\", \u00abscherzo rappresentativo per musica\u00bb di Lorenzi, da recitare in coda all\"'Orfeo ed Euridice\" di Gluck nel teatro di Palazzo il 29 gennaio 1774. In quest'anno videro la luce due dei melodrammi paisielliani pi\u00f9 acclamati, i primi peraltro esportati a Parigi (rispettivamente nel 1776 alla Com\u00e9die-Italienne, in francese, e nel 1778 all'Acad\u00e9mie Royale de Musique, in italiano): si tratt\u00f2 della commedia \"Il duello\" di Lorenzi (Napoli, Teatro Nuovo, primavera) e del dramma giocoso \"La frascatana\" di Livigni (Venezia, Teatro di San Samuele, autunno), poi ripresa 186 volte in Italia e in tutt'Europa, caso senza eguali nel genere buffo settecentesco. Il 1775 si apr\u00ec con due commissioni veneziane nel carnevale (il metastasiano \"Demofoonte\" al San Benedetto e il dramma giocoso \"La discordia fortunata\" al San Samuele) e fin\u00ec con l'esordio alla Pergola di Firenze (\"Il gran Cid\", dramma di Gioacchino Pizzi, 3 novembre), ma fu soprattutto l'anno del \"Socrate immaginario\", un esilarante capolavoro nato dalla collaborazione con Galiani e Lorenzi, che vi misero in burla l'affettata infatuazione erudita per la cultura greca osservata in tanti \"parvenu\" dell'intellettualit\u00e0 partenopea. \nNon sono stati chiariti i motivi per i quali, dopo cinque acclamatissime repliche nel Teatro Nuovo, Ferdinando IV, fattosi recitare il \"Socrate\" a Palazzo Reale (23 ottobre), ne viet\u00f2 poi le rappresentazioni. Si \u00e8 ritenuto che la censura regia abbia inteso cos\u00ec tutelare dall'\u00abindiscreta\u00bb satira il dotto Saverio Mattei, indefesso cultore dei classici e, come Socrate, afflitto da un non sereno coniugio, oppure si tratt\u00f2 di una cabala ordita dall'impresario dei Fiorentini ai danni di quello del Nuovo. \"Socrate\" fu comunque percepito dagli spettatori coevi come il modello innovativo d'una drammaturgia comica che, nell'ibridare i registri linguistici convenzionalmente spettanti ai diversi ranghi (i nobili, i mezzi caratteri, i buffi), potenzi\u00f2 di riflesso le responsabilit\u00e0 espressive attribuite alla composizione musicale. La riuscita integrazione del coro \u2013 in una flagrante caricatura della scena infernale dell\"'Orfeo\" di Gluck, dato l'autunno prima al San Carlo in forma di \u2018pasticcio' \u2013 e l'espansione dei pezzi concertati si aggiungono allo spirito parodistico che pervade l'intera la commedia, manifesto tanto nei dettagli \u2013 l'aria di Donna Rosa \u00abSe mai vedi quegli occhi sul volto | diventarti due grossi palloni \u2026\u00bb \u00e8 la beffarda parafrasi d'un'aria famosa nella \"Clemenza di Tito\" del Metastasio (\u00abSe mai senti spirarti sul volto | lieve fiato che lento s'aggiri \u2026\u00bb); mentre l'episodio della finta morte del novello Socrate (nel finale II) poneva in ridicolo i \"tableaux\" lagrimevoli delle opere serie modellate secondo il gusto gluckiano \u2013 quanto nell'assunto paradossale, che si rif\u00e0 al \"Don Chisciotte\" di Cervantes, soggetto peraltro gi\u00e0 verseggiato da Lorenzi e intonato da Paisiello nel \"Don Chisciotte della Mancia.\"\nIl periodo russo alla corte di Caterina II.\nNel 1776, conclusi gli impegni di carnevale con i teatri di Roma (\"Le due contesse\" di Giuseppe Petrosellini al Valle, riallestita in un quindicennio 63 volte, e \"La disfatta di Dario\" del duca Carlo Diodato Morbilli all'Argentina) e di primavera col teatro Nuovo di Napoli (\"Dal finto il vero\" di Saverio Zini), Paisiello apr\u00ec un contenzioso con l'impresario del S. Carlo, Gaetano Santoro, nell'intento di rescindere il contratto per un'opera nuova, e ci\u00f2 al fine di poter accettare l'incarico triennale di direttore musicale degli spettacoli alla corte della zarina Caterina II di Russia nella neonata San Pietroburgo (con un salario di 9\u00a0000 rubli annui). \nLa scelta della zarina era caduta su Paisiello non solo a motivo della segnalazione del barone Friedrich Melchior von Grimm, a sua volta influenzato dall'amante Louise d'\u00c9pinay, corrispondente e amica di Galiani, ma anche per l'interessamento palesato a pro dell'operista pugliese dall'imperatore Giuseppe II, la cui politica teatrale esercit\u00f2 un chiaro influsso su quella pietroburghese. Invalidato il contratto col S. Carlo in quanto privo della controfirma del sovrano, il ministro Tanucci consegn\u00f2 il passaporto a Paisiello, che part\u00ec alla volta delle Russie il 29 luglio con la moglie. Durante la breve sosta viennese nel tardo agosto 1776, oltre a incontrare di persona il Metastasio, l'ormai maturo operista, ricoperto d'applausi al termine d'una recita della \"Frascatana\" al Nationaltheater, prese piena coscienza del successo internazionale arriso alle sue opere. A fine settembre giunse nella capitale dell'impero russo. Divenne subito insegnante di musica della granduchessa Maria Fj\u00f2dorovna, consorte dell'erede al trono e destinataria del concerto per clavicembalo in Fa maggiore e di un'antologia pianistica di rond\u00f2 e capricci. Il principe Grigorij Aleksandrovi\u010d Pot\u00ebmkin gli commission\u00f2 varie composizioni, tra cui la serenata \"La sorpresa degli dei\" (libretto di Giovanni Battista Locatelli) per festeggiare la nascita del granduca Alessandro (23 dicembre 1777).\nIl novello compositore di corte si dedic\u00f2 per un anno intero a una tipologia di opera seria arricchita di inserti corali e coreutici consoni al contesto imperiale. Dalla collaborazione col librettista di corte Marco Coltellini nacquero la revisione della metastasiana \"Nitteti\" (28 gennaio 1777; date secondo il calendario gregoriano) e l'azione teatrale \"Lucinda e Armidoro\" (autunno 1777). \nFu probabilmente sempre Coltellini, poco prima dell'ictus che lo uccise il 27 novembre 1777, a rimodellare il metastasiano \"Achille in Sciro\" (6 febbraio 1778) in direzione di un ipertrofismo spettacolare che puntava sul fascino dei balli \u2018analoghi' (ossia correlati al dramma) ideati da Gasparo Angiolini.\nIl 24 luglio 1778, col pasticcio di Giambattista Casti \"Lo sposo burlato\", Paisiello fece conoscere le pagine pi\u00f9 gustose del \"Socrate immaginario\", osservando per\u00f2 la contrazione cronometrica imposta da Caterina II alla durata degli spettacoli. Nel 1779, anno del rinnovo triennale del servizio presso la zarina, notevolmente incrementato sul piano retributivo, il ritmo compositivo di Paisiello rest\u00f2 allentato: rispetto all'impegno della prima sua opera buffa composta \"ex novo\" in Russia \u2013 \"I filosofi immaginari\" di Bertati, dati il 14 febbraio e accolti con successo straripante \u2013 i lavori destinati ai teatri delle residenze imperiali occuparono l'operista in misura assai minore: il \"Demetrio\" (reggia estiva di Carskoe Selo, 12 giugno) depone lo sfarzo spettacolare dei precedenti allestimenti metastasiani e \"Il matrimonio inaspettato\" (per l'apertura del teatro privato del granduca Paolo nel palazzo Kamennoostrovskij, 1\u00ba novembre) fu una modesta, ma assai fortunata, operina di quattro personaggi che attingeva di nuovo segmenti dal testo dell'abate Chiari gi\u00e0 messo a frutto nelle \"Finte contesse\" del 1766. Il 5 giugno 1780 Giuseppe II, ospite di Caterina II in incognito (come \u2018conte di Falkenstein'), a Mogil\u00ebv (l'odierna Mahil\u00eb\u016d, nella Russia Bianca) ascolt\u00f2 con interesse \"La finta amante\" (operina di tre personaggi ricavata dal libretto, anonimo, dell'intermezzo \"Don Falcone\" del 1748, gi\u00e0 reso celebre da un'intonazione di Jommelli nel 1754) e una replica dei \"Filosofi immaginari\", chiedendo all'ambasciatore austriaco Johann Ludwig Cobenzl di averne le partiture per riproporle a Vienna in forma di \"Singspiel\". Dopo un ultimo prodotto in ambito serio \u2013 l'azione teatrale metastasiana \"Alcide al Bivio\" data all'Ermitage il 6 dicembre 1780 \u2013 Paisiello effettu\u00f2 un primo invio di copie delle sue opere \u2018russe' destinate alla corte di Napoli (poi accuratamente raccolte a Napoli da Giuseppe Capecelatro, arcivescovo di Taranto, su invito di Galiani). A partire dal gennaio 1781 infatti Paisiello scrisse pi\u00f9 volte a Galiani per saggiare le possibilit\u00e0 d'un impiego stabile alla corte dei Borbone e per pregarlo di indurre la granduchessa Maria F\u00ebdorovna a perorare, nei giorni del suo soggiorno napoletano (febbraio 1782), la sua causa presso i sovrani (ai quali fece pervenire una copia dell\"'Alcide al bivio\" e il gruppo di 27 duetti sulle canzonette metastasiane \"La libert\u00e0\" e \"Palinodia a Nice\").\nA differenza delle opere di Piccinni, che dopo la partenza per Parigi (1776) si diradarono fino a quasi scomparire dai teatri italiani, quelle di Paisiello negli anni del soggiorno pietroburghese conobbero una circolazione assai fitta. Mentre \"L'innocente fortunata\", \"La frascatana\", \"La discordia fortunata\" e \"Le due contesse\" mietevano il consenso dei pubblici italiani e delle corti europee, Paisiello riproponeva alla zarina i drammi giocosi pi\u00f9 riusciti: a Pietroburgo nel 1778 \"Le due contesse\" e nel 1780 \"L'idolo cinese\" e \"La frascatana\"; a Carskoe Selo ancora \"L'idolo cinese\" nel 1779 e \"Il duello\", ridotto a un solo atto, nel 1782. Nel contempo a Napoli la fama di Paisiello si consolid\u00f2 con la ripresa al S. Carlo della \"Disfatta di Dario\" (1777), e poi del \"Matrimonio inaspettato\" alla corte di Portici nel giugno 1781.\nIl biennio 1781-82 segn\u00f2 un forte stallo nella composizione di melodrammi, dovuto non tanto agli impegni sul fronte strumentale (il concerto per clavicembalo in Do maggiore e i sedici divertimenti per fiati), quanto all'assenza di un librettista italiano \"in loco\", cui sopper\u00ec dapprima ripescando \"La serva padrona\" di Gennaro Antonio Federico \u2013 l'intermezzo buffo che, musicato da Pergolesi nel 1733, aveva poi fatto il giro d'Europa \u2013 allestita a Carskoe Selo il 10 settembre 1781. \"Il barbiere di Siviglia\" (Ermitage, 26 settembre 1782), intonato su una riduzione della commedia di Beaumarchais condotta da un autore ignoto (forse non italofono), rappresent\u00f2 la gloriosa epitome della permanenza in Russia.\nA ben vedere, in questa partitura non si scorge un rinnovamento stilistico significativo: la sintassi paratattica, che inanella una ricca variet\u00e0 di figurazioni orchestrali, e la grammatica iterativa, che intesse moti perpetui funzionali alla declamazione sillabica, economizzano all'estremo l'invenzione armonica e melodica, esaltando per\u00f2 nel contempo la flagranza gestuale dell'azione scenica. La musica paisielliana, qui come nelle opere buffe precedenti e successive, mantiene infatti sia nell'espressione canora sia nel tessuto orchestrale un carattere funzionale rispetto alla corporea immediatezza del movimento teatrale. Del resto, se davvero l'opera avesse esibito la complessit\u00e0 melodrammaturgica che la tradizione critica, suggestionata dalla prossimit\u00e0 con \"Le nozze di Figaro\" di Mozart e con l'opera buffa di Rossini, le ha voluto tributare, le compagnie comiche minori nei teatri di provincia nostrani difficilmente l'avrebbero potuta allestire. Degna di nota \u00e8 semmai l'orchestrazione, che impasta archi e legni (clarinetti compresi) con una sensibilit\u00e0 coloristica ancora inesplorata, cos\u00ec come la distribuzione dei numeri chiusi, curata dallo stesso musicista, tanto rispettosa dell'impianto originario di Beaumarchais quanto eccentrica se relazionata alle convenzioni invalse (il \"Barbiere\" paisielliano, fra l'altro, \u00e8 una delle pochissime opere comiche coeve con un solo ruolo femminile). Non va infine dimenticato che l'idea di musicare la recente \"pi\u00e8ce\" francese \u2013 era stata recitata il 2 luglio 1780 nel teatro pietroburghese al Ponte rosso dai Petits Com\u00e9diens du Bois de Boulogne \u2013 scatur\u00ec dalla sua perfetta congenialit\u00e0 alle parti della compagnia vocale: due buffi caricati, un tenore nobile e una donna di mezzo carattere.\nLa difficolt\u00e0 di comprensione del testo in italiano da parte dell'uditorio russo stimol\u00f2 Paisiello a una scrittura musicale pi\u00f9 ricca, in particolare nella ricerca del colore orchestrale e dell'espressivit\u00e0 delle melodie.\nA Napoli per Ferdinando IV passando per Vienna.\nLe mai sopite velleit\u00e0 di tornare a Napoli con la garanzia di un impiego a corte conobbero una svolta decisiva tra il 16 e il 19 agosto 1783, quando il Comitato della direzione dei teatri imperiali nomin\u00f2 Paisiello ispettore degli spettacoli seri e buffi. Il violento rifiuto opposto dal musicista a un incarico che lo avrebbe gravato d'una serie di oneri non retribuiti rischi\u00f2 di condurlo in carcere. L'adattamento del goldoniano \"Credulo deluso\" col titolo \"Il mondo della luna\" (opera inaugurale del teatro Kamennyj di Pietroburgo, 5 ottobre) sigl\u00f2 l'ultimo melodramma di Paisiello per la corte russa, che egli lasci\u00f2 il 5 febbraio 1784, dopo aver ottenuto gi\u00e0 l'8 dicembre 1783 il permesso di congedo per risolvere \u2013 questo il pretesto \u2013 i problemi di salute della moglie. Del 9 dicembre 1783 \u00e8 invece la lettera che Antonio Pignatelli principe di Belmonte, maggiordomo maggiore, indirizz\u00f2 da Caserta al consigliere della deputazione dei teatri di Napoli, per confermare la nomina di Paisiello a compositore della musica dei drammi della corte a titolo meramente onorifico.\nDurante il viaggio di ritorno Paisiello soggiorn\u00f2 alla corte polacca di Stanislao II Augusto Poniatowski fino all'aprile 1784 (a Varsavia fece ascoltare la metastasiana \"Passione di Ges\u00f9 Cristo\"), in attesa che Giuseppe II rientrasse a Vienna. L'operista tarantino giunse a Vienna il 1\u00ba maggio, e gi\u00e0 quattro giorni dopo riferiva per lettera a Galiani il progetto d'intonare per il teatro di corte un dramma eroicomico del poeta Cesareo Casti. \"Il re Teodoro in Venezia\", questo il titolo dell'opera che trae spunto dal capitolo XXVI del \"Candide\" di Voltaire, and\u00f2 in scena il 23 agosto senza peraltro entusiasmare il pubblico che, a detta del cronista Karl von Zinzendorf, ne disapprov\u00f2 la lunghezza (negativo fu pure l'esito d'una successiva ripresa, l'11 ottobre, con un diverso cast). Anche Mozart assistette a quest'opera e probabilmente aveva gi\u00e0 avuto modo di ascoltare \"Il barbiere di Siviglia\" l'anno precedente; influenze del maestro napoletano risultano evidenti ne Le nozze di Figaro e in Don Giovanni). \nRusso (1998) e Gallarati (2007) hanno voluto vedere nel \"Re Teodoro\" un riflesso di taluni ideali della riforma drammatica vagheggiata da Giuseppe II, quali il gusto per il dramma borghese di Diderot e Lessing, e la recitazione concitata del teatro shakespeariano introdotta a Vienna dall'attore Friedrich Ludwig Schr\u00f6der (sul modello di Garrick), \u00abcopiata e quasi quasi rasentata\u00bb \u2013 disse l'imperatore \u2013 dal cantante Francesco Benucci (cfr. \"Joseph II als Theaterdirekto\"r, a cura di R. Payer von Thurn, Wien 1920, p. 35), che nell'opera di Paisiello tenne la parte del locandiere Taddeo (fu poi Figaro nelle \"Nozze\" di Mozart). Si osservano, \u00e8 vero, svariati bozzetti corali, enormi finali a catena (quello dell'atto I termina curiosamente col graduale rientro tra le quinte di tutti i personaggi), recitativi obbligati assai fluidi: ma si tratt\u00f2 tutto sommato di elementi accessori, episodici discostamenti dagli standard consueti dell'opera buffa, che nell'insieme Paisiello ricalc\u00f2 puntualmente, lasciando come sempre libero campo alla \"verve\" istrionica dei cantanti.\nDopo aver rappresentato \"Il Re Teodoro\" a Vienna, giunto a Napoli sul finire dell'ottobre 1784 si mise al servizio di Ferdinando IV. Paisiello subito attese alla composizione dell\"'Antigono\" metastasiano per il S. Carlo (12 gennaio 1785). In seguito al successo dell'opera, che segn\u00f2 l'inizio d'un lungo percorso di rinnovamento stilistico del dramma per musica, il musicista chiese e ottenne dal re (7 marzo) una pensione fissa di 100 ducati mensili, privilegio mai concesso ad altri colleghi. La tranquilla situazione lavorativa \u2013 doveva risiedere a Napoli e comporre annualmente un dramma serio per il S. Carlo \u2013 propizi\u00f2 una ritrovata operosit\u00e0 e una netta maturazione stilistica. Nel 1787 \u2013 in quest'anno Paisiello fu nominato anche maestro della Real Camera, con un onorario supplementare di 240 ducati annui \u2013 il \"Pirro\", dramma di De Gamerra (S. Carlo, 12 gennaio; conobbe 31 nuovi allestimenti), realizz\u00f2 un'autentica svolta nella morfologia del dramma per musica, aperta all'adozione di ampi brani concertati dall'accentuato patetismo (e in questo assai dissimili dai concertati invalsi nell'opera buffa) nonch\u00e9 allo sfruttamento intensivo delle potenzialit\u00e0 connotative dell'orchestra. L'ultima fase creativa dell'operista Paisiello fu prevalentemente rivolta al versante serio. Nondimeno, grazie alla perfetta intesa con la scrittura scenica di Lorenzi e di Giuseppe Palomba, il teatro dei Fiorentini pot\u00e9 ancora acclamare due delle sue migliori commedie per musica, \"La modista raggiratrice\" (autunno 1787) e \"L'amor contrastato\" (autunno 1788, pi\u00f9 noto col titolo \"La molinara\"), ricche di lepidezze parodistiche e, soprattutto, di una complessit\u00e0 nuova nel rapportare le forme musicali all'azione scenica. A intervallare questo estremo e felice ritorno al linguaggio comico delle origini vi fu \"Fedra\" (1\u00ba gennaio 1788, libretto di Luigi Bernardo Salvoni): l'uso dei cori, i balli analoghi, gli ampi recitativi obbligati e le scene oltretombali nel finale I rappresentarono un palese omaggio alla drammaturgia di tipo gluckiano.\nCon \"Nina ossia La pazza per amore\" (Belvedere di S. Leucio, 25 giugno 1789) Paisiello fu l'artefice primario di una profonda metamorfosi nei meccanismi ricettivi dello spettacolo d'opera, orientandoli verso forme di ascolto simpatetico. \nLa \u00abcommedia d'un atto in prosa ed in verso\u00bb di Beno\u00eet-Joseph Marsollier (Parigi 1786), tradotta da Giuseppe Carpani per la ripresa dell'autunno 1788 nel teatro di corte di Monza con le musiche originali di Nicolas-Marie Dalayrac, fu ritoccata da Lorenzi per essere offerta ai sovrani napoletani nella nuova veste sonora confezionata da Paisiello. Ai Fiorentini di Napoli, nell'autunno 1790, venne data in una versione in due atti, sempre mista di canto e recitazione, mentre nel carnevale 1794 a Parma (\"La pazza per amore\") vennero aggiunti dei recitativi cantati: in questa forma l'opera rimase in cartellone in tutt'Europa fino addentro all'Ottocento. Significativa per l'uso pervasivo dei cori e per la drammaturgia capace di mescolare il serio e il comico, \"Nina\" apparve come il prodromo d'un filone melodrammatico romantico imperniato su un'eroina dalla psiche instabile, ruolo che richiedeva un'estrema perizia d'attrice prima ancora che canora (fu infatti un cavallo di battaglia di primedonne insigni, come Anna Morichelli, Brigida Banti, Teresa Belloc-Giorgi, Giuditta Pasta).\nNel 1789 compose una \"Missa defunctorum\" per il principino Gennaro Carlo Francesco di Borbone, morto di vaiolo nel gennaio di quell'anno.\nNulla delle sottigliezze drammatiche e compositive di \"Nina\" traspare dai coevi \"Zingari in fiera\" (un \"collage\" di lazzi e situazioni topiche dato al teatro del Fondo il 21 novembre); tuttavia l'opera riscosse un successo internazionale fino agli anni venti dell'Ottocento, pari a quello della \"Locanda\" (Londra, Pantheon, 16 giugno 1791, poi ripresa nel carnevale seguente ai Fiorentini di Napoli come \"Il fanatico in berlina\"), che di fatto fu l'ultimo dramma giocoso di Paisiello: nell\"'Inganno felice\" (Giuseppe Palomba; Napoli, Fondo, inverno 1798), scritto a pi\u00f9 mani, l'apporto paisielliano fu minimo. Un autentico sperimentalismo drammaturgico esibirono invece sia l'opera inaugurale della Fenice di Venezia, \"I giuochi d'Agrigento\" (16 maggio 1792, dramma per musica del conte Alessandro Pepoli), sia \"Elfrida\" (4 novembre 1792) ed \"Elvira\" (12 gennaio 1794), \u00abtragedie per musica\u00bb ideate per il S. Carlo dall'anziano Ranieri Calzabigi. Arie \u00abquasi tutte parlanti\u00bb intessute di metri variabili, duetti e terzetti a profusione, \u00abpezzi concertati\u00bb (ossia, per dirla col poeta, \u00abspezie di cori\u00bb ove \u00abcantano principalmente i personaggi in passione\u00bb; cfr. Robinson, I, 1999, pp. 515 s.), monologhi e diverbi su recitativo obbligato: furono queste le risorse, poetiche e musicali, adibite a una resa fluida dell'azione teatrale, sia nell'impianto complessivo del dramma, sia entro il singolo numero chiuso.\nPaisiello conquist\u00f2 l'attenzione della committenza aristocratica e della corte: alla Nuova Accademia degli amici era stata destinata la cantata \"Il ritorno di Perseo\" (Luigi Serio, 6 ottobre 1785) e alla Nobile Accademia di dame e cavalieri la \u00abfavola boschereccia\u00bb \"Amor vendicato\" (Antonio Di Gennaro, 30 giugno 1786); la cantata \"Il genio poetico appagato\" (Giuseppe Pagliuca) inaugur\u00f2 il teatro di S. Ferdinando il 17 agosto 1790; la \u00abfesta teatrale\u00bb \"La Daunia felice\" (Francesco Paolo Massari) fu data a Foggia 25 giugno 1797 per festeggiare le nozze del principe Francesco con l'arciduchessa d'Austria. Il compositore si stagli\u00f2 dunque di netto su tutti gli altri operisti napoletani, specialmente quando, nel 1796, divenne maestro di cappella in duomo, nomina che lo necessit\u00f2 a incrementare la produzione sacra. L'agio del compositore fu sconvolto dagli eventi storici: quando il 21 dicembre 1798 la corte ripar\u00f2 in Sicilia per sottrarsi all'invasione francese, Paisiello non si un\u00ec ai realisti, fiducioso che la propria fama lo avrebbe esaltato agli occhi di qualsiasi governo; e difatti il 4 maggio 1799 fu nominato maestro di cappella nazionale dell'effimera Repubblica Napoletana (23 gennaio - 8 luglio). Al ritorno dei Borbone, Paisiello giustific\u00f2 la mancata partenza per la Sicilia adducendo il pretesto della malattia della moglie, ma le due petizioni di reintegro nei suoi offici musicali ebbero effetto soltanto il 7 luglio 1801.\nNegli anni 1780 ebbe come allievo il musicista francese Domenico Della Maria, virtuoso mandolinista, che divenne poi un operista affermato a Parigi.\nParigi e Napoleone.\nRagioni diplomatiche derivate da cambiamenti politici e dinastici spiegano il trasferimento dell'ex-maestro di cappella reale a Parigi (vi giunse il 24 aprile 1802), finalizzato all'organizzazione dei fasti del primo console. L'infatuazione di Napoleone per Paisiello risaliva al 1797, anno della \"Musica funebre\" commissionatagli da Bonaparte stesso per onorare il generale Lazare Hoche, e crebbe nei due anni di permanenza del maestro a Parigi. Napoleone lo tratt\u00f2 magnificamente, pi\u00f9 di altri compositori, come Luigi Cherubini e Etienne M\u00e9hul, verso i quali il nuovo favorito trasfer\u00ec la malevolenza che aveva precedentemente riservato a Cimarosa, Guglielmi e Piccinni (Paisiello dirigeva la musica di corte alle Tuileries con uno stipendio di 10\u00a0000 franchi, oltre a 4\u00a0800 per vitto e alloggio). Paisiello era tenuto in alta considerazione da Napoleone, tanto che appena arrivato a Parigi gli chiese immediatamente di scrivere un'opera \"come si usa in Francia\", una \"trag\u00e9die lyrique\", genere al quale il compositore della corte napoletana non era avvezzo. Riusc\u00ec nell'incarico ma da par suo, realizzando un'opera dalla bellezza musicale quasi disarmante, nonostante che il turgore della vicenda \u2013 il mito di Proserpina rapita da Ade/Plutone e fatta sua sposa a dispetto di Demetra/Cerere \u2013 avesse teoricamente richiesto un nerbo compositivo pi\u00f9 deciso. La \"trag\u00e9die lyrique\" che avrebbe dovuto consacrare l'operista tarantino agli occhi dei parigini, \"Proserpine\" (Nicolas-Fran\u00e7ois Guillard; Op\u00e9ra, 29 marzo 1803), non ebbe tuttavia felice incontro, sia per il non sempre impeccabile possesso della prosodia francese, sia per la condotta armonica e melodica, che ai francesi dovettero apparire scialbe e ripetitive. \nIl definitivo rientro nella Napoli di Giuseppe Bonaparte e Murat.\nMal ambientatosi nel difficile ambiente musicale parigino, riconosciuto in Jean-Fran\u00e7ois Lesueur un degno sostituto, Paisiello ripart\u00ec per Napoli verso fine agosto 1804, dopo aver composto una \"Missa solemnis\" e riciclato un \"Te Deum\" del 1791 da usare per l'incoronazione di Napoleone in Notre Dame (2 dicembre). Per non perdere la stima e i lauti emolumenti dell'imperatore, Paisiello invi\u00f2 poi con regolarit\u00e0 a Parigi un gran numero di brani sacri e una nuova composizione celebrativa per il genetliaco di Napoleone. \nIn questo periodo ebbe un rapporto stretto di amicizia con fra Egidio Maria di San Giuseppe, salito nel 1996 alla gloria degli altari, che era suo conterraneo. Fra i discepoli di Paisiello va poi ricordato anche il musicista patriota Piero Maroncelli.\nNella Napoli di Giuseppe Bonaparte e di Gioacchino Murat (1806-1815), insignito di svariate onorificenze (Legion d'onore e accademico di Lucca, luglio 1806; accademico d'Italia, maggio 1807; cavaliere dell'Ordine reale delle Due Sicilie, maggio 1808) e della direzione del nuovo Collegio di musica (con Giacomo Tritto e Fedele Fenaroli; dicembre 1806), beneficiario d'una pensione annua di 1\u00a0000 franchi, Paisiello si conged\u00f2 dalle scene teatrali con \"I pittagorici\", un dramma d'un sol atto di Vincenzo Monti (S. Carlo, 19 marzo 1808) che commemorava le vittime della repressione del 1799: questo fu il vero motivo della rottura definitiva con la corte borbonica, tornata sul trono il 9 giugno 1815. \nRimasto vedovo da poco (23 gennaio 1815), privo degli onorari provenienti da Parigi e da Pietroburgo, Paisiello trascorse l'ultimo anno di vita in solitudine nel vano tentativo di risollevare a palazzo la propria reputazione.\nMor\u00ec a Napoli per blocco intestinale il 5 giugno 1816 nella casa in via Concezione a Montecalvario n. 48 (dov'\u00e8 stata apposta una lapide), che aveva preso in affitto fin dal 1811, assistito dalle sorelle Maria Saveria e Ippolita. \nUna selezione delle sue musiche sacre accompagn\u00f2 il solenne funerale nella chiesa di S. Maria Nova, cui parteciparono le massime cariche musicali cittadine.\n\u00c8 sepolto nella chiesa di Santa Maria Donnalbina in una tomba scolpita nel 1817 da Angelo Viva, sormontata da un bel profilo marmoreo e con l'iscrizione: IOANNI PAISIELLO / TARENTINO / MARIA ET IPPOLITA / FRATRI INCOMPARABILI / LUGENTES / OBIIT DIE V IUNII MDCCCXVI.\nLe opere di Paisiello (se ne conoscono 94) abbondano di melodie, la cui bellezza leggiadra \u00e8 tuttora apprezzata. Forse la pi\u00f9 conosciuta tra queste arie \u00e8 \"Nel cor pi\u00f9 non mi sento\" dalla \"Molinara\", immortalata anche nelle variazioni di Beethoven e Paganini, interpretata da alcune delle pi\u00f9 grandi voci della storia, sia maschili (Pavarotti compreso) sia femminili. La sua produzione di musica sacra molto ampia, comprendendo otto messe (tra cui la \"Messa di Natale per la cappella di Napoleone\", e la solenne Messa da requiem) oltre a numerosi lavori meno noti: compose anche molta musica strumentale da camera. Manoscritti delle partiture di molte sue opere vennero donate alla biblioteca del British Museum da Domenico Dragonetti.\nOltre all'attivit\u00e0 operistica, Paisiello \u00e8 noto per aver composto \"Viva Ferdinando il re\", adottato nel 1816 come inno nazionale del Regno delle Due Sicilie.\nLa biblioteca dei Girolamini di Napoli possiede un'interessante raccolta di manoscritti che registrano le opinioni di Paisiello sui compositori a lui contemporanei, e ce lo mostrano come un critico spesso severo, soprattutto del lavoro di Pergolesi.\nGli \u00e8 dedicato il \"Giovanni Paisiello Festival\" di Taranto nonch\u00e9 il Conservatorio della citt\u00e0.\nDiscografia.\n2017\n2013\n2011\n2009\n2008\n2007\n2006\n2005\n2004\n2003\n2002\n2000\n1998\n1997\n1996\n1995\n1993\n1991\n1987\n1983\n1959\n1958"}
{"id": "87029", "revid": "827882", "url": "https://it.wikipedia.org/wiki?curid=87029", "title": "Charlot (disambigua)", "text": ""}
{"id": "87032", "revid": "438678", "url": "https://it.wikipedia.org/wiki?curid=87032", "title": "Il trono di sangue", "text": " \u00e8 un film del 1957 diretto da Akira Kurosawa. Si tratta di un adattamento cinematografico del \"Macbeth\", tragedia di Shakespeare, ambientato nel Giappone medioevale del XVI secolo.\nTrama.\nTaketoki Washizu (Toshir\u014d Mifune) \u00e8 un nobile a cui viene profetizzata l'ascesa al potere e l'invincibilit\u00e0 fino a quando la foresta non si muover\u00e0 verso il suo castello. La profezia si avvera: Washizu, consigliato dalla moglie Asaji, uccide il re ed usurpa il trono, mentre l'amico Miki Yoshiaki (Minoru Chiaki) si impadronisce di un castello. Durante i funerali del re, i guerrieri vengono a conoscenza del delitto e Washizu viene assalito dai sensi di colpa. Istigato ancora dalla moglie, Washizu esercita ancora di pi\u00f9 il suo dispotico potere combattendo contro tutti coloro che lo ostacolano (tra cui Miki, che fa uccidere) ma, durante un banchetto, l'ombra dell'assassinato gli appare davanti. Intanto una parte del paese si ribella e un esercito con alla guida il principe, un fedele generale (Takashi Shimura) e il figlio di Miki marcia contro il castello. Alla fine, Washizu si trova di fronte l'esercito nemico che avanza proteggendosi con i rami degli alberi, cos\u00ec facendo avverare la profezia. Saranno i suoi stessi uomini a ribellarsi a lui e a trafiggerlo a morte con un nugolo di frecce.\nRealizzazione.\nPresentato alla Mostra di Venezia del 1957, il film \u00e8 una trasposizione shakespeariana nel clima medioevale nipponico. Il regista utilizza ampiamente la tecnica espressiva del teatro N\u014d e sostituisce alcuni dialoghi e monologhi della tragedia con invenzioni visive. Rispetto al testo di Shakespeare, Kurosawa elimina alcuni personaggi di contorno e trasforma le tre streghe in un'unica Y\u016brei. L'azione \u00e8 concentrata in tre ambienti: il Forte Nord, il Castello e la Foresta.\nNel 1985, a distanza di quasi trent'anni, Kurosawa diriger\u00e0 un altro adattamento shakespeariano, \"Ran\", dal \"Re Lear\"."}
{"id": "87034", "revid": "1516087", "url": "https://it.wikipedia.org/wiki?curid=87034", "title": "Commonwealth delle nazioni", "text": "Il Commonwealth delle nazioni o Commonwealth (acronimo CN) \u00e8 un'organizzazione intergovernativa di 54 Stati indipendenti, tutti accomunati (eccetto il Mozambico e il Ruanda) dalla passata appartenenza all'impero britannico, del quale il Commonwealth \u00e8 una sorta di sviluppo su base volontaria. La popolazione complessiva degli Stati che vi aderiscono \u00e8 di oltre due miliardi di persone. La parola \"Commonwealth\" deriva dall'unione di \"common\" (comune) e \"wealth\" (benessere), cio\u00e8 \"benessere comune\".\nIn passato era noto anche come Commonwealth britannico, bench\u00e9 tale definizione esistette formalmente solo dalla fondazione nel 1926 fino al 1948. Il Commonwealth \u00e8 il successore dell'Impero britannico e adempie ad una vasta gamma di funzioni.\nStoria.\nNel 1884 Lord Rosebery, mentre visitava Adelaide, nel Sud dell'Australia, descrisse come l'impero stava cambiando da una situazione di colonialismo a una di maggiore indipendenza: un \"Commonwealth di nazioni\".\nDal 1887 si sono tenute conferenze dei Primi Ministri britannici e coloniali miranti alla creazione delle \"conferenze imperiali\" entro la fine degli anni '20. L'istituzione formale del Commonwealth si svilupp\u00f2 effettivamente a partire da queste conferenze, in particolare dalla conferenza imperiale del 1926, che con la dichiarazione Balfour riconobbe l'indipendenza delle colonie e dei domini: in questo documento i domini e le colonie britannici concordavano di essere \"uguali nello \"status\" e non inferiori al Regno Unito in alcun aspetto dei loro affari interni ed esteri, sebbene uniti da un'alleanza comune con la Corona e liberamente associati come membri del Commonwealth britannico delle nazioni\". Questo rapporto venne formalizzato con lo statuto di Westminster del 1931.\nIn Irlanda nel 1937 venne introdotta una nuova Costituzione, che la costituiva come Stato completamente sovrano. L'ultimo legame formale con il Regno Unito venne eliminato nel 1948, quando il Parlamento (\"Oireachtas\") approv\u00f2 il Republic of Ireland Act, che dichiar\u00f2 l'Irlanda una repubblica; su questa base, nel 1949 l'Irlanda lasci\u00f2 il Commonwealth britannico.\nIl problema dei Paesi con costituzioni indipendenti dalla Corona ma che desideravano essere membri del Commonwealth fu risolto nell'aprile del 1949 ad una riunione di Primi Ministri del Commonwealth a Londra. L'India fu d'accordo che, nel momento in cui fosse diventata una repubblica (il che avvenne nel gennaio del 1950), avrebbe accettato il re come \"simbolo della libera associazione dei membri delle sue nazioni indipendenti e come tale capo del Commonwealth\". Gli altri Paesi del Commonwealth a loro volta riconobbero all'India il diritto di continuare ad appartenere all'associazione; all'insistenza del Pakistan, si presunse che ad altri Stati sarebbe stato concesso lo stesso trattamento dell'India. La dichiarazione di Londra \u00e8 vista spesso come punto d'inizio del moderno Commonwealth e, seguendo le orme dell'India, altre nazioni si mossero per divenire repubbliche o monarchie costituzionali sotto la guida di una casa reale diversa.\nA causa della crescita del Commonwealth, il Regno Unito e i suoi domini (il termine cadde formalmente negli anni '40) divennero informalmente noti come il \"vecchio Commonwealth\", in particolare dagli anni '60, quando i domini pi\u00f9 ricchi non furono d'accordo con quelli pi\u00f9 poveri, africani e asiatici (o \"nuovo Commonwealth\"), sui vari problemi durante le riunioni dei capi di Stato del Commonwealth. Si accus\u00f2 il vecchio \"Commonwealth dei bianchi\" di avere interessi diversi, in particolare, dal Commonwealth delle nazioni africane e vennero a galla sentimenti carichi di razzismo e colonialismo durante gli accesi dibattiti sulla Rhodesia negli anni sessanta e settanta, l'imposizione di sanzioni contro la segregazione razziale in Sudafrica negli anni ottanta e, pi\u00f9 recentemente, si \u00e8 discusso per ottenere riforme democratiche in Nigeria e nello Zimbabwe. Il termine Nuovo Commonwealth venne usato anche nel Regno Unito (specialmente negli anni sessanta e settanta) per riferirsi a Paesi recentemente decolonizzati che sono prevalentemente sottosviluppati e abitati da popolazione non bianca. Il termine venne spesso usato anche nei dibattiti riguardanti l'immigrazione proveniente da questi Paesi.\nNei recenti anni, il termine \"Commonwealth dei bianchi\" \u00e8 stato usato in senso spregiativo stando ad indicare che le nazioni pi\u00f9 benestanti, con popolazione bianca, del Commonwealth avevano interessi e scopi diversi da quelle \"non-bianche\", e in particolare dai membri africani. Il presidente dello Zimbabwe Robert Mugabe ha usato il termine frequentemente per dichiarare che i tentativi del Commonwealth di catalizzare cambi politici nel suo Paese sono motivati da razzismo e atteggiamenti colonialisti e che il \"Commonwealth dei bianchi\" domina il Commonwealth delle Nazioni nella sua totalit\u00e0. Ci sono stati tentativi fatti da gruppi come la Societ\u00e0 del Commonwealth Unito per unire il Commonwealth e trovare collegamenti pi\u00f9 stretti sia culturalmente che economicamente, cominciando con il \"Commonwealth dei bianchi\" ed espandendosi fino ad includere gli altri Stati membri.\nCos\u00ec come l'appartenenza \u00e8 puramente volontaria, i governi membri possono scegliere in qualsiasi momento di abbandonare il Commonwealth. Il Pakistan rifiut\u00f2 la partecipazione nel 1972 come protesta al riconoscimento della rottura col Bangladesh da parte del Commonwealth, ma si un\u00ec nuovamente nel 1989. Lo Zimbabwe se ne and\u00f2 nel 2003 quando alcuni capi di governo del Commonwealth rifiutarono di eliminare la sospensione del Paese, per motivi di violazioni di diritti umani e malgoverno intenzionale.\nInizialmente il Commonwealth costitu\u00ec anche un blocco economico significativo. I Paesi del Commonwealth fecero degli accordi gli uni con gli altri privilegiando l'accesso delle merci ai loro mercati (\"Preferenza del Commonwealth\"), e si stabil\u00ec un libero o preferenziale diritto di migrazione da un Paese ad un altro. All'entrata della Gran Bretagna nella CEE, la Convenzione di Lom\u00e9 preserv\u00f2 alcuni diritti per le merci in arrivo dai Paesi del Commonwealth.\nNegli ultimi anni si \u00e8 per\u00f2 presentata una reciproca mancanza di interesse nel mantenere attive le relazioni intra-Commonwealth, e l'importanza politica ed economica dell'organizzazione \u00e8 diminuita. Critici realisti hanno sentenziato che all'organizzazione manca un'appartenenza equilibrata, e hanno indicato che \u00e8 molto insolito per un organismo internazionale escludere regioni estremamente importanti del mondo come la maggior parte dell'Europa Occidentale e del Sud America.\nDescrizione.\nIl Commonwealth \u00e8 utile come organizzazione internazionale che rappresenta collegamenti culturali e storici significativi tra Paesi del Primo mondo e Stati pi\u00f9 poveri con diversa struttura sociale. L'eredit\u00e0 comune della lingua inglese e della letteratura, della legge, e dei sistemi britannici di amministrazione creano all'interno del Commonwealth un clima simile ad un club privato.\nLa nomenclatura attuale di \"Commonwealth delle Nazioni\" si ritiene sufficiente a distinguerlo da altre organizzazioni quali la Comunit\u00e0 di Stati Indipendenti, detta in inglese \"Commonwealth of Independent States\", o il Commonwealth d'Australia. Esso \u00e8 presieduto dalla regina di Gran Bretagna e Irlanda del nord Elisabetta II, che viene riconosciuta indistintamente da ogni Stato e come tale \u00e8 simbolo di libera associazione dei membri dell'organizzazione. Questa posizione, tuttavia, non concede potere politico soprannazionale. La regina governa simbolicamente il Commonwealth mentre il capo esecutivo dell'organizzazione \u00e8 il segretario generale del Commonwealth che presiede il Segretariato del Commonwealth.\nLa regina Elisabetta II \u00e8 anche Capo di Stato, separatamente, di quindici membri del Commonwealth, chiamati Reami del Commonwealth. Ogni Reame \u00e8 indipendente ed Elisabetta II, come monarca, detiene distintamente un titolo per ognuno di essi, sebbene tutti includano alla fine le parole \"Capo del Commonwealth\". Trentadue membri sono repubbliche del Commonwealth. Sei possiedono un proprio monarca (Brunei, Lesotho, Malesia, Samoa, eSwatini e Tonga).\nIl Commonwealth \u00e8 primariamente un'organizzazione in cui gli Stati con condizioni economiche diverse hanno l'opportunit\u00e0 di interagire tra loro pi\u00f9 a stretto contatto e su basi di uguaglianza. Le principali attivit\u00e0 del Commonwealth sono progettate al fine di creare un'atmosfera di cooperazione economica tra gli Stati membri, cos\u00ec come promuovere la democrazia, i diritti umani, e un governo equo in queste nazioni. Inoltre esso non \u00e8 un'unione politica e non permette al Regno Unito di esercitare alcun potere negli affari interni degli altri membri dell'organizzazione. Ogni quattro anni i membri del Commonwealth celebrano i Giochi del Commonwealth, il secondo pi\u00f9 grande evento multisportivo dopo i Giochi Olimpici.\nMembri.\nLista dei Paesi aderenti al Commonwealth delle nazioni per anno di adesione.\nLa Federal Commonwealth Society.\nLa Federal Commonwealth Society \u00e8 un'organizzazione che promuove una maggiore affiliazione politica tra i reami del Commonwealth, cercando un'eventuale alleanza federale, rafforza i legami storici e culturali fra i membri costituenti, si oppone ai cambiamenti legislativi che possono essere nocivi ai suoi obiettivi e ai rapporti fra i membri e aumenta la cooperazione fra suddetti Paesi."}
{"id": "87035", "revid": "124972255", "url": "https://it.wikipedia.org/wiki?curid=87035", "title": "Montecuccoli (famiglia)", "text": "Montecuccoli \u00e8 un antico casato modenese le cui prime notizie si hanno a partire dall'anno 1000 con i nomi \"da Frignano\" o \"Corvoli\". Nel XIII secolo la famiglia di feudatari si stabilisce nel Castello di Montecuccolo, situato nell'omonima frazione dell'attuale comune di Pavullo nel Frignano, e da questo ne deriva il cognome \"da Montecuccolo\" poi divenuto Montecuccoli. Da qui nei secoli successivi estese i propri domini negli attuali territori di Mocogno, Polinago ed oltre. Ad iniziare dal XVII secolo inizi\u00f2 la progressiva decadenza del potere del feudo. Si vuole che i Montecuccoli siano una diramazione della famiglia Ottieri.\nEsponenti illustri.\nLa discendenza ebbe diversi membri ricordati per il particolare valore militare, in particolare: \nAl ramo italo-austriaco, non accertato, come spiega Francesco Crispi, appartengono Alberto Montecuccoli-Laderchi, nato a Vienna il 1\u00ba luglio 1802, Georg Leo Caprivi di Caprara di Montecuccoli, conte, generale e cancelliere tedesco (Charlottenburg 1831 - Skyren, Brandeburgo, 1899) e Rodolfo Montecuccoli degli Erri, ammiraglio e comandante in capo della flotta dell'Impero austro-ungarico (Modena 1843\u2013 Baden (Vienna) 1922)."}
{"id": "87037", "revid": "2373", "url": "https://it.wikipedia.org/wiki?curid=87037", "title": "Crisoelefantina", "text": ""}
{"id": "87039", "revid": "115781260", "url": "https://it.wikipedia.org/wiki?curid=87039", "title": "Aquilone (geometria)", "text": "In geometria un aquilone (o deltoide) \u00e8 un quadrilatero che presenta due coppie di lati consecutivi che sono congruenti (mentre un parallelogramma presenta due coppie di lati congruenti che sono opposti). \nIn un deltoide le due diagonali si intersecano ortogonalmente, \u00e8 sempre presente almeno una coppia di angoli opposti congruenti e la diagonale tra i due vertici opposti comuni alle due coppie di lati congruenti \u00e8 asse di simmetria per la figura.\nL'insieme dei deltoidi si bipartisce nei due sottoinsiemi degli aquiloni convessi e dei concavi: il punto di intersezione delle due diagonali \u00e8 punto interno per gli aquiloni convessi, mentre \u00e8 punto esterno per gli aquiloni concavi. Tra queste due classi di aquiloni si possono collocare i triangoli isosceli visti come caso limite degli aquiloni quando due dei lati consecutivi congruenti formano tra loro un angolo piatto (in questo caso, per\u00f2, non si ha un quadrilatero e si parla di \"aquilone degenere\").\nUn deltoide convesso \u00e8 sempre circoscrivibile ad una circonferenza, ossia esiste sempre una circonferenza alla quale tutti i suoi lati sono tangenti.\nLa diagonale che \u00e8 asse di simmetria divide ogni aquilone in due triangoli l'uno simmetrico dell'altro. L'altra diagonale divide ogni aquilone convesso in due triangoli isosceli e individua per ogni aquilone concavo due triangoli isosceli per i quali l'aquilone costituisce la chiusura topologica della loro differenza insiemistica.\nUn aquilone (convesso) che ha tutti i quattro lati congruenti \u00e8 un rombo. \nAd ogni aquilone si possono associare i due triangoli isosceli caratterizzati rispettivamente da una coppia di lati congruenti. Fissati i tre vertici di uno dei due suddetti triangoli isosceli, facendo muovere il quarto vertice sul suo asse di simmetria si individua una famiglia di aquiloni che comprende anche i due aquiloni degeneri costituiti dal triangolo fissato e da due dei suoi lati.\nUn quadrilatero \u00e8 un aquilone se e solo se le sue diagonali sono ortogonali e una delle due viene divisa in due segmenti congruenti dal loro punto di intersezione. \nUn quadrilatero \u00e8 un aquilone se e solo se sono congruenti due suoi lati adiacenti e sono congruenti i due angoli delimitati dalle due coppie di lati per i quali non si \u00e8 richiesta la congruenza.\nUn aquilone \u00e8 un quadrilatero ciclico, cio\u00e8 ha tutti i vertici appartenenti al suo circumcerchio, se e solo se due suoi angoli opposti sono angoli retti; in tale caso la diagonale di simmetria dell'aquilone \u00e8 diagonale del circumcerchio e i due triangoli tra loro simmetrici che lo compongono sono rettangoli.\nArea.\nL'area si pu\u00f2 ottenere con la seguente formula che calcola l'area di un qualsiasi quadrilatero con le diagonali perpendicolari:\nformula_1\ndove formula_2 \u00e8 la diagonale maggiore e formula_3 \u00e8 quella minore."}
{"id": "87044", "revid": "1305772", "url": "https://it.wikipedia.org/wiki?curid=87044", "title": "Curia", "text": ""}
{"id": "87048", "revid": "110157", "url": "https://it.wikipedia.org/wiki?curid=87048", "title": "Deltoide (curva)", "text": "In geometria, la deltoide \u00e8 una curva ipocicloide con tre cuspidi. \nIl primo a studiare questa curva fu Eulero; venne poi esaminata da Jakob Steiner e viene talora chiamata ipocicloide di Steiner. Essa viene chiamata anche tricuspoide. \nLe equazioni parametriche cartesiane della deltoide avente come cerchio circoscritto il cerchio di centro nell'origine e di raggio \"a\" sono:\nSi pu\u00f2 far scorrere un segmento di lunghezza costante con entrambe le estremit\u00e0 sulla deltoide e con un punto che rimane tangente alla curva. Si osserva che nel periodo in cui una estremit\u00e0 compie un intero giro della deltoide (curva chiusa) il punto di tangenza compie due giri nel verso opposto."}
{"id": "87049", "revid": "599", "url": "https://it.wikipedia.org/wiki?curid=87049", "title": "Tricuspoide", "text": ""}
{"id": "87050", "revid": "599", "url": "https://it.wikipedia.org/wiki?curid=87050", "title": "Ipocicloide di Steiner", "text": ""}
{"id": "87051", "revid": "124908736", "url": "https://it.wikipedia.org/wiki?curid=87051", "title": "Graziano", "text": "Sotto l'influenza di Ambrogio, l'imperatore Graziano avvi\u00f2 una politica fortemente anti-pagana. Rifiut\u00f2 di assumere la tradizionale carica di Pontefice Massimo, elimin\u00f2 i privilegi dei collegi sacerdotali pagani e fece togliere dal senato romano l'altare della Vittoria. Il gesto di Graziano diede avvio a una lunga polemica fra pagani e cristiani, che fu gestita con estrema durezza dal vescovo Ambrogio, contrario a ogni cedimento. La disputa sull'altare della Vittoria fu l'estremo tentativo del paganesimo di salvaguardare la propria posizione nel mondo politico dell'Impero ormai divenuto cristiano.\nBiografia.\nEra il primogenito di Valentiniano I, che lo nomin\u00f2 Augusto a otto anni, il 24 agosto del 367.\nEbbe come precettore Decimo Magno Ausonio.\nAlla morte di suo padre, il 17 novembre 375, le truppe di stanza in Pannonia proclamarono imperatore il suo fratellastro, Valentiniano II. Valentiniano II e la madre Giustina governarono parte dell'occidente (Italia, Illiria e Africa) con sede a Milano mentre Graziano govern\u00f2 il resto dell'impero da Treviri. La divisione era comunque nominale; il potere reale rimase nelle mani di Graziano.\nNel maggio del 378 Graziano sconfisse i Lentiensi, un ramo degli Alemanni, nella battaglia di Argentovaria, vicino all'odierna Colmar.\nIn seguito al disastro di Adrianopoli nell'agosto del 378 nel quale trov\u00f2 la morte l'imperatore Valente, Graziano govern\u00f2 anche la parte orientale dell'impero. Sentendosi impreparato a fronteggiare da solo la pressione barbarica, nomin\u00f2 il 19 gennaio 379 Teodosio I imperatore d'oriente.\nNel 381 Graziano spost\u00f2 la capitale da Treviri a Milano.\nNel 383 Magno Massimo venne proclamato imperatore dalle legioni di Britannia; sbarcato in Gallia, sconfisse vicino a Parigi Graziano, conquistando buona parte di questa provincia. Graziano, impopolare tra le truppe, che passarono dalla parte di Magno Massimo, si rec\u00f2 nella Gallia meridionale, ma a Lugdunum fu assassinato dal \"magister equitum\" Andragazio (25 agosto 383).\nSecondo Zosimo, quando Graziano si accorse che tutte le sue truppe stavano disertando in favore di Massimo, decise di scappare verso la Rezia, il Norico e la Pannonia ma fu raggiunto e ucciso da Andragazio a \"Singidunum\" nella Mesia. Dopo la morte fu divinizzato.\nPolitica religiosa.\nNei primi anni di regno Graziano rispett\u00f2 la religione pagana ancora maggioritaria in tutto l'impero e specialmente in Occidente, limitandosi alle solite persecuzioni degli eretici (cristiani non ortodossi), alle persecuzioni della divinazione di maghi e indovini vari e a favorire e finanziare il cristianesimo (come era normale politica di stato a partire da Costantino).\nCome nel 377, quando Graziano scrisse al vicario del prefetto, Flaviano, egli stesso donatista, ordinandogli di consegnare tutte le basiliche degli scismatici ai cattolici. \nMa Graziano cambi\u00f2 radicalmente tale politica di tolleranza e cominci\u00f2 decisamente a sradicare i culti politeisti, come molti Vescovi sollecitavano da tempo.\nNel 380 promulg\u00f2 l'editto di Tessalonica che dichiarava il cristianesimo religione di Stato.\nDietro l'influenza di Ambrogio, vescovo di Milano, ordin\u00f2 la rimozione della statua e dell'altare della Vittoria dalla curia senatoria (382). Questa misura fu immediatamente attuata, e non fu revocata nonostante le dignitose ma appassionate richieste del Senato romano e dei patrizi pagani capeggiati dal senatore Simmaco in nome della libert\u00e0 di culto e della millenaria tradizione.\nSempre spinto da Ambrogio, Graziano ordin\u00f2 anche la confisca dei beni appartenenti a tutti i culti pagani con la soppressione dei collegi sacerdotali pagani stessi (382).\nQuesta seconda misura di enorme portata fu poi attuata in gran parte dai suoi successori Valentiniano II in Occidente e Teodosio in Oriente.\nGraziano fu anche il primo imperatore a rifiutare la carica di pontefice massimo (essenziale per il culto di stato, anche solo per il cerimoniale), che inizi\u00f2 ad essere usata dai papi."}
{"id": "87054", "revid": "71155", "url": "https://it.wikipedia.org/wiki?curid=87054", "title": "Steiner", "text": "Persone.\nSteiner \u00e8 un cognome piuttosto comune nei paesi di lingua tedesca (deriva dalla parola \"stein\", pietra)."}
{"id": "87057", "revid": "21880", "url": "https://it.wikipedia.org/wiki?curid=87057", "title": "Specie di Cattleya", "text": "Elenco delle Specie di \"Cattleya\"."}
{"id": "87060", "revid": "287204", "url": "https://it.wikipedia.org/wiki?curid=87060", "title": "Clemente Dominguez y Gomez", "text": ""}
{"id": "87064", "revid": "508036", "url": "https://it.wikipedia.org/wiki?curid=87064", "title": "Parallelogramma", "text": "Per la geometria euclidea, un parallelogramma (o parallelogrammo) \u00e8 un quadrilatero con i lati opposti paralleli. I lati e gli angoli opposti di un parallelogramma sono congruenti.\nLa congruenza dei lati e degli angoli opposti \u00e8 una diretta conseguenza del V postulato di Euclide, relativo agli angoli interni determinati da una retta che ne taglia due, e nessuna delle caratteristiche del quadrilatero pu\u00f2 essere dimostrata senza ricorrere al postulato di Euclide o a una delle sue formulazioni equivalenti.\nL'etimologia, dal greco \u03c0\u03b1\u03c1\u03b1\u03bb\u03bb\u03b7\u03bb-\u03cc\u03b3\u03c1\u03b1\u03bc\u03bc\u03bf\u03bd, una forma \"di linee parallele\", riflette la definizione.\nIl parallelogramma \u00e8 un caso particolare di trapezio. Il parallelogramma ha due possibili altezze, secondo quale lato viene considerato come base.\nTipologie.\nDalle definizioni illustrate precedentemente \u00e8 affermabile che:\nPropriet\u00e0 e criteri.\nLa legge del parallelogramma caratterizza gli spazi di Hilbert nell'ambito degli spazi di Banach.\nOgni parallelogramma consente di costruire una tassellazione del piano.\nLa figura solida corrispondente tridimensionale del parallelogramma \u00e8 il parallelepipedo.\nFormula per l'area.\nUn parallelogramma con base formula_1 e altezza formula_2 pu\u00f2 essere diviso in un trapezoide e un triangolo retto, per essere ricombinato in un rettangolo, come mostrato nella figura a destra. Questo significa che l'area di un parallelogramma \u00e8 la stessa di quella di un rettangolo con identica base e altezza: "}
{"id": "87067", "revid": "125875940", "url": "https://it.wikipedia.org/wiki?curid=87067", "title": "Porta Pia", "text": "Porta Pia \u00e8 una delle porte delle mura aureliane di Roma. Situata nel quartiere Nomentano, \u00e8 nota soprattutto per l'avvenimento risorgimentale della presa di Roma, in data 20 settembre 1870: quel giorno il tratto di mura attiguo alla porta urbica fu lo scenario del combattimento tra le truppe del Regno d'Italia e quelle dello Stato Pontificio. Tale battaglia segn\u00f2 la fine dello Stato della Chiesa e l'annessione di Roma all'Italia, la quale pot\u00e9 cos\u00ec completare sua unificazione.\nSi tratta di una delle ultime opere di Michelangelo Buonarroti, nella quale l'artista, all'epoca gi\u00e0 anziano, dispose gli elementi architettonici (di per s\u00e9 una novit\u00e0 pregevole) in modo assai innovativo.\nStoria.\nFu costruita per ordine di papa Pio IV (da cui il nome) su disegno di Michelangelo tra il 1561 e il 1565 in sostituzione della Porta Nomentana che contemporaneamente venne chiusa e che si trovava a meno di un centinaio di metri verso est.\nLa sostituzione si rese necessaria a causa del nuovo assetto urbanistico dell'area, che non poteva pi\u00f9 prevedere il transito attraverso l'antica Porta Nomentana per l'accesso alla via omonima. Secondo quanto riferisce il Vasari, Michelangelo present\u00f2 al pontefice tre diversi progetti, \u00abtutti stravaganti e bellissimi\u00bb; per questa ragione il papa opt\u00f2 pi\u00f9 pragmaticamente per il pi\u00f9 economico. Non si conoscono i tre disegni (solo qualche schizzo per alcuni particolari), n\u00e9 si ha la certezza che l'opera fu effettivamente realizzata sul progetto originario.\nA tal proposito, non secondario per la definizione del progetto fu il ruolo degli assistenti del Buonarroti, che all'epoca aveva ottantacinque anni e probabilmente non era in grado di seguire i lavori con la consueta meticolosit\u00e0.\nDi certo l'aspetto moderno ha subito diverse modifiche, giacch\u00e9 una medaglia commemorativa coniata nel 1561 ed un'incisione di Bartolomeo Faleti del 1568 (le uniche documentazioni dell'epoca) rappresentano una Porta Pia abbastanza diversa da come appare. Si ritiene comunque che l'incisione del Faleti, sebbene non del tutto esatta, sia la testimonianza pi\u00f9 diretta del progetto michelangiolesco.\nIn ogni caso, quello raffigurato sulla medaglia \u00e8 presumibilmente l'aspetto pi\u00f9 vicino al progetto iniziale, sebbene non si possa escludere che in corso d'opera siano state realizzate variazioni progettuali, soprattutto nei particolari, dacch\u00e9 il papa puntava al risparmio. Non \u00e8 comunque possibile chiarire la questione, in quanto, gi\u00e0 una quarantina d'anni dopo la realizzazione della porta, le carte topografiche di Roma la rappresentano quasi come un rudere: forse a causa di un fulmine, l'attico fu gravemente danneggiato e cos\u00ec rimase fino al 1853, quando lo stesso fu ricostruito su progetto di Virginio Vespignani.\nFu comunque uno degli ultimi lavori architettonici del Buonarroti, che mor\u00ec poco prima che l'opera fosse completata. I lavori furono eseguiti da Giacomo Del Duca, che poi realizz\u00f2 anche Porta San Giovanni.\nLa maggior parte degli esperti ritiene che l'interesse principale di Michelangelo fosse rivolto pi\u00f9 all'aspetto teatrale-pittorico della porta che a quello funzionale. \u00c8 infatti collocata alla fine della strada Pia, che riprendeva il tracciato dell'antica \u201cAlta Semita\u201d e proseguiva poi per la moderna via XX Settembre (data della breccia), a concludere con un prospetto frontale imponente un lunghissimo rettifilo che aveva inizio dal Quirinale.\nPer un maggiore effetto scenico la porta era quindi un po' arretrata rispetto alla linea delle mura, alla quale era collegata con due tratti di muro laterali obliqui, sovrastati dalla stessa merlatura della porta, ed era ad una sola arcata (come appare nella medaglia), con la facciata rivolta verso la citt\u00e0, mentre all'esterno si presentava con un semplice fornice.\nUna seconda arcata venne aperta intorno al 1575 per agevolare il transito del traffico, notevolmente aumentato per la chiusura della vicina porta Nomentana, come \u00e8 puntualmente riportato sull'iscrizione che si trova sul fornice centrale:\nLe stampe e le incisioni fino al 1577 raffigurano una torre su un lato esterno della porta, che poi appare mozzata; \u00e8 dubbio se si tratti di un crollo o di un abbassamento voluto per motivi architettonici.\nLa facciata verso l'esterno della citt\u00e0 fu terminata nel 1869 su progetto in stile neoclassico di Virginio Vespignani, il quale sembra si sia ispirato ad un'incisione del 1568 che doveva essere abbastanza vicina al progetto originario michelangiolesco. Iniziata nel 1853 con un restauro per i danni subiti due anni prima per la caduta di un fulmine, vennero realizzati anche gli edifici ed il cortile interno. La facciata, in linea con la cinta muraria, ospita due statue, fiancheggiate da quattro colonne: di Sant'Agnese e di Sant'Alessandro, che il Vespignani colloc\u00f2 all'interno di apposite nicchie, secondo la volont\u00e0 di Pio IX.\nIl papa volle ricordare in tal modo lo scampato pericolo corso in occasione del crollo della sala d'udienza del convento di Sant'Agnese, che sorgeva l\u00ec nei pressi, dove il 12 aprile 1855 si era recato in visita. Durante il cannoneggiamento del 1870, le due statue subirono un grave danno e, dopo un lungo restauro, furono ricollocate in sede nel 1929.\nSopra il fornice esterno \u00e8 stata apposta una lunga iscrizione a ricordo dello scampato pericolo:\nAll'interno dei fabbricati che, formando un cortiletto, uniscono le due facciate della porta e che un tempo erano utilizzati per l'ufficio doganale, si trova il Museo storico dei bersaglieri. All'interno del cortile sono presenti un monumento ad Enrico Toti, nonch\u00e9 i busti di quattro eminenti bersaglieri: Alessandro La Marmora, fondatore del Corpo, Luciano Manara e Goffredo Mameli, caduti nella difesa della Repubblica Romana e Giacomo Pagliari, caduto il 20 settembre 1870 nell'assalto alla Breccia di Porta Pia.\nLa breccia di Porta Pia.\nPorta Pia divenne celebre nel 1870, quando nelle sue immediate vicinanze si concentr\u00f2 l'attacco delle truppe del Regno d'Italia contro la guarnigione pontificia, durante le operazioni militari per la Presa di Roma. Il cannoneggiamento italiano inizi\u00f2 alle 5.10 di mattina del 20 settembre, concentrandosi sul tratto di mura compreso tra Porta Salaria e Porta Pia ad opera delle batterie 2\u00ba (capitano Buttafuochi) e 8\u00ba (capitano Malpassuti) del 7\u00ba Reggimento di artiglieria.\nPoco dopo le ore 9 inizi\u00f2 ad aprirsi una vasta breccia a una cinquantina di metri alla sinistra di Porta Pia. Una pattuglia di bersaglieri del 34\u00ba battaglione fu inviata sul posto a constatarne lo stato. I comandanti d'artiglieria ordinarono di concentrare gli sforzi proprio in quel punto (erano le 9:35). Dopo dieci minuti d'intenso fuoco, la breccia era abbastanza vasta (circa trenta metri) da permettere il passaggio delle truppe. Il comando italiano ordin\u00f2 immediatamente la formazione tre colonne d'attacco per penetrare nel varco. La prima colonna, formata dal 12\u00ba Battaglione Bersaglieri e dal 2\u00ba Battaglione del 41\u00ba Reggimento Fanteria \"Modena\" avrebbe mosso da Villa Falzacappa; la seconda, formata da 34\u00ba Battaglione Bersaglieri e dai tre battaglioni del 19\u00ba Reggimento Fanteria \"Brescia\", avrebbe mosso da Villa Albani, mentre la terza sarebbe partita da Villa Patrizi con il 35\u00ba Battaglione Bersaglieri e i battaglioni del 39\u00ba e 40\u00ba Reggimento Fanteria \"Bologna\". L'assalto in realt\u00e0 non sarebbe stato necessario: verso le ore dieci dal campo pontificio fu esposta la bandiera bianca ma quando pochi minuti dopo le truppe italiane si avvicinarono alla breccia un gruppo dei difensori pontifici, ignaro della resa, apr\u00ec un fitto fuoco di fucileria da Villa Bonaparte, uccidendo il Magg. Giacomo Pagliari (comandante del 34\u00ba Battaglione Bersaglieri) e ferendo una decina di soldati: rotti gli indugi, il 12\u00ba Battaglione Bersaglieri suon\u00f2 la carica ed irruppe nella breccia, seguito dalle altre unit\u00e0, senza incontrare altra resistenza.\nLa breccia nelle mura venne riparata nel 1871 ed una prima lapide commemorativa venne affissa nel punto esatto dell'irruzione. Nel 1895, per il 25\u00ba Anniversario della Presa di Roma, vennero posizionate sotto la direzione dello scultore Ettore Ferrari due altri lapidi ai lati di quella originaria e di fronte ad essa venne eretta una colonna celebrativa sormontata da una Vittoria Alata in bronzo. Nel 1920, per il 50\u00ba anniversario, il Governatorato di Roma affid\u00f2 a Giovanni Battista Giovenale la risistemazione monumentale dell'area, inglobando le tre lapidi in una struttura in marmo bianco e fregi bronzei.\nNel 1932 su iniziativa della Associazione Nazionale Bersaglieri venne eretto di fronte alla porta, al centro del piazzale di Porta Pia, il Monumento al Bersagliere. \u00c8 costituito da una statua in bronzo alta sei metri, opera dello scultore e medaglista romano Publio Morbiducci, raffigurante un trombettiere dei bersaglieri in corsa, armato di fucile, posizionata su un imponente basamento in travertino, realizzato dallo sculture Mancini, ai lati del quale sono posizionati sei bassorilievi in Pietra di Trani raffiguranti episodi salienti della storia dei Bersaglieri."}
{"id": "87069", "revid": "599013", "url": "https://it.wikipedia.org/wiki?curid=87069", "title": "Amenemhat IV", "text": "Biografia.\nFiglio di Amenemhat (III), gli successe dopo, forse un breve periodo di coreggenza. Dovrebbe aver regnato una decina di anni (la data attestata pi\u00f9 alta \u00e8 il 10\u00ba anno). Di lui e del suo regno conosciamo ben poco a causa della scarsit\u00e0 di documenti.\nLe iscrizioni rinvenute nelle cave dello Uadi Maghara confermano il permanere di una intensa attivit\u00e0 di edificazione ed il ritrovamento di oggetti di fabbricazione egizia all'interno di tombe di principi palestinesi e siriaci confermano i buoni rapporti con tali regioni.\nA questo sovrano \u00e8 attribuita una piramide i cui resti si trovano nel sito archeologico di Mazghuna, nei pressi di Dahshur.\nNon \u00e8 ricordata alcuna sposa reale e probabilmente non ebbe figli che gli sopravvissero in quanto, alla sua morte, sal\u00ec al trono la sorella."}
{"id": "87074", "revid": "610351", "url": "https://it.wikipedia.org/wiki?curid=87074", "title": "Viaggi apostolici di Giovanni Paolo II", "text": "Durante il suo pontificato, papa Giovanni Paolo II ha viaggiato pi\u00f9 di tutti i precedenti papi messi insieme. Mentre alcune delle mete dei suoi pellegrinaggi (come gli Stati Uniti e la Terra Santa) erano gi\u00e0 state visitate dal predecessore Paolo VI (soprannominato a volte \"il Papa pellegrino\"), molti altri paesi non erano mai stati visitati in precedenza da alcun altro Pontefice.\nNumerosissime anche le visite pastorali effettuate nelle parrocchie di Roma, nelle citt\u00e0, nei santuari e nei luoghi di lavoro in Italia.\n\u00c8 stato il primo papa in carica a recarsi nel Regno Unito, dove ha incontrato la regina Elisabetta II ed il capo della Chiesa anglicana. In quell'occasione, compiendo un gesto di alto valore simbolico, si inginocchi\u00f2 in preghiera insieme all'arcivescovo di Canterbury, Robert Runcie, all'interno della cattedrale di Canterbury, il luogo pi\u00f9 sacro della Chiesa anglicana.\nIn occasione dei suoi numerosi viaggi ha posto in rilievo la propria devozione alla Vergine Maria, recandosi in visita a molti santuari a lei consacrati, come quelli di Knock, nella Repubblica d'Irlanda, di F\u00e1tima in Portogallo, di Nostra Signora di Guadalupe in Messico, di Lourdes in Francia, di Loreto, Il Santuario della Beata Vergine di Caravaggio e Pompei in Italia. Questi suoi pellegrinaggi sono spesso stati contraddistinti da una vastissima partecipazione popolare alle messe papali da lui celebrate, come, ad esempio, quella di un milione di persone (un quarto dell'intera popolazione irlandese) che partecip\u00f2 alla messa celebrata nel 1979 nel Phoenix Park di Dublino.\nDal 25 gennaio al 1\u00ba febbraio 1979, papa Giovanni Paolo II ha compiuto il suo primo viaggio apostolico recandosi in Repubblica Dominicana, Messico e Bahamas, l\u00ec visit\u00f2 Santo Domingo, Citt\u00e0 del Messico, Puebla, Oaxaca, Guadalajara, Monterrey e Nassau presiedendo 7 messe e pronunciando 36 discorsi pubblici.\nNello stesso anno comp\u00ec il secondo nella sua terra natale, la Polonia, celebrando 12 messe e pronunciando 37 discorsi pubblici. L\u00ec visit\u00f2 Varsavia, Gniezno, Cz\u0119stochowa, Cracovia, Kalwaria Zebrzydowska, Wadowice, Brzezinka e Nowy Targ.\nDal 29 settembre all'8 ottobre del 1979, papa Giovanni Paolo II si \u00e8 recato, per il suo terzo viaggio apostolico, in Irlanda e negli Stati Uniti d'America, con una visita alle Nazioni Unite.\nLe citt\u00e0 visitate furono Dublino, Drogheda, Galway, Knock, Limerick, Maynooth, Boston, New York, Filadelfia, Des Moines, Chicago, Washington. Celebr\u00f2 13 messe e pronunci\u00f2 75 discorsi pubblici.\nL'ultimo viaggio del 1979 fu dedicato alla Turchia e si svolse dal 28 al 30 novembre. Visit\u00f2 Ankara, Istanbul, Efeso e Smirne, pronunciando 2 messe e 13 discorsi pubblici.\nNel 1984, Giovanni Paolo II fu il primo papa a visitare Porto Rico. In quell'occasione speciali padiglioni furono allestiti per lui all'aeroporto internazionale Luis Mu\u00f1oz Mar\u00edn, nella capitale San Juan, dove si incontr\u00f2 con il governatore Rafael Hern\u00e1ndez Col\u00f3n e altri esponenti politici a Plaza Las Am\u00e9ricas.\nIn ricordo della visita alla citt\u00e0 boliviana di Cochabamba nel 1988 fu eretta la colossale statua del Cristo de la Concordia, una delle statue del Cristo pi\u00f9 alte al mondo.\nAlcuni giornali riportarono la notizia di un complotto per assassinare il Papa durante la sua visita a Manila, nelle Filippine, nel gennaio del 1995. Il piano, inserito all'interno di un vasto piano di attacchi terroristici, chiamato Operazione Bojinka, sarebbe stato pianificato dai due affiliati alla rete terroristica Al Qaida, Ramzi Yusef e Khalid Sheykh Mohammed. Un attentatore suicida, vestito da prete per potersi avvicinare a Wojty\u0142a senza destare sospetti, avrebbe dovuto avvicinarsi al veicolo che lo trasportava e farsi esplodere vicino ad esso. Qualche giorno prima del 15 gennaio, giorno in cui avrebbe dovuto aver luogo l'attentato, un incendio casualmente divampato in un appartamento permise agli investigatori, guidati da Aida Fariscal, di venire in possesso di un computer portatile di propriet\u00e0 di Yusef che conteneva i piani dettagliati dell'azione terroristica. Yusef fu arrestato in Pakistan circa un mese pi\u00f9 tardi, mentre Khalid Sheikh Mohammed fu arrestato solo nel 2003.\nNel 1999 Giovanni Paolo II visit\u00f2 la Romania dove incontr\u00f2 i capi locali della Chiesa ortodossa, divenendo il primo papa a visitare un paese a maggioranza Ortodossa dallo Scisma nell'XI secolo (1054).\nSempre nel 1999, Giovanni Paolo II fece un altro dei suoi numerosi viaggi negli Stati Uniti d'America, celebrando una messa a St. Louis nell'Edward Jones Dome. Parteciparono pi\u00f9 di 104.000 persone, trasformando l'evento nella pi\u00f9 grande riunione al coperto nella storia degli Stati Uniti.\nNel maggio del 2001 Wojty\u0142a fece un altro pellegrinaggio attraverso il Mediterraneo sulle tracce del santo di cui ha portato il nome: San Paolo. Viaggiando dalla Grecia alla Siria all'isola di Malta, divenendo il primo papa cattolico ad entrare in Grecia da pi\u00f9 di mille anni ed il primo in assoluto a visitare una Moschea. Visit\u00f2 la moschea degli Omayyadi di Damasco dove si crede che il corpo decollato di Giovanni il Battista sia sepolto.\nNel maggio 2002, nel suo viaggio in Bulgaria, papa Giovanni Paolo II and\u00f2 a pregare sulla tomba di Giovanni di Rila.\nLista dei viaggi.\nI seguenti sono tutti i viaggi pastorali di Giovanni Paolo II al di fuori dell'Italia (per i viaggi apostolici in Italia si veda Visite pastorali di Giovanni Paolo II):\nPer paese.\nPapa Giovanni Paolo II ha visitato 127 paesi dalla sua elezione (oltre l'Italia):\nGiornate mondiali della giovent\u00f9.\nSette viaggi pastorali di Wojtyla sono stati fatti in occasione di altrettante edizioni internazionali della GMG. Non \u00e8 ovviamente compresa nel conteggio la GMG di Roma del 2000."}
{"id": "87076", "revid": "161718", "url": "https://it.wikipedia.org/wiki?curid=87076", "title": "Aelia Capitolina", "text": ""}
{"id": "87077", "revid": "73843", "url": "https://it.wikipedia.org/wiki?curid=87077", "title": "Santa Lucia (stato)", "text": ""}
{"id": "87078", "revid": "62748", "url": "https://it.wikipedia.org/wiki?curid=87078", "title": "Santa Lucia (disambigua)", "text": ""}
{"id": "87079", "revid": "9", "url": "https://it.wikipedia.org/wiki?curid=87079", "title": "San Vincenzo e Grenadine", "text": ""}
{"id": "87081", "revid": "9", "url": "https://it.wikipedia.org/wiki?curid=87081", "title": "Saint Vincent e le Grenadine", "text": ""}
{"id": "87084", "revid": "78156439", "url": "https://it.wikipedia.org/wiki?curid=87084", "title": "Rwanda", "text": ""}
{"id": "87089", "revid": "228587", "url": "https://it.wikipedia.org/wiki?curid=87089", "title": "Salomone (disambigua)", "text": ""}
{"id": "87091", "revid": "123457548", "url": "https://it.wikipedia.org/wiki?curid=87091", "title": "Georges Braque", "text": " Il cubismo analitico nasce tra il 1909 e il 1910, grazie a Picasso e Braque che si rendono conto che, spezzando troppo la superficie pittorica, i suoi singoli frammenti non sono pi\u00f9 ricomponibili virtualmente e l'opera si avvicina sempre pi\u00f9 ai caratteri dell'astrattismo, infatti i cubisti non vogliono perdere la riconoscibilit\u00e0 dell'oggetto. Queste idee le porteranno nel cubismo sintetico, evoluzione dell'analitico a partire dal 1912, fino al 1914, quando Braque verr\u00e0 richiamato al fronte.\nCon la collaborazione di Juan Gris elaborano una serie di tecniche per uscire da questo paradosso in cui sono incappati portando alle estreme conseguenze la loro tecnica di rappresentazione del reale. Introducono nel quadro frammenti di realt\u00e0, di oggetti reali combinati alle parti dipinte (tecnica del collage), utilizzano mascherine con numeri o lettere (tecnica mista, tipo stencil); inseriscono \"trompe l'\u0153il\" e riproducono l'effetto delle venature del legno con la tecnica del pettine passato sul colore fresco.\nInoltre si assiste al ritorno del colore e soprattutto il processo dell'opera non ha inizio attraverso l'osservazione del reale, ma si creano sulla tela forme geometriche semplici variamente composte, in intersezione, orientate in vario modo e solo in un secondo momento queste suggeriscono oggetti reali. La realt\u00e0 viene dunque sintetizzata, creata nell'immagine. Gli oggetti sulla tela non sono pi\u00f9 copia del reale, esistono nel momento in cui vengono concretizzati nell'immagine pittorica, di essi c'\u00e8 solo il concetto formale.\nBiografia.\nGeorges Braque nacque in Francia il 13 maggio 1882, trascorrendo poi l'infanzia e la prima giovinezza a Le Havre. Frequent\u00f2 i corsi serali alla scuola di belle arti dal 1897 al 1899. Poco dopo si trasfer\u00ec a Parigi, dove fu apprendista presso un maestro decoratore ed ottenne l'abilitazione nel 1901. L'anno seguente si iscrisse all\"'Academie Humbert\" che frequent\u00f2 fino al 1904, e dove incontr\u00f2 Marie Laurencin e Francis Picabia.\nDurante l'inverno del 1905-1906, dopo essersi formato all'\u00c9cole des Beaux-Arts di Parigi e subendo l'influenza dell'opera di Henri Matisse, cominci\u00f2 a dipingere alla maniera dei fauves, ricorrendo all'uso di colori brillanti e sfruttando la libert\u00e0 della composizione: fanno parte di questo periodo opere quali \"Paysage \u00e0 l'Estaque\" (1906, Museo dell'Annonciade, Saint-Tropez).\nIl 1907 fu un anno determinante nella formazione dell'artista che visit\u00f2 la retrospettiva su Paul C\u00e9zanne presentata in occasione del \"Salon d'Automne\", venne in contatto con Picasso impegnato nella realizzazione di \"Les demoiselles d'Avignon\" e cominci\u00f2 a nutrire un considerevole interesse per l'arte primitiva. Ricorrendo a volumi geometrici e riducendo la tavolozza alle tonalit\u00e0 del verde e del bruno, Braque cerc\u00f2 di dare forma e di costruire lo spazio esistente tra i volumi della composizione senza l'ausilio di artifici quali la prospettiva e il chiaroscuro. In \"Grand Nu\"(1908, collezione privata, Parigi) egli costruisce l'anatomia con ampie e brevi pennellate che suggeriscono i volumi chiusi in una spessa e nera linea di contorno. Applic\u00f2 questi stessi principi di costruzione geometrica sia ai paesaggi sia alle nature morte.\nTra il 1909 e il 1914 i progressi nell'arte plastica di Braque e Picasso furono favoriti da una proficua amicizia. Da questo stimolante connubio nacque una nuova visione dello spazio pittorico, che presenta oggetti smembrati e sfaccettature creati dallo spezzettarsi dei piani: \u00e8 la fase del cosiddetto cubismo analitico. In \"Violon et Palette\" (1909, Guggenheim Museum, New York), la rappresentazione cos\u00ec creata di un violino ne sottolinea i contrasti della composizione; allo spettatore vengono in questo modo offerti tutti i piani di una visione prospettica ridotta alla superficie del quadro e chiusa in uno stesso e coerente volume. La parte superiore del dipinto, dove appare raffigurato un chiodo che sostiene una tavolozza, simboleggia ironicamente le due possibilit\u00e0 della ricerca pittorica. Nello sforzo di rappresentare volumi sempre pi\u00f9 complessi per renderli in ogni loro sfaccettatura, le tele di Braque divennero pressoch\u00e9 indecifrabili, a dispetto dell'astrazione che tanto aveva ricusato. Per questo, nell'autunno del 1911, egli introdusse nei suoi quadri segni riconoscibili quali lettere e cifre stampate (Le Portugais, 1911, Kunstmuseum, Basilea) e, l'anno seguente, speriment\u00f2 la tecnica del collage che gli consent\u00ec di creare una sintesi di elementi diversi per descrivere con chiarezza un oggetto attraverso la dissociazione di forme e colori. La proficua collaborazione tra Braque e Picasso si interruppe nel 1914, quando Braque fu chiamato alle armi.\nDopo la prima guerra mondiale, durante la quale rimase ferito, lavor\u00f2 autonomamente e svilupp\u00f2 uno stile pi\u00f9 personale, caratterizzato da colori vivaci e superfici a trama e, dopo il suo trasferimento sulla costa della Normandia, d\u00e0 la ricomparsa della figura umana. Ritrasse anche nature morte, vedute d'interni e paesaggi marini: sono di questo periodo le serie degli Ateliers (1948-1955) e degli Uccelli (1955-1963). In questo periodo realizz\u00f2 anche alcuni lavori decorativi come la scultura della porta del tabernacolo della chiesa ad Assy nel 1948 o la decorazione del soffitto della sala etrusca al museo del Louvre dal 1952 al 1953.\nRiconosciuto universalmente come uno dei maggiori pittori del XX secolo, mor\u00ec il 31 agosto 1963 a Parigi. Venne sepolto nel cimitero marino di Varengeville-sur-Mer in Normandia.\nGeorges Braque nei musei.\nElenco dei musei che espongono opere dell'artista:\nRiconoscimenti.\nNel 1958, l'Accademia dei Lincei gli ha conferito il Premio Internazionale Feltrinelli per le Arti."}
{"id": "87093", "revid": "9", "url": "https://it.wikipedia.org/wiki?curid=87093", "title": "Samoa Occidentali", "text": ""}
{"id": "87094", "revid": "339392", "url": "https://it.wikipedia.org/wiki?curid=87094", "title": "Rifondazione comunista", "text": ""}
{"id": "87095", "revid": "1226", "url": "https://it.wikipedia.org/wiki?curid=87095", "title": "Commonwealth Britannico", "text": ""}
{"id": "87096", "revid": "1226", "url": "https://it.wikipedia.org/wiki?curid=87096", "title": "Commonwealth britannico delle nazioni", "text": ""}
{"id": "87098", "revid": "1226", "url": "https://it.wikipedia.org/wiki?curid=87098", "title": "Commonwealth britannico", "text": ""}
{"id": "87099", "revid": "1226", "url": "https://it.wikipedia.org/wiki?curid=87099", "title": "Commonwealth delle Nazioni", "text": ""}
{"id": "87102", "revid": "125277676", "url": "https://it.wikipedia.org/wiki?curid=87102", "title": "Concilio Vaticano I", "text": "Il Concilio ecumenico Vaticano I \u00e8 stato il XX concilio ecumenico, ovvero una riunione di tutti i vescovi cattolici del mondo, per discutere di argomenti riguardanti la vita della Chiesa cattolica.\nL'apertura del Concilio Vaticano fu indetta ufficialmente da papa Pio IX nel giugno 1868, ma le sessioni furono interrotte due anni dopo, nel luglio 1870, a causa della presa di Porta Pia.. Si tenne nella Basilica di San Pietro in Vaticano a Roma. \nNel corso dei lavori si sancirono: il dogma dell'infallibilit\u00e0 del magistero del Papa in materia di fede e di morale (quando tale magistero rispetti alcune condizioni); e il dogma della conoscenza di Dio con la sola ragione: \u201c\"La santa Chiesa, nostra Madre, sostiene e insegna che Dio, principio e fine di tutte le cose, pu\u00f2 essere conosciuto con certezza con il lume naturale della ragione umana partendo dalle cose create\"\u201d [Concilio Vaticano I: Denz. -Sch\u00f6nm., 3004; cf 3026; Conc. Ecum. Vat. II, Dei verbum]. Senza questa capacit\u00e0, l'uomo non potrebbe accogliere la Rivelazione di Dio. L'uomo ha questa capacit\u00e0 perch\u00e9 \u00e8 creato \u201ca immagine di Dio\u201d CCC,36.\nStoria.\nIl Concilio Vaticano Primo fu convocato da Papa Pio IX con la bolla \"Aeterni Patris\" del 29 giugno 1868. La prima sessione fu tenuta nella Basilica di San Pietro l'8 dicembre 1869. Vi parteciparono quasi 800 padri conciliari. Furono invitati anche delegati delle altre confessioni cristiane i quali, per\u00f2, credettero si trattasse di una provocazione e non di un invito e quindi rifiutarono.\nLa preparazione del concilio (il primo ad essere preparato in modo molto approfondito ancora prima della sua apertura) venne affidata ad una Commissione di cardinali, detta \"Congregazione direttiva\", assistita da cinque commissioni speciali, le quali dovevano trattare i problemi riguardanti l'adeguamento della dottrina ecclesiastica, il ruolo del Papa, valutare gli errori del razionalismo, i rapporti tra la Chiesa e lo Stato.\nIl primario scopo del Papa fu di ottenere la conferma della posizione che egli aveva assunto nel suo Sillabo (1864), condannando una vasta gamma di posizioni associate al razionalismo, al liberalismo e al materialismo e al fideismo.\nPio IX indirizz\u00f2 la lettera apostolica \"Iam vos omnes\" ai protestanti e a tutti gli acattolici, per tornare a condividere \"la comunione e la verit\u00e0 della Chiesa Cattolica\", come i loro Padri comuni. Il documento afferm\u00f2 che la Chiesa cattolica fu:\nEssendo prive di un'\"autorit\u00e0 viva\" depositaria della fede, le loro dottrine mutano senza una fine e senza la sicurezza e gli strumenti del fine salvifico, offerti dalla Chiesa unita al Corpo mistico col Battesimo.\nIl fine del Concilio fu, accanto alla condanna, di definire la dottrina riguardante la Chiesa. Nelle tre sessioni ci fu discussione e approvazione solo di due costituzioni: \"Dei Filius\", la costituzione dogmatica sulla fede cattolica (che definisce, tra le altre cose, il senso in cui la Bibbia \u00e8 ispirata da Dio secondo la dottrina cattolica) e \"Pastor Aeternus\", la prima costituzione dogmatica sulla Chiesa di Cristo, che tratta il primato e l'infallibilit\u00e0 del vescovo di Roma quando definisce solennemente un dogma.\nLa definizione di infallibilit\u00e0 papale non era nell'ordine del giorno originario degli argomenti da discutere (Pio IX sent\u00ec che sarebbe stato sconveniente per lui introdurre tale tema), ma fu aggiunta ben presto con forza dopo che il Concilio Vaticano si radun\u00f2, per volont\u00e0 dell'arcivescovo Luigi Natoli che sostenne, in molteplici interventi, la chiara definizione del dogma dell'infallibilit\u00e0 del Papa.\nFu controversa, non perch\u00e9 molti non credessero che il Papa fosse infallibile nel definire un dogma, ma perch\u00e9 molti che lo credevano non pensavano fosse prudente definire la dottrina formalmente. John Henry Newman, per esempio, pens\u00f2 che una tale definizione formale potesse allontanare potenziali convertiti. Alcuni temevano che essa avrebbe condotto al rinnovato sospetto che i cattolici avessero un'alleanza straniera. Una tale visione fu sostenuta dai due terzi dei vescovi degli Stati Uniti e da molti della Francia e della Germania.\nCirca 60 membri del Concilio si astennero lasciando Roma il giorno prima del voto.\nL'arcivescovo Luigi Natoli, e l'arcivescovo (pi\u00f9 tardi Santo) Antonio Mar\u00eda Claret y Clar\u00e1, confessore presso la corte spagnola e fondatore dei Figli Missionari del Cuore Immacolato di Maria (Missionari Claretiani), condannarono fortemente le \"blasfemie e le eresie espresse sul campo di questo Concilio\", e furono i pi\u00f9 energici difensori riguardo alla questione dell'infallibilit\u00e0 del Papa e del primato della Santa Sede Romana.\nTra i membri del Concilio, l'arcivescovo Antonio Mar\u00eda Claret y Clar\u00e1 fu uno dei pochi ad essere proclamato santo (beatificato nel 1934 da papa Pio XI e canonizzato come Santo da papa Pio XII nel 1950). Oltre a lui, anche il cardinale John Henry Newman (beatificato nel 2010 da papa Benedetto XVI e canonizzato come Santo da papa Francesco nel 2019).\nLa discussione e l'approvazione della costituzione dette adito a serie controversie che portarono all'abbandono della Chiesa di alcuni che divennero noti come Vecchi Cattolici.\nLo scoppio della guerra franco-prussiana, nel luglio 1870, la sconfitta della Francia di Napoleone III e la Presa di Roma da parte dei bersaglieri italiani il 20 settembre del medesimo anno, interruppe definitivamente il Concilio, il quale fu aggiornato \"sine die\" il 20 ottobre 1870, senza riprendere pi\u00f9. Fu poi dichiarato chiuso circa un secolo dopo nel 1960 da papa Giovanni XXIII, come atto formale prima dell'apertura del Concilio Vaticano II.\nI risultati del Concilio Vaticano I tracciarono il trionfo del movimento dell'ultramontanismo, che sostenne un governo della Chiesa centrale basato sul Vaticano.\nFu rilevata una crescente consapevolezza della propria identit\u00e0 tra i cattolici nel mondo, e il numero delle vocazioni alla vita religiosa e sacerdotale aument\u00f2 insieme con un'attivit\u00e0 politica chiaramente pro-cattolica da parte dei cattolici nei loro paesi nativi.\nAccanto a ci\u00f2, si svilupp\u00f2 un pi\u00f9 forte coinvolgimento dei laici nell'opera della Chiesa cattolica e il concilio avrebbe portato indirettamente anche alla nascita del movimento liturgico che sarebbe particolarmente fiorito sotto papa Pio X."}
{"id": "87103", "revid": "965226", "url": "https://it.wikipedia.org/wiki?curid=87103", "title": "Pietro Ingrao", "text": "Storico capofila dell'ala di sinistra interna movimentista del Partito Comunista Italiano, chiamata per l'appunto \"Ingraiana\", particolarmente concentrata sulle variegate tematiche legate all'ambientalismo e al femminismo, oltrech\u00e9 vicina ai movimenti studenteschi del tempo, fu direttore dell'organo di stampa ufficiale del Partito, \"l'Unit\u00e0\", dal 1947 al 1957 e parlamentare alla Camera dei deputati ininterrottamente tra il 1950 e il 1992. Dell'assemblea di Montecitorio fu anche presidente dal 1976 al 1979.\nBiografia.\nIngrao nacque nel paesino di Lenola, al secolo nell'allora provincia di Terra di Lavoro (confluito, nel 1934, nella neo-costituita provincia di Latina), il 30 marzo del 1915 da una famiglia di benestanti proprietari terrieri originaria di Grotte (in provincia di Agrigento). Era nipote, da parte di padre, del politico liberale Francesco Ingrao.\nFrequenta il ginnasio a Santa Maria Capua Vetere e il liceo a Formia, dove conosce gli insegnanti Pilo Albertelli e Gioacchino Gesmundo che ne influenzeranno profondamente la formazione. Iniziata la sua attivit\u00e0 anti-fascista nel 1939 (ma fu in precedenza iscritto al Gruppo Universitario Fascista, classificandosi secondo nella categoria Poesia al Littoriale della cultura e dell'arte di Firenze (1934)), ader\u00ec al Partito Comunista Italiano nel 1940 e partecip\u00f2 attivamente alla Resistenza partigiana.\nAl termine della seconda guerra mondiale divenne il riferimento indiscusso di un'area all'interno del PCI schierata su posizioni marxiste creative, molto attente ai movimenti della societ\u00e0. Rappresent\u00f2 quindi \"l'ala sinistra\" del partito (vot\u00f2 tuttavia a favore dell'espulsione dei dissidenti di sinistra, a lui molto vicini, che si raccoglievano intorno al mensile \"il manifesto\"). Ebbe spesso profondi scontri politici con Giorgio Amendola, che invece guidava \"l'ala destra\" o migliorista.\nIninterrottamente deputato dal 27 settembre 1950, quando subentr\u00f2 al mandato del collega Domenico Emanuelli deceduto prematuramente, al 1992, nonch\u00e9 capogruppo tra il 1964 e il 1972, fu direttore del quotidiano \"l'Unit\u00e0\" dall'11 febbraio 1947 al 15 gennaio 1957. Fu durante la sua direzione, nel 1956, che si trov\u00f2 a firmare due perentori editoriali (\"Da una parte della barricata a difesa del socialismo\", uscito senza firma il 25 ottobre 1956, e \"Il coraggio di prendere posizione\", pubblicato il 27 ottobre a firma \"P. I.\") con cui esprimeva una durissima condanna della Rivoluzione ungherese, una posizione filo-sovietica della quale si sarebbe pubblicamente pentito nel prosieguo della sua vicenda politica.\nIn seguito entr\u00f2 nel comitato centrale del partito, non senza esprimere dialettica verso la segreteria di Luigi Longo.\nFu il primo comunista a presiedere la Camera dei deputati dal 1976 al 1979, in un periodo di ampie tensioni sociali: la sua Presidenza lasci\u00f2 il segno sia nei lavori di Montecitorio sia nella richiesta di un miglioramento del livello della legislazione ordinaria.\nFra il 1989 e il 1991 fu tra i massimi oppositori della svolta della Bolognina che port\u00f2 allo scioglimento del PCI; al XIX e al XX Congresso del partito, nel 1990 e nel 1991, fu infatti tra i firmatari e i principali animatori e ispiratori delle mozioni di minoranza che si opposero alla linea del segretario Achille Occhetto.\nIngrao ader\u00ec comunque al Partito Democratico della Sinistra dove coordin\u00f2 l'area dei Comunisti Democratici; successivamente, dopo il referendum elettorale del 1993, lasci\u00f2 il partito: cos\u00ec, il 15 maggio 1993, annunci\u00f2 l'addio al PDS.\nIn seguito \u00e8 stato un indipendente vicino al Partito della Rifondazione Comunista dal 1996, organizzazione alla quale aderir\u00e0 formalmente solo il 3 marzo 2005. Ancora alle elezioni europee del 2009 invitava a votare la Lista Anticapitalista, ma nel marzo 2010 dichiarava di votare per Emma Bonino alla presidenza del Lazio e per Sinistra Ecologia Libert\u00e0. In vista delle elezioni politiche del 2013, conferm\u00f2 il suo voto per Sinistra Ecologia Libert\u00e0\",\" di cui ebbe a dichiarare: \"\u00e8 l'unica forza unitaria della sinistra che pu\u00f2 ambire a governare il paese ed essere protagonista di un cambiamento reale\". Ha affermato di votare Sinistra Ecologia Libert\u00e0 anche perch\u00e9 a favore dei matrimoni gay.\nNella sua vita Pietro Ingrao ha scritto poesie e diversi saggi politici. La sua opera pi\u00f9 importante \u00e8, secondo il giudizio della maggior parte dei critici, \"Appuntamenti di fine secolo\", pubblicata nel 1995 grazie alla collaborazione con Rossana Rossanda. Il 20 ottobre 2007 Pietro Ingrao ha portato il suo saluto alla manifestazione di piazza San Giovanni in Laterano (Roma) organizzata dalla sinistra radicale contro il precariato e per i diritti dei lavoratori. \u00c8 uno dei primi firmatari dell'appello per la manifestazione. Nel 2011 scrive \"Indignarsi non basta\", risposta a \"Indignatevi!\" di St\u00e9phane Hessel, appello a non cadere nel disinteresse per la politica.\nIngrao si \u00e8 sempre dichiarato ateo, sebbene abbia manifestato in molte occasioni profondo interesse per le domande spirituali e per le esperienze religiose altrui pi\u00f9 intense e coerenti. Nel 2014 crea un sito internet a lui intestato per offrire una sintesi della sua carriera politica e continuare a comunicare coi simpatizzanti.\nSposato il 24 giugno 1944 con Laura Lombardo Radice (1913-2003), aveva cinque figli: Chiara, Renata, Bruna, Celeste e Guido.\nMuore a Roma il 27 settembre 2015, all'et\u00e0 di 100 anni. \u00c8 sepolto presso il cimitero comunale di Lenola.\nArchivio.\nIl fondo \u00e8 stato donato al Centro di studi e iniziative per la Riforma dello Stato, da Pietro Ingrao il 7 marzo 2005 con atto notarile. Il 24 marzo 2005 la Soprintendenza archivistica del Lazio ha dichiarato il materiale di interesse storico particolarmente importante. Si tratta delle carte raccolte presso gli uffici del Centro di studi e iniziative per la riforma dello stato. Il nucleo principale riguarda un arco cronologico che va tra la met\u00e0 degli anni settanta e gli anni novanta: gli anni della presidenza di Ingrao al CRS, seppur con l'intervallo istituzionale del 1976-1979. L'archivio comprende inoltre carte provenienti dalla sua abitazione e dalla sua attivit\u00e0 presso la Camera dei Deputati, foto, targhe, medaglie onorifiche, riconoscimenti ecc. e un discreto numero di audiovisivi (VHS e CD).\nIl CRS cura, per la pubblicazione dei documenti d'archivio, la collana Carte Pietro Ingrao edita da EDIESSE."}
{"id": "87106", "revid": "125435724", "url": "https://it.wikipedia.org/wiki?curid=87106", "title": "Democrazia Proletaria", "text": "Democrazia Proletaria (DP) \u00e8 stato un partito politico italiano di estrema sinistra, nato nel 1975 come coalizione elettorale e scioltosi nel 1991.\nStoria.\nCartello elettorale (1975-1978).\nNel 1975, i principali collettivi ed organizzazioni politiche della sinistra extraparlamentare italiana - il Partito di Unit\u00e0 Proletaria per il Comunismo (PdUP per il comunismo), il Movimento Studentesco e Avanguardia Operaia (AO) -, decisero di rivedere alla radice ci\u00f2 che fino ad allora aveva caratterizzato l'essenza della loro azione politica, cio\u00e8 il rifiuto categorico delle strutture istituzionali - come ad esempio il parlamento - quale piattaforma politica per il mutamento rivoluzionario della societ\u00e0, andando a promuovere dunque, in occasione delle elezioni regionali di quell'anno, un cartello elettorale chiamato appunto Democrazia Proletaria, a cui aderirono poi, in sede locale, anche altre formazioni minori, come l'Organizzazione Comunista marxista-leninista, i Gruppi Comunisti Rivoluzionari (che cambieranno nome in Lega Comunista Rivoluzionaria IV Internazionale nel 1979) e la Lega dei Comunisti, quest'ultima un residuo oramai de Il potere operaio pisano.\nNel 1976 s'aggiunse poi a questa coalizione anche Lotta Continua e, quasi in contemporanea, s'ebbero delle divisioni all'interno del PdUP in merito alla scelta del perseguire o meno l'evoluzione in senso parlamentare del proprio effettivo, organizzate grossomodo tra due schieramenti interni di favorevoli e di contrari a tutto ci\u00f2, e ricomposti poi per non dividere ulteriormente l'alleanza della sinistra.\nDP present\u00f2 poi delle liste proprie alle elezioni politiche del 1976, ottenendo l'1,5% dei voti. Vennero eletti sei deputati: tre del PdUP (Lucio Magri, Eliseo Milani e Luciana Castellina), uno di LC (Mimmo Pinto) e due di AO (Massimo Gorla e Silverio Corvisieri). Vittorio Foa (PdUP), che era stato eletto nelle circoscrizioni di Torino e Napoli, rinunci\u00f2 all'ultimo al proprio seggio, facendo subentrare dunque Corvisieri e Pinto.\nCostituente (1978).\nIl 13 aprile 1978, DP divenne un partito vero e proprio. L'atto con il quale si procedette alla registrazione del simbolo ed alla costituzione del partito fu sottoscritto da Francesco Bottaccioli, Franco Calamida, Massimo Gorla, Stefano Facchi, Romano Luperini, Emilio Molinari e Franco Russo. Nell'effettivo del neonato partito, confluirono l'ala minoritaria del PdUP per il comunismo - rappresentata dagli esponenti della corrente di sinistra interna del vecchio PSIUP Vittorio Foa e Silvano Miniati e dagli ex MPL Giovanni Russo Spena e Domenico Jervolino, oltrech\u00e9 dalle cosiddette \"Federazioni unitarie\" e dall'area sindacale di Elio Giovannini, Antonio Lettieri e Gastone Sclavi -, la maggioranza di Avanguardia Operaia, capeggiata da Massimo Gorla, Silverio Corvisieri e Luigi Vinci, e la Lega dei Comunisti, facente invece capo a Romano Luperini.\nNuova Sinistra Unita (1979).\nIn concomitanza poi delle elezioni politiche del 1979, DP divenne il nucleo di una lista elettorale comune promossa dal grosso della Nuova Sinistra italiana (eccezion fatta per il resto del PdUP per il comunismo, propenso maggiormente a ricercare - pur criticamente - l'unit\u00e0 d'azione col PCI), comprendente anche i membri fuoriusciti di Lotta Continua, denominata per l'appunto Nuova Sinistra Unita (NSU). Ma mentre il PdUP per il comunismo, da solo, riusc\u00ec con l'1,4% dei voti a far eleggere almeno sei deputati, NSU riusc\u00ec a conquistare soltanto lo 0,8% dei voti, e di conseguenza non conquistando seggio alcuno, causando dunque una certa demoralizzazione un po' in tutta la coalizione, solo in parte recuperata nel giugno dello stesso anno grazie all'elezione ad europarlamentare di Mario Capanna ed alle elezioni amministrative dell'anno successivo, che sancirono l'ingresso di loro rappresentanti nei principali consigli regionali, provinciali e comunali del Paese.\nAnni '80.\nAlle Elezioni politiche italiane del 1983, Democrazia Proletaria ottenne voti, corrispondenti all'1,47%. Il partito guadagn\u00f2 pertanto sette seggi alla Camera dei deputati e si colloc\u00f2 all'opposizione del primo governo Craxi.\nIn occasione poi delle elezioni politiche del 1987, Democrazia Proletaria ottenne voti, corrispondenti all'1,66%, ed otto seggi alla Camera, mostrando un forte radicamento in diverse centri del Trentino e della provincia di Milano (Riva del Garda 5,6%, Inzago 5,5% ecc.). Per la prima volta riusc\u00ec ad ottenere pure un seggio al Senato, ricevendo voti (1,52%).\nNel 1987, Capanna rassegn\u00f2 le dimissioni e Giovanni Russo Spena gli succedette alla carica di segretario nazionale.\nIniziative legislative e referendarie.\nNel 1981 Democrazia Proletaria raccolse le firme per ben due referendum abrogativi.\nUno mirava ad estendere le tutele previste dallo Statuto dei Lavoratori a tutte le categorie lavorative escluse dai termini dello stesso, ma fu dichiarato inammissibile dalla Corte Costituzionale, mentre il secondo, che mirava ad abrogare la norma che escludeva la contingenza dal calcolo della liquidazione a partire dal 1\u00ba febbraio 1977, fu invece ammesso, ma non si svolse mai poich\u00e9 una legge approvata dopo la sentenza della Consulta (legge 297/1982) abrog\u00f2 la norma contestata.\nNel 1984 raccolse le firme per tre leggi d'iniziativa popolare. La prima mirava a dare ai cittadini il diritto d'esprimersi su temi come l'installazione di missili, la seconda a garantire il diritto alla casa come l'introduzioni di normative quali la \"giusta causa negli sfratti\" e la terza a garantire maggiore equit\u00e0 fiscale ai lavoratori, mediante la sostituzione della detrazione fissa sull'imposta con detrazioni documentate delle spese essenziali dall\u2019imponibile.\nNel 1986 Democrazia Proletaria raccolse le firme per i tre referendum antinuclearisti promossi dal Partito Radicale per l'anno successivo, il cui successo port\u00f2 all'abbandono del nucleare in Italia.\nNel 1989 promosse individualmente tre referendum per estendere le tutele previste dall'Articolo 18 dello Statuto dei Lavoratori anche ai lavoratori delle aziende con meno di 16 dipendenti, abolire il finanziamento pubblico ai partiti e far pagare i danni alle imprese che inquinano senza per\u00f2 arrivare al voto popolare, mentre con PCI, PSI, Verdi, Radicali, Sinistra Indipendente e associazioni ambientaliste raccolse le firme per tre referendum contro la caccia e l'utilizzo dei pesticidi nell'agricoltura che per\u00f2 non raggiunsero il quorum.\nScioglimento di DP (1991).\nDurante lo svolgimento del loro VI Congresso, che si tenne a Riva del Garda nel maggio 1988, s'evidenzi\u00f2 l'esistenza d'una consistente corrente interna ecosocialista, che spingeva sempre pi\u00f9 per la costituzione d'un soggetto politico \"rosso-verde\". La situazione si rese evidente in occasione delle elezioni europee del giugno del 1989: numerosi dirigenti di DP fecero infatti campagna elettorale per la lista \"Verdi Arcobaleno per l'Europa\", che ottenne il 2,39%, eleggendo dunque Ronchi.\nNonostante ci\u00f2 la lista di DP ottenne soltanto l'1,29%, riuscendo pertanto ad eleggere al Parlamento Europeo Eugenio Melandri.\nSubito dopo le elezioni europee, la corrente pi\u00f9 spiccatamente ambientalista decise di lasciare Democrazia Proletaria e di formare di conseguenza un nuovo soggetto politico, i Verdi Arcobaleno. La scissione coinvolse anche alcuni deputati ed un senatore demoproletari, con il risultato che DP si ritrov\u00f2 con solo quattro deputati.\nDopo il crollo del Muro di Berlino nel 1989, DP, come per tantissime altre formazioni d'estrema sinistra - italiane e non -, entr\u00f2 in crisi profonda, in maniera non dissimile da quella del PCI. Ma, mentre quest'ultimo decise per\u00f2 d'abbandonare l'ideologia comunista per avvicinarsi a quella socialdemocratica e socialiberista, DP scelse di diventare invece un punto di riferimento per tutti coloro che rimanevano legati all'ideale comunista. \nCominci\u00f2 cos\u00ec un serratissimo confronto politico con quella frangia del PCI (composta perlopi\u00f9 da \"Cossuttiani\" ed \"Ingraiani\") che, contraria alla cosiddetta svolta della Bolognina (che di fatto porter\u00e0 alla dissoluzione vera e propria del Partito), s'era organizzata nel Movimento per la Rifondazione Comunista (MRC).\nIl 9 giugno 1991 si tenne a Riccione dunque l'VIII - ed ultimo - congresso di Democrazia Proletaria, in cui fu deliberato lo scioglimento del partito e, constatata dunque la convergenza d'interessi comuni, anche la confluenza immediata nelle file del MRC, in maniera tale da poter incidere da principio sul profilo politico del partito nascente, affinch\u00e9 non si riallacciasse a quello del PCI storico. Da tal unione pertanto venne alla luce il Partito della Rifondazione Comunista (PRC).\nL'eredit\u00e0 demoproletaria.\nIn concomitanza del III congresso nazionale del PRC, nel dicembre 1996, una componente guidata da Paolo Ferrero, composta perlopi\u00f9 dalla vecchia maggioranza movimentista di DP, pass\u00f2 da quella che era la sua collocazione consueta di corrente minoritaria di sinistra interna, denominata \"mozione 2\", al confluire alla corrente maggioranza dell'allora segretario Fausto Bertinotti, un vecchio militante ingraiano del PCI.\nLa vecchia componente poi dei LCR legata a Livio Maitan, denominata \"Bandiera Rossa\", sostenne anch'essa la maggioranza dal 1998 - pur mantenendo una sua autonomia critica -, mentre la corrente, anch'essa LCR, facente capo a Marco Ferrando e Franco Grisolia, denominata invece \"Proposta\", ha costituito da sempre una sinistra interna minoritaria.\nNel 2005, gli ex-dirigenti di provenienza DP si sono cos\u00ec divisi poi tra la corrente di Bertinotti, \"L'alternativa di societ\u00e0\" (l'ex-segretario Russo Spena, il filosofo direttore della rivista \"Alternative\" Jervolino, il parlamentare europeo Vinci, l'ex ministro della solidariet\u00e0 sociale Paolo Ferrero, il responsabile del Dipartimento Pace e Movimenti Altermondialisti Alfio Nicotra e altri), quella di \"Progetto Comunista\", in precedenza \"Proposta\" (Ferrando e Grisolia) e quella di \"Sinistra Critica\" o \"Erre\", prima \"Bandiera Rossa\" (leader Luigi Malabarba e Franco Turigliatto).\nMolti sono anche coloro che non hanno aderito a Rifondazione. Gian Paolo Patta, sindacalista del partito, lasci\u00f2 Rifondazione e la politica attiva dopo il 1998, per dedicarsi alla guida di un'area della CGIL (\"Lavoro Societ\u00e0 - Cambiare Rotta\"), sebbene abbia espresso pi\u00f9 volte la propria vicinanza al PdCI, sorto proprio come la vecchia componente cossuttiana, facente capo ad Oliviero Diliberto, Marco Rizzo e pure lo stesso Armando Cossutta, fuoriuscita da Rifondazione. Elio Veltri \u00e8 stato membro invece dei Democratici di Sinistra, cos\u00ec come Marida Bolognesi ed Edoardo Ronchi, mentre Rino Piscitello \u00e8 passato in Democrazia \u00e8 Libert\u00e0 - La Margherita.\nA seguito delle elezioni politiche del 2006, all'interno del governo Prodi II Ferrero ricopr\u00ec la carica di Ministro alla Solidariet\u00e0 Sociale, Patta quella di sottosegretario alla sanit\u00e0 e Russo Spena invece presidente dei senatori del PRC. Ferrando e Grisolia hanno invece dato vita al Movimento Costitutivo del Partito Comunista dei Lavoratori.\nStruttura politica e ideologia.\nDP si autodefiniva \"il piccolo partito dalle grandi ragioni\". La sua strategia politica consisteva nel presentarsi come un partito contrario a ogni compromesso, nel differenziarsi dal Partito Comunista Italiano (che sottoponeva a costante critica, come accadde nel caso del compromesso storico) e nel coniugare cultura marxista e difesa dell'ambiente.\nAl suo interno, accomunati dalla comune critica sia al modello socialista dell'URSS che a quello del PCI\u00a0\u2013 considerato pi\u00f9 vicino alla socialdemocrazia \u2013, convivevano marxisti-leninisti, cattolici progressisti, trotskisti, ma anche ecologisti, femministe e pacifisti. DP sostenne anche iniziative quali l'uscita dell'Italia dalla NATO, il disarmo unilaterale, la legalizzazione delle droghe leggere e l'opposizione all'utilizzo (sia civile che militare) dell'energia nucleare.\nAd essa erano legate molte radio democratiche nate sull'onda del movimento del 1968 e del 1977 e molti sindacati di base (come i CUB, l'Unione inquilini, i COBAS). Legati a DP erano anche una corrente minoritaria della CGIL (Democrazia Consiliare) e molti militanti della CISL (il cui segretario lombardo Pippo Torri venne eletto consigliere regionale) e della FIM (il cui segretario Alberto Tridente divenne europarlamentare).\nSignificativo il fatto che DP riconoscesse le regioni a statuto speciale presenti in Italia e pertanto a DP Sarda, DP del Trentino e dell'Alto Adige e DP del Friuli Venezia Giulia venisse riconosciuta piena autonomia politico-organizzativa, con tanto di segreteria nazionale. Vi furono pure intese elettorali locali con il Movimento Autonomista Occitano (MAO).\nNel 1978 fu anche assassinato dalla mafia Peppino Impastato, simbolo della lotta alla mafia, candidatosi nel 1978 come consigliere comunale del suo paese, Cinisi (PA) nelle liste di Democrazia Proletaria.\nPur mantenendo la sua autonomia, DP prefer\u00ec anche il dialogo con partiti (PCI) e sindacati (CGIL) della sinistra tradizionale, rifiutando nettamente la strategia terroristica delle Brigate Rosse. Inoltre fu sempre presente in importanti forme di lotta quali l'opposizione alla 'FilosoFIAT' (critica al modello di sviluppo rappresentato dalla FIAT), in una manifestazione-concerto dell'87 a Milano, a cui presero parte Paolo Rossi ed Enzo Jannacci.\nDurante gli anni '80 DP contrast\u00f2 con veemenza la politica del Pentapartito, condannando particolarmente quella portata avanti dal PSI di Bettino Craxi.\nIl massimo livello di attenzione politica probabilmente fu raggiunto dal V congresso nazionale, tenutosi a Palermo nel 1986.\nLa figura del segretario.\nAll'interno di DP spicc\u00f2, come personalit\u00e0 carismatica, Mario Capanna, ex leader del Movimento Studentesco e uno dei leader della ribellione giovanile del 1968. Dal 1982 Capanna fu eletto coordinatore di DP, e dal 1984 ne divenne segretario.\nSi dimise nel 1987, all'indomani delle elezioni politiche, quando la direzione nazionale a larga maggioranza si oppose alla sua proposta di optare per il collegio di Milano-Pavia. Capanna chiedeva infatti che il gioco delle opzioni premiasse da un lato Guido Pollice (primo dei non eletti al Senato in Lombardia), dall'altro Gaspare Nuccio (primo dei non eletti a Palermo). La direzione invece accolse parzialmente la sua proposta eleggendo senatore Pollice ma obbligando Capanna ad optare per Palermo, liberando il posto di deputato a Milano a Luigi Cipriani.\nFu cos\u00ec eletto all'unanimit\u00e0 segretario Giovanni Russo Spena. Fu il parlamentare napoletano a reggere il partito durante la scissione dei Verdi Arcobaleno capeggiati da Capanna e Ronchi (1989). Dopo la scissione si apr\u00ec una accesa competizione interna tra la componente movimentista (legata all'ecopacifismo, al femminismo e ai cristiani di base) guidata da Russo Spena e quella pi\u00f9 dogmatica ed operaista guidata da Luigi Vinci. Russo Spena guid\u00f2 il partito fino alla sua confluenza (1991) in Rifondazione Comunista.\nLe variazioni nel gruppo dirigente.\nNel 1979 la maggior parte dei dirigenti ex-PSIUP (Foa, Miniati, ecc.) e quindi anche i rappresentanti della corrente sindacale abbandonarono DP, che si trov\u00f2 priva delle sue figure pi\u00f9 importanti fino ad allora.\nIn occasione delle elezioni europee del 1989, ebbe luogo la \"Scissione Arcobaleno\" degli esponenti ambientalisti e pacifisti del partito, tra cui l'ex-segretario Capanna, Edo Ronchi, Franco Russo ed Emilio Molinari: il 30 giugno dello stesso anno questi costituirono insieme ad alcuni esponenti ex-radicali una lista autonoma, quella dei Verdi Arcobaleno, ridimensionando fortemente la gi\u00e0 ridotta rappresentanza nazionale e locale di DP.\nTuttavia, nello stesso anno il partito assorb\u00ec la Lega comunista rivoluzionaria (LCR) di Livio Maitan, emanazione della IV internazionale, e ne integr\u00f2 nella propria Direzione nazionale 5 membri (Sergio D'Amia, Elettra Deiana, Roberto Firenze, Franco Grisolia e Franco Turigliatto).\nRisultati elettorali.\nPur vantando il maggior numero di militanti nell'Italia settentrionale, in particolare nella federazione di Milano, il partito era radicato capillarmente su tutto il territorio nazionale e riusc\u00ec ad attirare svariati giovani, senza mai ottenere risultati elettorali particolarmente elevati. Attestatisi intorno all'1,5-1,7% delle preferenze, permisero comunque a DP l'elezione di suoi rappresentanti nel Parlamento italiano.\nAlle politiche del 1983 furono eletti deputati Massimo Gorla, Guido Pollice, Franco Russo, Mario Capanna, Franco Calamida, Gianni Tamino e Edo Ronchi.\nNelle elezioni amministrative del 1985 vennero pure eletti circa 500 tra consiglieri regionali, provinciali, comunali e di circoscrizione.\nIn quelle del 1987 furono eletti, oltre a Capanna, Patrizia Arnaboldi, Luigi Cipriani, Franco Russo, Giovanni Russo Spena, Bianca Guidetti Serra, Gianni Tamino e Edo Ronchi; al Senato venne eletto Guido Pollice.\nAl Parlamento europeo fu eletto prima Capanna (1979, 1984) e poi Alberto Tridente ed Eugenio Melandri (1989).\nLe amministrative del 1990 segnarono un drastico ridimensionamento elettorale con l'elezione di consiglieri in poche regioni (Piemonte, Lombardia, Toscana e Calabria) e nelle sole citt\u00e0 di Milano, Bologna, Venezia, Verona, Pisa e Sesto San Giovanni.\nCuriosit\u00e0.\nNel 1976 Giacomo Poretti (componente del trio comico Aldo, Giovanni e Giacomo) \u00e8 stato iscritto al partito.\nIl famoso disegnatore e fumettista Andrea Pazienza in occasione di alcune campagne elettorali ha disegnato manifesti di sostegno per Democrazia Proletaria, caratterizzati per uno stile molto ironico e dissacrante (tra i vari \u00e8 da ricordare quello raffigurante un uomo crocifisso che dice: \"Io sono il ladrone che non si \u00e8 pentito, e voto DP\").\nIscritto a Democrazia Proletaria, il comico genovese Paolo Villaggio si candid\u00f2 nelle sue liste alle elezioni politiche del 1987, senza per\u00f2 essere eletto.\nNel giugno 1912, durante la discussione della nuova legge elettorale, il senatore del Regno d'Italia, barone Raffaele Garofalo, nominato dal Re, prese la parola contro quella che defin\u00ec la \"democrazia proletaria\" che la legge avrebbe creato, dando il diritto di voto a ignoranti, campagnoli, genti delle classi infime e criminali. Giovanni Giolitti, capo del governo e fautore della legge, lo interruppe, ricordandogli: \"Ma i condannati sono esclusi\". E Garofalo, imperterrito, rispose: \"I condannati sono una minima parte della grande massa di delinquenti\". La legge elettorale approvata nel 1912 \u00e8 la prima legge elettorale italiana non basata sul censo. In base ad essa, potevano votare tutti i cittadini maschi di et\u00e0 superiore ai trenta anni, cio\u00e8 circa un quarto della popolazione."}
{"id": "87107", "revid": "580", "url": "https://it.wikipedia.org/wiki?curid=87107", "title": "Deltoide", "text": "La parola deltoide viene usata con vari significati."}
{"id": "87109", "revid": "125670127", "url": "https://it.wikipedia.org/wiki?curid=87109", "title": "Clive Cussler", "text": "Biografia.\nNasce nel 1931 ad Aurora, nell'Illinois, da madre americana, Amy Adeline (nata Hunnewell), e da padre tedesco, Eric Edward Cussler, si trasferisce da bambino ad Alhambra, California. Interrotti gli studi al Pasadena City College dopo due anni per arruolarsi nell'aviazione, partecipa alla guerra di Corea raggiungendo il grado di sergente. Lavora anche come meccanico e tecnico aeronautico per il Military Air Transport Service (MATS).\nNel 1955 sposa Barbara Knight, che gli rimarr\u00e0 accanto per quasi cinquant'anni fino alla sua morte, avvenuta nel 2003. Tre figli sono nati dal matrimonio tra Cussler e la Knight: Teri, Dana e Dirk. Quest'ultimo (che ha dato il nome al personaggio di maggior successo di Cussler, Dirk Pitt) si \u00e8 laureato a Berkeley e ha lavorato per molti anni in campo finanziario prima di dedicarsi a tempo pieno alla narrativa, sulle orme paterne, collaborando alla stesura di otto romanzi scritti a quattro mani con il padre.\nTerminato il servizio militare, Cussler negli anni 1960 ha lavorato nella pubblicit\u00e0, come direttore creativo di una delle pi\u00f9 importanti agenzie pubblicitarie degli Stati Uniti. Molte delle sue pubblicit\u00e0 per la televisione e la radio hanno vinto importanti premi internazionali, tra cui un premio ricevuto al Festival internazionale della creativit\u00e0 di Cannes.\nFonda nel 1978 la National Underwater &amp; Marine Agency, fondazione non profit specializzata nella localizzazione, identificazione e recupero di relitti marini di rilevanza storica, che ha preso il nome dall'omonima agenzia governativa di fantasia per cui lavorano i personaggi dei suoi libri.\nIn seguito alla pubblicazione di \"Cacciatori del mare\", primo lavoro interamente realistico scritto in collaborazione con Craig Dirgo, \u00e8 stato nominato dottore in lettere ad honorem dalla State University of New York Maritime College nel 1997.\n\u00c8 stato un attivo membro dell'Explorers Club di New York e della Royal Geographical Society di Londra.\nHa posseduto una vasta collezione di auto e aerei d'epoca raccolti nel Cussler Museum di Arvada (Colorado). Molti dei mezzi storici di sua propriet\u00e0 sono apparsi anche nei suoi romanzi.\n\u00c8 morto nel febbraio 2020 all'et\u00e0 di 88 anni.\nCarriera letteraria.\nLa carriera di scrittore di Cussler comincia nel 1965, in un periodo durante il quale si ritrovava a badare ai figli la notte mentre la moglie lavorava presso il dipartimento di polizia. Esordisce nella narrativa nel 1973, con la pubblicazione del romanzo \"Enigma\", cronologicamente il secondo romanzo dedicato alle avventure di Dirk Pitt. Solo nel 1982 viene pubblicato il primo romanzo di Pitt, \"Vortice\", rimasto fino ad allora inedito. I primi due romanzi di Cussler vengono inizialmente poco notati da critica e pubblico, che li considera solo delle avventure marinare di poco conto, ed \u00e8 solo con il romanzo \"Recuperate il Titanic!\" del 1976 che Cussler raccoglie un consenso unanime che lo porter\u00e0 a diventare uno dei romanzieri d'avventura pi\u00f9 apprezzati al mondo.\nI romanzi di Cussler seguono una struttura narrativa che di volta in volta mantiene le stesse linee guida principali: dopo un antefatto storico che verr\u00e0 risolto nel finale, Cussler sposta la narrazione in epoca moderna (o collocata nell'immediato futuro), mettendo Pitt e il compagno Albert \"Al\" Giordino di fronte a megalomani che vogliono conquistare il mondo, donne stupende, nemici crudeli, doppiogiochisti e tecnologie futuribili ma attendibili. Da un punto di vista strettamente narrativo, le avventure descritte da Cussler (specialmente nei romanzi di Dirk Pitt) sono un incrocio tra le avventure di James Bond e Indiana Jones, descritte spesso con un piglio ironico ma anche con un ottimo senso del drammatico. Vari suoi romanzi sono classificati nel filone del thriller tecnologico e sconfinano nella fantascienza.\nPer ben diciassette romanzi consecutivi Cussler ha raggiunto la prima posizione nella hit parade del New York Times dedicata ai romanzi di fiction.\nIl suo pi\u00f9 famoso personaggio \u00e8 l'ingegnere navale e maggiore dell'aeronautica statunitense Dirk Pitt insieme al suo inseparabile compagno d'avventura Albert Giordino. Lo stesso Dirk Pitt \u00e8 stato pensato come \"alter ego\" dell'autore, soprattutto nella sua passione per il mare, per la storia e per le automobili d'epoca di cui \u00e8 un collezionista: Dirk Pitt fa parte delle serie \"Le avventure di Dirk Pitt\", scritte a quattro mani col figlio Dirk Cussler da \"Vento nero\" in poi. Invece nella serie denominata \"NUMA files\", composta insieme a Paul Kemprecos e da \"I cancelli dell'inferno\" con Graham Brown, egli narra le avventure di Kurt Austin e Joe Zavala, i quali fanno parte della squadra missioni speciali della NUMA. Nella serie \"Oregon Files\", invece, composta inizialmente con Craig Dirgo e poi da \"I predatori \"con Jack du Brul, racconta le avventure di Juan Cabrillo e la sua squadra, i quali fanno parte di una squadra missioni speciali, con la loro nave: la \"Oregon\". Nella serie \"Fargo adventures\", invece (scritta a quattro mani con Grant Blackwood per i primi tre libri, con Thomas Perry per il quarto e il quinto libro e con Russel Blake dal sesto) narra le vicende dei coniugi Fargo, Sam e Remi. Ne \"Le indagini di Isaac Bell\" (scritta con Justin Scott dal secondo romanzo), racconta le avventure dell'investigatore Isaac Bell della Van Dorn Detective Agency, nell'America di inizio Novecento, sulle tracce di spietati criminali.\nIl primo libro pubblicato in America \u00e8 stato \"Enigma\", mentre in Italia \u00e8 stato \"Recuperate il Titanic!\", edito da Rizzoli; poi i diritti italiani sono stati acquisiti dalla Longanesi.\nNel corso della sua pluridecennale carriera \u00e8 stato l'autore di diciotto romanzi, due avventure per bambini e due titoli non fiction. Ha inoltre pubblicato, insieme a undici coautori (Grant Blackwood, Russell Blake, Graham Brown, Robin Burcell, Dirk Cussler, Craig Dirgo, Jack DuBrul, Paul Kemprecos, Boyd Morrison, Thomas Perry, Justin Scott), altri sessantatr\u00e9 romanzi e tre titoli non fiction. Al 2020 ha pertanto all'attivo un totale di ottantotto progetti editoriali a suo nome.\nCuriosit\u00e0.\nIn alcuni dei suoi romanzi appare egli stesso, con la propria fisionomia e il proprio nome, in una sorta di cameo letterario.\nFilmografia.\nDai romanzi di Cussler sono stati tratti due film.\nIl primo, \"Blitz nell'oceano\" (\"Raise the Titanic!\", 1980), con Richard Jordan nella parte di Dirk Pitt, e Jason Robards nella parte dell'ammiraglio James Sandecker, ha goduto di scarso successo sia come critica sia come pubblico.\n\"Sahara\" (2005), con Matthew McConaughey nella parte di Dirk Pitt e Steve Zahn nella parte di Al Giordino, ha avuto a sua volta un'accoglienza fredda, problemi legali tra Cussler e i produttori della pellicola e scarsissimo successo ottenuto."}
{"id": "87110", "revid": "72396", "url": "https://it.wikipedia.org/wiki?curid=87110", "title": "Lingua cal\u00f3", "text": "La lingua cal\u00f3 \u00e8 un idioma indoeuropeo parlato dalla comunit\u00e0 Kal\u00e9 della Spagna, che si basa sulla lingua spagnola mischiata a elementi lessicali arabi e della Lingua roman\u00ed.\nHa elementi in comune con un'altra lingua simile con la quale viene anche spesso confusa, la \"German\u00eda\", sempre usata dalla comunit\u00e0 gitana iberica. \nDistribuzione geografica.\n\u00c8 parlato in Andalusia ed in altre regioni della Spagna, ma anche in alcune parti della Francia, del Portogallo e del Brasile. Si stima che a parlarlo siano circa 76.000 persone nel mondo."}
{"id": "87115", "revid": "1885984", "url": "https://it.wikipedia.org/wiki?curid=87115", "title": "Saint-Germain-en-Laye", "text": "Saint-Germain-en-Laye \u00e8 un comune francese di 42.515 abitanti situato nel dipartimento degli Yvelines, nella regione dell'\u00cele-de-France.\nI suoi abitanti si definiscono \"Saint-Germanois\". Saint-Germain \u00e8 noto soprattutto per il castello che sorge nel centro cittadino.\nGeografia fisica.\nSi trova su un altopiano che domina la Senna e Parigi, parzialmente ricoperto da una foresta.\nStoria.\nTrattati.\nAltri eventi:\nAmministrazione.\nSaint-Germain-en-Laye \u00e8 divenuta sottoprefettura (di Seine-et-Oise prima, poi Yvelines) nel 1962.\nLa citt\u00e0 \u00e8 capoluogo di due cantoni:"}
{"id": "87117", "revid": "1996533", "url": "https://it.wikipedia.org/wiki?curid=87117", "title": "Rettangolo", "text": "In geometria, il rettangolo \u00e8 un quadrilatero che ha tutti gli angoli interni congruenti tra loro (e, di conseguenza, retti).\nDa questa definizione si evince che in un rettangolo ciascuna delle due coppie di lati opposti \u00e8 costituita da lati congruenti; in altre parole i rettangoli sono particolari parallelogrammi. I rettangoli sono anche particolari quadrilateri ciclici: si possono definire come i quadrilateri ciclici aventi come diagonali due diametri del cerchio circoscritto. \nIl quadrato \u00e8 un tipo particolare di rettangolo, caratterizzato dall'avere tutti i quattro lati congruenti. Equivalentemente si dice che l'insieme dei quadrati \u00e8 l'intersezione dell'insieme dei rettangoli con l'insieme dei rombi.\nNel parlare colloquiale per sottolineare che un rettangolo non ha tutti i lati congruenti come un quadrato, si dice che un rettangolo \u00e8 una \"figura oblunga\". Quando si presenta un rettangolo nel piano cartesiano e questo ha due lati sensibilmente pi\u00f9 lunghi degli altri due e disposti orizzontalmente, si parla di \"rettangolo largo\"; se invece i lati pi\u00f9 lunghi sono disposti verticalmente si parla di \"rettangolo alto\" o addirittura di \"rettangolo sottile\". La lunghezza dei due lati opposti pi\u00f9 lunghi viene chiamata \"lunghezza\" o \"base\" del rettangolo, mentre la lunghezza dei due lati pi\u00f9 corti viene chiamata \"larghezza\" o \"altezza\". \nCaratteristiche.\nUn quadrilatero convesso \u00e8 un rettangolo se e solo se possiede una di queste caratteristiche equivalenti:\nRettangolo e rombo.\nIl poligono duale del rettangolo \u00e8 un rombo, come illustrato nella tabella sottostante.\nFormule.\nL'area del rettangolo \u00e8 il prodotto della sua lunghezza per la sua larghezza, ovvero della sua base per la sua altezza. Per esempio, il rettangolo nella prima figura ha una base di 5 \"u\" e un'altezza di 4 \"u\": la sua area \u00e8 quindi 20 \"u\"\u00b2, risultato della moltiplicazione 5 \u00d7 4. \nSe invece la base e l'altezza di un rettangolo si indicano rispettivamente con formula_1 ed formula_2 per la sua area formula_3 e per il suo perimetro formula_4 si ha:\nNel calcolo infinitesimale l'integrale di Riemann viene definito come limite delle somme delle aree di rettangoli via via pi\u00f9 sottili.\nAltri usi.\nIl termine, inteso come aggettivo, pu\u00f2 specificare altre figure geometriche. "}
{"id": "87118", "revid": "125931539", "url": "https://it.wikipedia.org/wiki?curid=87118", "title": "Vito Ciancimino", "text": "Biografia.\nLe origini e la carriera politica.\nFiglio di un barbiere di Corleone, si diplom\u00f2 geometra nel 1943. Nel 1950 si trasfer\u00ec a Palermo per frequentare la facolt\u00e0 di Ingegneria, ma non consegu\u00ec mai la laurea. Per un breve periodo soggiorn\u00f2 a Roma, dove lavor\u00f2 presso la segreteria del deputato Bernardo Mattarella (allora sottosegretario al Ministero dei trasporti). A Palermo divenne socio di un'impresa edile ed ottenne un appalto per il \"trasporto di vagoni ferroviari a domicilio attraverso carrelli\", grazie alla raccomandazione del deputato Mattarella. Nel 1953 Ciancimino venne eletto nel comitato provinciale della Democrazia Cristiana e l'anno successivo divenne commissario comunale. Nel 1956 Ciancimino fu eletto consigliere comunale a Palermo e divenne un sostenitore di Giovanni Gioia, aderendo alla corrente politica di Amintore Fanfani. Per queste ragioni ricopr\u00ec anche il ruolo di assessore dell'Azienda municipalizzata e nel luglio 1959 divenne assessore ai lavori pubblici nella giunta del sindaco Salvo Lima. Durante il periodo in cui Ciancimino fu assessore, delle licenze edilizie rilasciate, figurarono intestate a tre prestanome, che non avevano nulla a che fare con l'edilizia; l'assessorato di Ciancimino apport\u00f2 numerose modifiche al piano regolatore di Palermo, che permisero alla ditta di Nicol\u00f2 Di Trapani (pregiudicato per associazione a delinquere) di vendere aree edificabili ad imprese edili, mentre il costruttore Girolamo Moncada (legato al \"boss\" mafioso Michele Cavataio) ottenne, in soli otto giorni, licenze edilizie per numerosi edifici. In questi anni Ciancimino entr\u00f2 in rapporti con tre societ\u00e0 edilizie e finanziarie: la SIR, la SICILCASA SpA e la ISEP, di cui faceva parte la moglie di Ciancimino, Epifania Silvia Scardino, insieme ai mafiosi Antonino Sorci (capo della \"cosca\" di Villagrazia) e Angelo Di Carlo (cugino del \"boss\" Michele Navarra e socio di Luciano Liggio).\nNel 1963 Ciancimino fu denunciato dall'avvocato Lorenzo Pecoraro, amministratore di un'impresa edile a cui fu negata una licenza edilizia mentre alla societ\u00e0 \"SICILCASA SpA\" era stato concesso il permesso di costruire in un terreno contiguo malgrado il progetto violasse in pi\u00f9 punti le clausole del piano regolatore; fu fatto sapere a Pecoraro che poteva avere la licenza soltanto se versava una tangente nelle casse della \"SICILCASA SpA\", di cui Ciancimino era socio occulto e da cui acquist\u00f2 anche due appartamenti. Qualche tempo dopo l'avvocato Pecoraro ritir\u00f2 tutte le accuse e dichiar\u00f2 che Ciancimino era sempre stato un uomo \u00abesemplare per correttezza ed onest\u00e0\u00bb. Ma\nnonostante ci\u00f2, nel giugno 1965 il caso Pecoraro fu riaperto e Ciancimino fin\u00ec sotto processo, venendo per\u00f2 assolto nel 1966.\nL'attivit\u00e0 politica a Palermo.\nNel 1964 Ciancimino concluse il mandato di assessore ai lavori pubblici e rimase consigliere comunale. Nel 1966 fu nominato capogruppo della Democrazia Cristiana nel consiglio comunale di Palermo e tenne questo incarico fino al 1970, venendo anche nominato responsabile degli enti locali della sezione provinciale della DC nel 1969.\nNell'ottobre 1970 Ciancimino fu eletto sindaco di Palermo ma nel dicembre successivo fu costretto a dimettersi a causa delle proteste dell'opposizione e delle inchieste della Commissione parlamentare antimafia che lo riguardavano; tuttavia Ciancimino rimase in carica fino all'aprile 1971, quando venne eletto il nuovo sindaco Giacomo Marchello. Infatti nel 1976 la relazione di minoranza della Commissione parlamentare antimafia, redatta anche dai deputati Pio La Torre e Cesare Terranova, ed altri atti prodotti dalla stessa Commissione accusarono duramente Ciancimino ed altri uomini politici di avere rapporti con la mafia.\nNel 1976 Ciancimino abbandon\u00f2 la corrente fanfaniana e form\u00f2 un gruppo autonomo all'interno del consiglio comunale, avvicinandosi a Salvo Lima, che rappresentava la corrente andreottiana: Ciancimino, accompagnato dai deputati Salvo Lima, Mario D'Acquisto e Giovanni Matta, incontr\u00f2 il senatore Giulio Andreotti a Palazzo Chigi, dove venne stipulato il patto di collaborazione con la corrente, che sfoci\u00f2 nell'appoggio dato dai delegati vicini a Ciancimino alla corrente andreottiana in occasione dei congressi nazionali della Democrazia Cristiana svoltisi nel 1980 e nel 1983.\nIn questi anni Cosa nostra comp\u00ec alcuni \"omicidi politici\" ed avvertimenti per proteggere gli interessi di Ciancimino: il 9 marzo 1979 fu ucciso Michele Reina, segretario provinciale della Democrazia Cristiana ed esponente della corrente andreottiana, che era entrato in contrasto con costruttori legati a Ciancimino; il 6 gennaio 1980 venne eliminato Piersanti Mattarella, presidente della Regione che contrastava Ciancimino per un suo rientro nel partito con incarichi direttivi; il 30 aprile 1982 venne trucidato Pio La Torre, segretario regionale del PCI che aveva pi\u00f9 volte indicato pubblicamente Ciancimino come personaggio legato a Cosa nostra; nel dicembre 1980 una carica di esplosivo distrusse una parte della villa del sindaco Nello Martellucci, esponente della corrente andreottiana che si era mostrato poco disponibile con Ciancimino nel concedergli un appalto per il risanamento dei quartieri vecchi di Palermo.\nIn occasione del congresso regionale di Agrigento della Democrazia Cristiana nel 1983, il segretario nazionale Ciriaco De Mita espresse chiaramente la necessit\u00e0 di allontanare Ciancimino dal partito e per questo non gli venne rinnovata la tessera.\nLe inchieste penali e le condanne.\nNel 1984 il collaboratore di giustizia Tommaso Buscetta dichiar\u00f2 al giudice Giovanni Falcone che \u00ab\"Ciancimino \u00e8 nelle mani dei Corleonesi\"\u00bb e per questo venne arrestato per associazione mafiosa. Nello stesso anno, due ex sindaci palermitani, Elda Pucci e Giuseppe Insalaco, svelarono alla Commissione Parlamentare Antimafia le difficolt\u00e0 incontrate nell'amministrazione della citt\u00e0 e additarono Ciancimino come il \"gran burattinaio\" degli appalti comunali. \nLa sera del 20 aprile 1985 due cariche di esplosivo distrussero completamente la villa di campagna dell'ex sindaco di Palermo Elda Pucci a Piana degli Albanesi; il 12 gennaio 1988 venne ucciso Giuseppe Insalaco a colpi di pistola da due killer in motocicletta: entrambi avevano denunciato alla Commissione antimafia l'ingerenza di Ciancimino e del suo gruppo politico nell'assegnazione di tutti gli appalti del Comune di Palermo (Insalaco ribad\u00ec queste accuse anche al giudice Falcone).\nIl 5 giugno 1990 venne nuovamente arrestato su mandato del giudice Falcone per falso ideologico, interesse privato e associazione per delinquere con l'accusa di aver pilotato gli appalti per le manutenzioni e il rifacimento della rete idrica di Palermo; insieme a lui, finirono in manette il conte romano Romolo Vaselli e il genero Ioris Ercoli, accusati di essere prestanome e soci occulti di Ciancimino in alcune ditte, i dirigenti dell'AMAP Eugenio Volpes e Francesco Noto e il funzionario della Cassa del Mezzogiorno Vincenzo Italiano.\nNel 1992 venne condannato definitivamente in Cassazione a 8 anni di reclusione per associazione mafiosa e corruzione. Fu condannato inoltre a 3 anni e due mesi di carcere (pena condonata) per peculato, interesse in atti d'ufficio, falsit\u00e0 in bilancio, frode e truffa pluriaggravata nel processo per i \"grandi appalti\" di Palermo e a 3 anni e 8 mesi per aver pilotato due appalti comunali quando non aveva pi\u00f9 cariche pubbliche. Furono condannati anche i coimputati di Ciancimino: l'ex assessore comunale del PSDI Giacomo Murana ebbe tre anni e otto mesi per ricettazione; per favoreggiamento furono invece condannati i prestanome di Ciancimino, il conte Romolo Vaselli (tre anni) e i costruttori palermitani Francesco Zummo (tre anni e quattro mesi) e Giosafat Di Trapani (un anno e otto mesi). Pochi giorni prima che morisse, il comune di Palermo gli present\u00f2 un'ingente richiesta di risarcimento, pari a 300 miliardi di lire (circa 150 milioni di euro), per danni arrecati all'amministrazione comunale: ne furono recuperati solo sette.\nI magistrati che indagarono su di lui lo definirono \u00ab\"la pi\u00f9 esplicita infiltrazione della mafia nell'amministrazione pubblica\"\u00bb. Nel 1993 il collaboratore di giustizia Pino Marchese dichiar\u00f2 addirittura che Ciancimino era regolarmente affiliato nella Famiglia di Corleone. Un altro collaboratore di giustizia, Gioacchino Pennino (ex consigliere comunale, medico e mafioso), dichiar\u00f2 che nel 1981 voleva abbandonare il gruppo di Ciancimino nel consiglio comunale ma venne convocato dal boss Bernardo Provenzano, il quale gli intim\u00f2 minacciosamente \u00abdi restare al suo posto\u00bb.\nGli ultimi anni e la morte.\nNegli ultimi anni della sua vita, cerc\u00f2 di accreditare un suo ruolo di esperto di \"cose di Cosa nostra\": tale ruolo produsse il sospetto che potesse essere \"utilizzato\" dalle cosche per avvalorare versioni di comodo. Cos\u00ec la Commissione antimafia rifiut\u00f2 riceverlo in audizione nell'autunno del 1992, malgrado lui si fosse di fatto \"proposto\" con l'intervista a Giampaolo Pansa a L'Espresso in cui cercava di allontanare i sospetti della stagione stragista dalla mafia.\nNel 1992, nel periodo tra le stragi di Capaci e via D'Amelio, Ciancimino fu contattato dall'allora colonnello Mario Mori e dal capitano Giuseppe De Donno del ROS dando cos\u00ec inizio alla trattativa Stato-mafia; negli anni successivi De Donno dichiar\u00f2: \u00abDecidemmo di contattare in qualche modo la mafia attraverso Vito Ciancimino per fermare le stragi del 1992-93\u00bb. Il boss Salvatore Riina scrisse allora il suo \"papello\", in cui venivano elencate le richieste di Cosa nostra per far cessare la strategia degli attentati in cambio di benefici di legge, nuove norme sul pentitismo e la revisione del Maxiprocesso, e lo fece arrivare a Mori e De Donno tramite Ciancimino. Tuttavia nel dicembre 1992 Ciancimino fu nuovamente arrestato. Mor\u00ec a Roma il 19 novembre 2002 per un attacco cardiaco, all'et\u00e0 di 78 anni.\nAspetti dibattuti.\nI legami con Andreotti.\nL'attivit\u00e0 di Ciancimino fu anche oggetto di analisi nel processo intentato dalla Procura di Palermo nei confronti di Giulio Andreotti, svoltosi tra il 1993 e il 2004 e conclusosi con il riconoscimento del fatto che Andreotti aveva un rapporto stabile con la mafia prima del 1980, ma nel processo Andreotti, tali fatti, per lo statista democristiano, furono prescritti. \nInvestimenti nello IOR.\nSecondo quanto ricostruito dal giornalista Gianluigi Nuzzi nel libro-inchiesta \"Vaticano S.p.A.\" pubblicato nel 2009, che si \u00e8 avvalso dell'archivio di monsignor Renato Dardozzi, dall'Istituto per le opere di religione sarebbero stati manovrati dei soldi diretti a Ciancimino per conto di Cosa Nostra. Il figlio di Vito Ciancimino, Massimo, afferm\u00f2:\nI conti correnti e le due cassette di sicurezza, allo IOR erano coperti da immunit\u00e0 diplomatica e in caso di perquisizione impossibile esercitare una rogatoria con lo Stato del Vaticano. I conti furono gestiti in un primo momento dal conte Romolo Vaselli, un imprenditore romano che negli anni '70 controllava la raccolta dell'immondizia di Palermo. In un momento successivo, furono gestiti da prestanome, prelati compiacenti, nobili e cavalieri del Santo Sepolcro.\nI conti correnti servivano per pagare le famose \u00abmesse a posto\u00bb per la gestione degli appalti per la manutenzione delle strade e delle fogne di Palermo affidata al conte Arturo Cassina, cavaliere del Santo Sepolcro. La gestione della manutenzione delle strade e delle fogne di Palermo erano gonfiate per circa l'80 per cento del loro reale valore di mercato. Questo surplus era destinato sia alla corrente andreottiana, che in Sicilia faceva capo a Ciancimino stesso, sia un 20 per cento, alle tangenti dovute a Bernardo Provenzano e Tot\u00f2 Riina.\nI capitali venivano trasferiti a Ginevra attraverso il deputato Giovanni Matta e Roberto Parisi, al quale faceva riferimento la manutenzione dell'illuminazione di tutta la citt\u00e0.\nAttraverso questo sistema di compensazioni sulle cassette venivano gestite anche i soldi delle tessere del partito. In queste cassette pass\u00f2 anche una parte della famosa tangente Enimont: Vito Ciancimino incass\u00f2 dal deputato Salvo Lima o dal tesoriere, come distribuzione di fondi ai partiti, circa 200 milioni di lire.\nPresunti legami con Gladio.\nSecondo documenti resi pubblici nel 2009 dal figlio Massimo, era affiliato a Gladio. Tuttavia nell'elenco dei 622 \u00abgladiatori\u00bb reso pubblico nel 1990 il suo nome non \u00e8 presente.\nI rapporti con Silvio Berlusconi.\nIl 12 novembre 2010 sua moglie Epifania Silvia Scardino rivela al pm di Palermo Antonio Ingroia che suo marito si sarebbe incontrato tre volte a Milano con Silvio Berlusconi tra il 1972 e il 1975. I due avrebbero parlato dello svolgimento del progetto di realizzazione di Milano 2.\nIl direttore generale della Banca Popolare di Palermo Giovanni Scilabra, ormai in pensione, ha raccontato ai pm di Palermo di aver avuto un incontro nel 1986 con Ciancimino e Marcello Dell'Utri per un prestito di 20 miliardi da destinare alla Fininvest (di propriet\u00e0 di Berlusconi). Inoltre i pm stanno facendo degli accertamenti che servirebbero a riscontrare le rivelazioni di Massimo Ciancimino e la documentazione da lui consegnata ai magistrati circa presunti investimenti del padre nel complesso edilizio Milano 2, realizzato da Silvio Berlusconi. Ciancimino avrebbe riferito al figlio Massimo che nella realizzazione di Milano 2 sarebbero stati investiti soldi anche dagli imprenditori mafiosi Salvatore Buscemi e Francesco Bonura. A fare da tramite tra Berlusconi, i costruttori palermitani e l'ex sindaco dovrebbe essere stato Marcello Dell'Utri, poi senatore di Forza Italia, quest'ultimo, nel 2014, venne infine condannato in via definitiva per concorso esterno in associazione mafiosa."}
{"id": "87119", "revid": "123538998", "url": "https://it.wikipedia.org/wiki?curid=87119", "title": "Promulgazione", "text": "La promulgazione \u00e8 l'atto formale con il quale il capo dello stato dichiara valido ed efficace un atto normativo.\nLa promulgazione nell'ordinamento italiano.\nCome indicato al 5\u00b0 comma dell'art. 87 della Costituzione, la promulgazione delle leggi (eccetto le leggi regionali) viene effettuata dal Presidente della Repubblica con una delle formule previste dall'art. 1 del Testo unico delle disposizioni sulla promulgazione delle leggi, sulla emanazione dei decreti del Presidente della Repubblica e sulle pubblicazioni ufficiali della Repubblica italiana (decreto del Presidente della Repubblica 28 dicembre 1985, n. 1092).\nIl d.P.R. n. 1092/1985 prevede distinte formule per la promulgazione delle leggi ordinarie dello Stato (art. 1) e delle leggi costituzionali (art. 2). \u00c8 prevista, altres\u00ec, la formula di emanazione dei decreti normativi del Presidente della Repubblica (art. 3).\nNelle formule di promulgazione si distinguono chiaramente tre fasi: il riconoscimento dell'approvazione parlamentare (\"La Camera dei deputati ed il Senato della Repubblica hanno approvato\"), la dichiarazione di promulgazione (\"Il Presidente della Repubblica promulga la seguente legge\") e l'ordine di osservarla (\"\u00e8 fatto obbligo a chiunque spetti di osservarla e di farla osservare come legge dello Stato\"). Le formule di promulgazione prevedono inoltre l'ordine di inserire la legge approvata nella raccolta ufficiale degli atti normativi (\"La presente legge, munita del sigillo dello Stato, sar\u00e0 inserita nella Raccolta ufficiale degli atti normativi della Repubblica italiana\"). Il riconoscimento dell'approvazione parlamentare espresso nella formula \"La Camera dei deputati e il Senato della Repubblica hanno approvato\" costituisce una attestazione del fatto che una legge \u00e8 stata approvata nell'identico testo da entrambe le Camere; poich\u00e9 un'attestazione comporta un accertamento dell'esistenza di fatti, ci\u00f2 implica che il Presidente della Repubblica compiendo questa attestazione svolga un limitato controllo di legittimit\u00e0 formale dell'iter legislativo, per tal modo la promulgazione, oltre ad essere la fase integrativa dell'efficacia della legge, esprime un limitato controllo di legittimit\u00e0 formale, di tipo \"notarile\", sul procedimento legislativo parlamentare. Conseguenza logica \u00e8 che se per errore pervenisse al Presidente della Repubblica, dalla camera di ultima approvazione, un testo di legge testualmente difforme da quello approvato dalla camera della penultima approvazione, Egli sarebbe sempre tenuto a non promulgare tale testo di legge, indipendentemente dai limiti ordinariamente posti al potere di rinvio presidenziale.\nCompito di questa fase del \"procedimento legislativo\" \u00e8 l'attestazione dell'esistenza di una legge, venuta ad essere con procedimento corretto e necessario, oltre che una funzione intimatoria nei confronti dei soggetti cui la legge stessa \u00e8 rivolta.\nLimiti della promulgazione.\nLa promulgazione \u00e8 un atto dovuto da parte del Presidente. Incontra per\u00f2 dei limiti:\nIl Presidente della Repubblica in sede di rinvio pu\u00f2 rilevare difetti sostanziali (la legge \u00e8 in contrasto con i dettati costituzionali) oppure vizi formali (difetti sul procedimento legislativo) ed in entrambi i casi spetta a lui porre il primo vero sindacato (preventivo) della legge.\nIntorno a questo sindacato si appuntano talvolta i tentativi delle opposizioni di coinvolgere il Quirinale in una polemica contro la costituzionalit\u00e0 della legge approvata dalla maggioranza di Governo: ecco perch\u00e9 si ritiene che il giudizio sotteso al potere presidenziale sia permeato di opportunit\u00e0 politica e non significhi, n\u00e9 pregiudichi, censure operate dalla Corte costituzionale una volta adita propriamente.\nTermini.\nSecondo l'art 73 della Costituzione, le leggi sono promulgate dal Presidente della Repubblica entro un mese dalla loro approvazione, a meno che le Camere, entrambe a maggioranza assoluta dei componenti, ne dichiarino l'urgenza fissando nella legge stessa il limite temporale da rispettare.\nProblema pi\u00f9 rilevante \u00e8 determinare il cosiddetto \"dies a quo\", ovvero il giorno dal quale decorre il termine. Dopo varie tesi dottrinarie, si \u00e8 arrivati alla conclusione che il \"dies a quo\" coincide con il giorno dell'approvazione definitiva della legge.\nSubito dopo la promulgazione, e comunque entro 15 giorni dalla stessa, la legge deve essere pubblicata sulla Gazzetta Ufficiale.\nRapporto con la \"moral suasion\".\nSulla base della prassi delle lettere con cui il Presidente della Repubblica talvolta accompagna la propria firma alla legge, la dottrina ha \u201ccostruito\u201d le figure della \u201cpromulgazione con monito\", della \"promulgazione con riserva\", della \"promulgazione condizionata\u201d e della \u201cpromulgazione dissenziente\u201d. Tali figure sembrano tra loro diversificarsi in base al livello di criticit\u00e0 dei pareri presidenziali: per lo pi\u00f9 sottintendono un intento cooperativo che ha trovato insufficiente accoglimento durante liter legis\" (mediante la \"moral suasion\") e di cui il Capo dello Stato ritiene opportuno lasciare traccia pubblica al termine della vicenda parlamentare, anche solo per offrirne una interpretazione costituzionalmente orientata.\nLa prassi ha precedenti risalenti a Pertini, ma si \u00e8 affermata sotto le presidenze Ciampi, Napolitano e Mattarella."}
{"id": "87120", "revid": "121688545", "url": "https://it.wikipedia.org/wiki?curid=87120", "title": "Omnia mea mecum porto", "text": "Omnia mea mecum porto \u00e8 una locuzione in lingua latina, usata per esaltare le doti dell'animo rispetto ai beni terreni. In lingua italiana significa \"Porto con me tutti i miei beni\".\nAttribuzione.\nCicerone e Valerio Massimo aggiudicano la citazione da Biante di Priene, uno dei Sette savi vissuto nel VI secolo a.C.. Qui riportata una traccia del testo di Cicerone:\nPlutarco nei suoi \"Moralia\" e Seneca in \"De constantia sapientis\" attribuiscono una frase simile, con alcune piccole differenze testuali, anche al filosofo Stilpone di Megara, che quando Demetrio I Poliorcete, conquistata Megara, gli chiese se avesse perso qualcosa, rispose \"Nulla, ho tutto con me!\".\nInoltre sembra che Cesare abbia detto la frase in risposta ad alcuni nobili patrizi in ritorno dalla Grecia, disperati dopo che una tempesta aveva fatto naufragare le navi con tutti i loro averi, mentre invece lui stava ad ammirare il naufragio.\nLocuzioni simili.\nIn un monostico di Menandro, commediografo greco del III secolo a.C. c'\u00e8 scritto:\nAppare come morale una frase nella prima riga di una favola di Fedro riguardante Simonide di Ceo:\nUna frase simile di Seneca, riguardo al fatto che il volgo si interessava alle cose futili \u00e8 la seguente:"}
{"id": "87121", "revid": "287204", "url": "https://it.wikipedia.org/wiki?curid=87121", "title": "Parnaso (disambigua)", "text": "La parola Parnaso rimanda a diversi significati:"}
{"id": "87122", "revid": "28057", "url": "https://it.wikipedia.org/wiki?curid=87122", "title": "Cantabit vacuus coram latrone viator", "text": "Cantabit vacuus coram latrone viator \u00e8 una (lapidaria) locuzione del poeta satirico Decimo Giunio Giovenale (ca. 55 - ca. 135), sat. X, v. 22.\nNella traduzione letterale: \"Il viandante con le tasche vuote pu\u00f2 cantare in faccia al ladro\".\nSignificato e contesto.\nIn senso traslato: \"Chi non \u00e8 in possesso di nulla, nulla pu\u00f2 avere da temere\".\nIl senso di questa massima \u00e8 piuttosto esplicito e richiama la filosofia di vita, scanzonata e - per certi versi - ricca del modo di vedere le cose tipico dell'area latino-mediterranea: molte volte \u00e8 preferibile non aver nulla da perdere per poter affrontare con disinvoltura e, appunto, disincanto, anche le pi\u00f9 imprevedibili avversit\u00e0 (qui rappresentate sotto la forma retorica di un ladruncolo). "}
{"id": "87123", "revid": "21880", "url": "https://it.wikipedia.org/wiki?curid=87123", "title": "Specie di Epidendrum", "text": "Elenco delle specie di \"Epidendrum\"."}
{"id": "87124", "revid": "22475", "url": "https://it.wikipedia.org/wiki?curid=87124", "title": "Specie di Masdevallia", "text": "Elenco delle specie di \"Masdevallia\":"}
{"id": "87127", "revid": "2175", "url": "https://it.wikipedia.org/wiki?curid=87127", "title": "Bamboo", "text": ""}
{"id": "87129", "revid": "21880", "url": "https://it.wikipedia.org/wiki?curid=87129", "title": "Specie di Ophrys", "text": ""}
{"id": "87131", "revid": "1297", "url": "https://it.wikipedia.org/wiki?curid=87131", "title": "Ofride", "text": ""}
{"id": "87132", "revid": "6790", "url": "https://it.wikipedia.org/wiki?curid=87132", "title": "Orfide", "text": ""}
{"id": "87133", "revid": "6923", "url": "https://it.wikipedia.org/wiki?curid=87133", "title": "Saepe minus faciunt homines qui magna minantur", "text": "Saepe minus faciunt homines qui magna minantur - Traduzione latina, ad opera dello scrittore Fedro, di una locuzione greca dello scrittore greco Esopo, (VI secolo a.C.).\nTraduzione letterale: \"\"Spesso coloro che minacciano di fare grandi cose, fanno meno \". Significato translato: \"\u00c8 solo con la dimostrazione nei fatti, del proprio valore e delle proprie capacit\u00e0, che si riesce a dimostrare il proprio valore\"\".\nNella sostanza, gli sbruffoni, le persone piene di boria - per quanto con le loro parole cerchino di convincere gli altri di essere capaci di fare grandi cose, di avere enormi capacit\u00e0 - nella realt\u00e0 della vita quotidiana si dimostrano quasi sempre dei semplici venditori di \"aria fritta\".\nChi ha delle capacit\u00e0 ed \u00e8 consapevole di esserne in possesso - nella morale del detto - non sbandiera al mondo il suo valore ma preferisce dimostrarlo con le azioni e con i fatti, lasciando agli altri il giudizio delle proprie azioni, conscio e consapevole della propria onest\u00e0 intellettuale e morale."}
{"id": "87134", "revid": "1305772", "url": "https://it.wikipedia.org/wiki?curid=87134", "title": "Carlo Palermo", "text": "Oggi esercita l'avvocatura.\nBiografia.\nNominato sostituto procuratore di Trento nel 1975, divent\u00f2 noto al grande pubblico quando apr\u00ec un'indagine su un ampio traffico di armi e droga, che venne avviata nel 1980 in seguito al sequestro di 110\u00a0kg di morfina base a Trento presso l'albergo gestito da Karl Kofler (morto poco tempo dopo in carcere) e a Bolzano nella villa di Herbert Oberhofer (in passato legato al terrorismo sudtirolese) i quali l'avevano acquistata dai trafficanti turchi (i fratelli Cil e Abuzer Ugurlu) e la rivendevano alle cosche siciliane operanti nel Nord Italia e facenti capo a Gerlando Alberti e ai fratelli Grado, i quali gestivano i laboratori clandestini a Palermo per la raffinazione dell'eroina destinata poi alla piazza di Milano; gli accertamenti evidenziarono il ruolo principale avuto dal trafficante siriano Henry Arsan (residente a Milano), il quale riusciva a barattare carichi di armi in Medio Oriente con partite di droga, e coinvolsero anche ufficiali dei servizi segreti affiliati alla loggia P2 (il generale Giuseppe Santovito e il colonnello Massimo Pugliese), il \"boss\" turco Bekir Celenk (implicato anche nell'inchiesta romana sull'attentato a Giovanni Paolo II), l'industriale Renato Gamba (titolare di una fabbrica di armi nel bresciano) e l'attore Rossano Brazzi, i quali erano accusati di aver partecipato a trattative per la vendita di armi da guerra all'estero, soprattutto nei Paesi del Terzo Mondo.\nTuttavia l'allora presidente del Consiglio Bettino Craxi present\u00f2 un esposto al Consiglio Superiore della Magistratura contro il giudice Palermo perch\u00e9 si era sentito indebitamente chiamato in causa dopo che il magistrato aveva scritto il suo nome su alcuni decreti di perquisizione intestati al finanziere socialista Ferdinando Mach di Palmstein: per queste ragioni il Csm avvi\u00f2 un'inchiesta disciplinare nei confronti di Palermo e gli fu tolta l'indagine, che venne trasferita alla Procura di Venezia dove venne divisa in due tronconi (uno riguardante le imputazioni connesse al traffico di droga e l'altro quelle relative al commercio di armi). Il magistrato decise allora nel 1985 di farsi trasferire alla procura di Trapani, dove le sue indagini si erano incrociate con il collega Giangiacomo Ciaccio Montalto ucciso nel 1983: infatti il giudice Palermo si era incontrato a Trento con Ciaccio Montalto tre settimane prima che fosse ucciso per scambiarsi informazioni riservate sul filone dell'inchiesta che riguardava il traffico di stupefacenti.\nNella citt\u00e0 siciliana, dopo solo 50 giorni dal suo arrivo, la mafia reag\u00ec e tent\u00f2 di ucciderlo con un'autobomba a Pizzolungo, una frazione del trapanese: il magistrato rest\u00f2 ferito, poich\u00e9 al momento dell'esplosione l'auto del magistrato stava superando una vettura su cui si trovavano Barbara Rizzo e i suoi due piccoli gemelli Salvatore e Giuseppe Asta, che morirono dilaniati, investiti in pieno dall'esplosione. Le indagini successive chiarirono che l'attentato dinamitardo aveva finalit\u00e0 preventive e dimostrative perch\u00e9 il giudice Palermo aveva intenzione di continuare le indagini sul traffico di droga e sarebbe potuto arrivare ad una raffineria di eroina nei pressi di Alcamo, che venne scoperta dalla polizia ventidue giorni dopo l'attentato.\nPochi mesi dopo l'attentato, Carlo Palermo si trasfer\u00ec per qualche tempo a Roma al ministero, poi lasci\u00f2 la magistratura e intraprese l'avvocatura, oltre a impegnarsi in politica.\nPer La Rete \u00e8 stato dall'aprile 1992 deputato alla Camera nel collegio Trento-Bolzano, fino a quando, nel novembre 1993 fu dichiarato incompatibile in quanto eletto consigliere provinciale a Trento e sostituito da Paolo Prodi: nella sua esperienza parlamentare, si mise in evidenza opponendosi all'alta velocit\u00e0 ferroviaria in Alto Adige e appoggiando l'autorizzazione a procedere nei confronti di Craxi. Dal 1993 al 1998 \u00e8 stato consigliere provinciale (e quindi anche regionale) a Trento."}
{"id": "87137", "revid": "438", "url": "https://it.wikipedia.org/wiki?curid=87137", "title": "MC12", "text": ""}
{"id": "87140", "revid": "1488558", "url": "https://it.wikipedia.org/wiki?curid=87140", "title": "500 Miglia di Indianapolis", "text": "La 500 Miglia di Indianapolis (Indianapolis 500) \u00e8 una gara automobilistica degli Stati Uniti d'America, nata nel 1911. Si svolge il fine settimana del Memorial Day sul circuito ovale del Motor Speedway di Indianapolis. La prima edizione \u00e8 stata vinta da Ray Harroun a bordo di una Marmon Wasp, la pi\u00f9 recente (svoltasi il 30 maggio 2021) dal brasiliano H\u00e9lio Castroneves.\nL'importanza di questa gara per l'automobilismo americano \u00e8 tale, che le vetture monoposto partecipanti alle serie americane (simili esteticamente alle Formula 1, ma con molte differenze tecniche) sono spesso chiamate \"IndyCars\" e il campionato in cui essa \u00e8 inserita, il pi\u00f9 importante del Nord America, porta il nome di IndyCar Series.\nTra il 1950 e il 1960 la 500 Miglia \u00e8 stata valida per il Campionato mondiale di Formula 1, nel tentativo di avvicinare le due principali serie automobilistiche; tuttavia, l'integrazione fra i due mondi \u00e8 stata pressoch\u00e9 nulla e ne resta una traccia solamente negli albi d'oro.\nStoria.\nI primi anni.\nLa Indianapolis Motor Speedway era stata costruita nel 1909 con l'intento di ospitare eventi di vario genere e fino al 1910 vi si tennero competizioni di auto, moto e persino di mongolfiere. All'epoca della costruzione la pista era ricoperta da un fondo in ghiaia e catrame ma nel 1910 fu realizzato un nuovo manto stradale composto da tre milioni e duecentomila blocchetti di porfido per il quale vennero spesi 155.000 Dollari. Per il 1911 gli organizzatori vollero un evento pi\u00f9 importante che si disputasse sulle 24 ore o magari sulle 1000 miglia. Alla fine si decise di organizzare una 500 miglia (200 giri).\nLa prima edizione della 500 Miglia si svolse il 26 maggio 1911 e il monte premi di 27.550 dollari attir\u00f2 46 concorrenti che per qualificarsi dovevano percorrere un giro con una media superiore alle 75 miglia orarie (circa 120\u00a0km/h); in 40 superarono le qualifiche. Il regolamento prevedeva che la cilindrata non superasse i 600 pollici cubici (9.830\u00a0cm\u00b3) e che il peso non fosse inferiore a 2.300 libbre. Il vincitore della prima edizione, a una media di 120,060\u00a0km/h, fu Ray Harroun a bordo di una Marmon Wasp che montava il primo specchio retrovisore della storia: mentre le altre vetture ospitavano un meccanico per osservare il traffico alle spalle, Harroun decise di partire da solo risparmiando peso e montando lo specchio retrovisore.\nNel 1912 il monte premi tocc\u00f2 i 50.000 $ e furono introdotte due nuove regole: il numero dei partenti fu fissato a 33 (regola ancora oggi in vigore) e fu reso obbligatorio un meccanico a bordo. Quell'anno vinse Joe Dawson su National, dopo che Ralph De Palma era stato costretto al ritiro nel corso del 198\u00ba giro per il cedimento di una biella del motore della sua Mercedes. De Palma concluse la corsa a spinta piazzandosi undicesimo.\nLe edizioni successive videro un crescente interesse da parte del pubblico che accorreva sempre pi\u00f9 numeroso. Per questo, oltre a Mercedes, anche alcune altre marche europee, come Fiat e Peugeot, decisero di cimentarsi nella 500 Miglia. Peugeot, che aveva utilizzato un avanzato motore a distribuzione desmodromica bialbero a camme in testa con quattro valvole per cilindro e camere di combustione emisferiche, vinse tre volte (1913, 1916 e 1919), Mercedes (1915) e Delage (1914) una. Nel frattempo il regolamento ridusse la cilindrata massima ammessa a 450 pollici cubici (7.400\u00a0cm\u00b3).\nL'era Miller e Offenhauser.\nNegli anni venti la competitivit\u00e0 delle auto europee cal\u00f2 e furono le auto e i piloti di casa a prendere il sopravvento. Nel 1920 vinse Gaston Chevrolet su una Frontenac preparata dal fratello Louis. Negli anni successivi fu la Duesenberg a diventare protagonista della 500 Miglia e nel 1925, guidata da Peter De Paolo, vinse superando il limite delle 100 miglia orarie di media. Ma fu proprio in quegli anni che si fecero largo costruttori indipendenti, che vendevano motori a chiunque avesse un telaio su cui montarli. Il primo di essi fu Harry Miller, i cui motori conquistarono 12 edizioni tra il 1922 e il 1938. Nel frattempo il regolamento sub\u00ec diversi cambiamenti passando dai tre litri di cilindrata del 1920, al litro e mezzo del 1929, e fu abolita la presenza obbligatoria del meccanico a bordo. Dopo la crisi economica del 1929 furono ammessi anche motori derivati dalla serie e per questo la cilindrata fu innalzata a sei litri e proibita la sovralimentazione. Anche la pista cominciava a subire alcuni cambiamenti. Il nuovo proprietario dell'autodromo, Tony Hulman, nel 1938 inizi\u00f2 l'opera di asfaltatura del circuito che si concluse nel 1961, quando l'unico tratto di porfido rimasto era il rettilineo del traguardo.\nNel frattempo, Fred Offenhauser, titolare dell'officina dove Miller aveva costruito i propri motori, cominci\u00f2 a lavorare su un propulsore di sua concezione che ricalcava il motore Peugeot che aveva dominato negli anni dieci. La prima vittoria arriv\u00f2 nel 1935 ad opera di Kelly Petillo e dal 1947 al 1964 i motori Offenhauser vinsero tutte le edizioni con piloti come A.J. Foyt, Troy Ruttman, Bill Vukovich. In pi\u00f9 vinsero altre 7 edizioni tra il 1968 e il 1977 sconfitti solo dai motori Ford.\nNel 1978 il 4 cilindri Offenhauser cedette il passo al Cosworth DFX che, nella versione sovralimentata, si aggiudic\u00f2 dieci edizioni consecutive tra il 1978 e il 1987.\nGli europei nella 500 Miglia.\nSin dalle prime edizioni, la 500 Miglia riscosse un certo successo tra i costruttori del vecchio continente che vi si cimentarono con successo negli anni dieci. Inoltre tra il 1912 e il 1916 la vittoria and\u00f2 a piloti europei tra cui l'italiano Ralph De Palma. Quella del 1916, firmata Dario Resta, sarebbe stata l'ultima vittoria per un europeo a Indy fino al 1965. Negli anni venti le vetture europee non brillarono: Mercedes, Fiat e Bugatti ottennero qualche modesto piazzamento senza particolari acuti. Fu nel 1939 che gli europei tornarono a brillare con la vittoria della Maserati 8CTF guidata da Wilbur Shaw che si ripet\u00e9 l'anno successivo sulla stessa vettura. Queste rimangono tuttora le uniche vittorie di una vettura completamente italiana alla 500 Miglia.\nDopo la seconda guerra mondiale auto europee tornarono a Indy ma senza successo. Tra il 1950 e il 1960 la 500 Miglia fu addirittura inclusa nel calendario del Campionato di F1 per cercare di favorire l'integrazione dei due mondi ma l'iniziativa ebbe scarso successo. Gli europei infatti disertavano in massa la trasferta americana e solo la Ferrari vi si ciment\u00f2 con Alberto Ascari e una 375 F1 modificata. Tuttavia il pilota milanese fu costretto al ritiro per la rottura del mozzo di una ruota. Nel 1961 Jack Brabham vi prese parte con una Cooper da F1 leggermente modificata piazzandosi nono.\nLa svolta arriv\u00f2 nel 1963 con l'arrivo della Lotus. Chapman port\u00f2 infatti novit\u00e0 come il telaio monoscocca e il motore posteriore, in un mondo nel quale non si sapeva ancora nulla dei problemi legati all'aerodinamica che le monoposto a motore posteriore avevano cominciato ad affrontare. All'esordio la Lotus si piazz\u00f2 seconda con Jim Clark che poi vinse nel 1965. Nel 1966 fu la volta di Graham Hill che vinse a bordo di una Lola-Ford; in quella stessa edizione Jackie Stewart fu nominato Rookie of the Year. Nel 1967 fecero la loro apparizioni anche le vetture a turbina e nel 1968 furono schierate 4 Lotus 56 a turbina che lottarono a lungo per la vittoria ma che furono costrette al ritiro per noie all'alimentazione.\nNegli anni settanta si ebbe un netto dominio da parte della scuola inglese che partecipava alla 500 Miglia con McLaren, Lola e March che vinse tutte le edizioni dal 1983 al 1987. Sul finire degli anni ottanta tent\u00f2 l'avventura ad Indianapolis anche la Porsche, che nel 1989 e 1990 forn\u00ec i motori alla March, seguita dall'Alfa Romeo nel 1990 e 1991. Entrambe le avventure ebbero scarso successo, al contrario della Mercedes che nel 1994 vinse con Al Unser Jr. e il Team Penske.\nOggi sono molti i piloti europei che corrono la 500 Miglia con successo. Negli anni novanta, l'olandese Arie Luyendyk si \u00e8 aggiudicato due edizioni della corsa (1990, 1997) e nel 1996 ha fatto segnare la velocit\u00e0 media sul giro pi\u00f9 veloce della storia di Indianapolis: 382,15\u00a0km/h. Dal 2000 in poi sono arrivate le vittorie dello scozzese Dario Franchitti (2007, 2010 e 2012) e dell'inglese Dan Wheldon (2005 e 2011).\nL'azienda italiana Dallara, con sede a Varano Melegari (Parma), \u00e8 sempre stata un costruttore approvato di queste vetture sin dal 1997 e a partire dal 2007 le fornisce in via esclusiva.\nDal 1997 la Dallara ha vinto quattordici campionati Indy, dodici 500 miglia e ha collezionato oltre 200 vittorie.\nL'era globale.\nGli anni settanta rappresentarono la svolta per la 500 Miglia. Infatti sempre pi\u00f9 piloti cominciarono ad approdare dall'estero per cimentarsi nel catino di Indianapolis che ogni anno registrava il tutto esaurito. Uno di questi fu Emerson Fittipaldi che vinse due edizioni a cavallo tra gli anni ottanta e novanta. Tuttavia \u00e8 stato alla fine degli anni novanta che gli americani hanno perso definitivamente l'egemonia; infatti tra il 1995 e il 2011 solo quattro statunitensi sono riusciti a vincere ad Indianapolis. Inoltre ogni anno si registrano sempre pi\u00f9 presenze straniere come il giapponese Takuma Sat\u014d, la svizzera Simona de Silvestro, il sudafricano Tomas Scheckter o il belga Bertrand Baguette.\nGli anni del centenario (2009 - 2011).\nNel 2009 gli organizzatori hanno dato il via all'era del centenario della durata di 3 anni. Nel 2009 si \u00e8 infatti celebrato l'anniversario della fondazione dell'Indianapolis Motor Speeday e nel 2011 quello della prima 500 Miglia. Tuttavia l'edizione del 2011 non \u00e8 stata la numero cento ma la numero 95. Infatti durante i due conflitti mondiali la gara fu sospesa. Proprio per evitare confusione tra il numero di edizioni e gli anni trascorsi dalla prima gara, in questo periodo la numerazione cardinale dell'edizione \u00e8 stata omessa.\nLe donne nella 500 Miglia.\nLa partecipazione femminile alla 500 Miglia fu scoraggiata se non bandita per diversi anni. Le donne non erano nemmeno ammesse nella pit-lane almeno fino al 1971. La prima donna a qualificarsi per la 500 Miglia fu Janet Guthrie nel 1977 quando si piazz\u00f2 26\u00aa in qualifica. Guthrie partecip\u00f2 anche alle due edizioni successive ottenendo come miglior risultato un nono posto. In tutto, oltre a Janet Guthrie, sono sette le donne che hanno preso parte alla gara: Lyn St. James, Sarah Fisher, Danica Patrick, Milka Duno, Ana \"Bia\" Beatriz Figueiredo, Simona de Silvestro e Pippa Mann. Un'ottava, Desire Wilson, prov\u00f2 a qualificarsi nel 1982 ma senza successo. St. James ha corso sette volte a Indianapolis a partire dal 1992 (miglior piazzamento 11\u00aa). Sarah Fisher ha partecipato 8 volte alla 500 Miglia a partire dal 2000 ottenendo cos\u00ec il record per il maggior numero di partenze per una donna (miglior piazzamento 18\u00aa). Danica Patrick ha preso parte a cinque edizioni della Indy 500, la prima volta nel 2005 quando comand\u00f2 la gara per 19 giri; quella fu la prima volta che una donna si ritrov\u00f2 in testa alla gara e nel 2009, arrivando 3\u00aa, ha fatto segnare il miglior risultato di una donna a Indianapolis.\nNel 2000 Sarah Fisher e Lyn St. James erano entrambe al via della 500 Miglia, la prima volta che due donne partecipavano contemporaneamente alla gara. Il record di presenze femminili lo si \u00e8 avuto nel 2010 (Beatriz, de Silvestro, Patrick, e Fisher) e 2011 (de Silvestro, Patrick, Mann, e Beatriz).\nOrganizzazione.\nIl meccanismo organizzativo \u00e8 unico, nell'ambito della stagione annuale IndyCar Series.\nChiunque sia in grado di mettere in pista una vettura con le specifiche richieste dal regolamento:\npu\u00f2 partecipare alle qualifiche.\nAll'inizio dell'anno cominciano a pervenire alla direzione dell\"'Indianapolis Motor Speedway\" le iscrizioni (o \"entries\"). Le iscrizioni devono essere inviate per posta entro una data stabilita a priori (la \"Deadline\") dalla direzione di gara; le iscrizioni possono essere anche inviate per e-mail a distanza di due settimane dalla data stabilita.\nI team possono iscrivere due macchine associate ad un numero di gara: una macchina \"ufficiale\", e una seconda macchina (il \"muletto\"), in cui il numero viene fatto seguire da una lettera \"T\". Per esempio: il team che possiede la macchina n\u00ba 7, numerer\u00e0 le sue due macchine #7 e #7T. Entrambe le macchine potranno provare nel corso del mese di maggio, anche contemporaneamente. La T-car che si qualifica diventa la macchina ufficiale (se il pilota qualifica la macchina #7T questa diventa #7); oltre a ci\u00f2 pu\u00f2 essere usata da altri piloti dello stesso team, oppure venduta ad altri team che non possono pi\u00f9 qualificare la loro macchina primaria e non hanno un \"muletto\": in questo caso la macchina verr\u00e0 \"ribattezzata\" con un nuovo numero.\nTutte le macchine devono passare delle rigorose ispezioni tecniche prima di ricevere l'adesivo che testimonia la possibilit\u00e0 di accedere alle prove; ci\u00f2 serve per verificare le condizioni di sicurezza della monoposto. Una seconda ispezione viene fatta prima e dopo i tentativi di qualifica, e lo scopo della stessa \u00e8 determinare la conformit\u00e0 della vettura rispetto ai regolamenti tecnici.\nProve libere.\nPer tutto il mese di maggio si svolgono le prove libere.\nPer essere ammessi alle prove libere, gli esordienti (detti anche \"rookies\") devono passare una fase di verifica delle loro qualit\u00e0 di guida alle alte velocit\u00e0. Questa fase si chiama Rookie orientation training e si svolge i due primi giorni delle prove nel mese di maggio, che vengono riservati ai soli esordienti.\nI piloti che vi partecipano devono superare quattro fasi da 10 giri:\nPer essere ammessi alle prove libere basta superare le prime tre fasi, a patto di riuscire a superare la quarta nel primo giorno di prove collettive, anche se vengono superate tutte e 4 in un solo tentativo.\nProve di qualificazione.\nLe prove di qualificazioni alla 500 miglia si concentrano nei due fine settimana centrali del mese di maggio e si articolano in quattro giorni con pista aperta ai tentativi di qualifica da mezzogiorno alle diciotto.\nA partecipare alla gara del Memorial Day sono le trentatr\u00e9 combinazioni pilota-auto che realizzano i migliori trentatr\u00e9 tempi e la loro posizione, oltre che per la velocit\u00e0, \u00e8 stabilita in base al giorno in cui questi hanno ottenuto un tempo qualificante.\nRegolamentazione della qualifica.\nNon \u00e8 il solo pilota o la sola macchina che conquistano il diritto di partecipare alla corsa e un posto in griglia, ma la combinazione di entrambi.\nSe per cause di forza maggiore il pilota o la macchina devono venire sostituiti, l'equipaggio che si forma non mantiene la propria posizione, ma parte dalla trentatreesima e ultima posizione.\nL'unicit\u00e0 della fase di qualificazione di questa gara risiede nel numero dei giri necessari per calcolare la posizione di partenza: non un singolo giro cronometrato, ma quattro consecutivi, con rilevazione del tempo/cronometraggio negli altri 2 giri.\nIl giorno prima del \"Pole Day\" (primo giorno di qualifiche in cui viene determinata la pole position), viene effettuata una estrazione per stabilire l'ordine di uscita delle macchine, non vincolante in quanto un pilota pu\u00f2 decidere di saltare il suo turno al primo giro e ripresentarsi in quello successivo.\nOgni \"entry\", con la nuova regolamentazione, ha a disposizione tre tentativi di qualifica per ognuno dei quattro giorni di qualifica.\nFino a poco tempo fa ogni macchina aveva a disposizione tre tentativi totali per i giorni di qualificazione, e se, ottenuto un tempo, si veniva estromessi dalla griglia oppure non si era soddisfatti della propria posizione, bisognava usare una nuova macchina diversa da quella con cui si era ottenuto il tempo.\nIl tentativo di qualifica comincia di solito al termine di due giri di lancio e solo quando al termine del secondo viene esposta una bandiera verde, si comincia a rilevare il tempo.\nL'ufficialit\u00e0 della scelta comporta la perdita di uno dei tre tentativi a disposizione.\nQuando un pilota finisce un tentativo di qualifica viene inserito in griglia; si ha inoltre la possibilit\u00e0 di cancellare il proprio tempo e di effettuare un nuovo tentativo.\nOgni giornata di prove assegna le disposizioni di partenza:\nUn'incongruenza che si nota da sempre nello schieramento della 500 miglia consta nel fatto che vi possano essere prestazioni migliori della pole position nelle posizioni di rincalzo.\nBump Day.\nRegolamento precedente.\nCon il precedente regolamento, durante l'ultimo giorno di prove di qualificazione, nonostante i trentatr\u00e9 posti dello schieramento fossero gi\u00e0 assegnati, chiunque avesse ancora a disposizione dei tentativi di qualifica poteva scendere in pista per tentare di battere quello che in quel momento era il pi\u00f9 lento nello schieramento, definito \"on the bubble\".\nSi assistevano a scene incredibili, nella corsia dei box in quel pomeriggio, dove piloti saltavano da una macchina all'altra, team manager compravano e vendevano vetture e tutti stavano in attesa del fatidico colpo di pistola che alle diciotto chiudeva le ostilit\u00e0 in pista.\nRegolamento attuale.\nIl nuovo regolamento delle qualifiche, introdotto nel 2005, prevede che il meccanismo del \"Bump Day\" venga esteso anche agli altri tre giorni di qualifica.\nAd esempio, durante il \"Pole Day\" quando sono occupate le prime undici posizioni, se c'\u00e8 un tentativo pi\u00f9 veloce dell'undicesimo, quest'ultimo viene estromesso dallo schieramento ed \u00e8 costretto a ridiscendere in pista con solo altri due tentativi di qualificazione.\nLa corsa.\nLe macchine cominciano la corsa con una partenza lanciata, che avviene tradizionalmente (unico caso al mondo tra le corse automobilistiche) su undici file di tre macchine ciascuna. Ci\u00f2 deriva da una regolamentazione del 1919, che imponeva di \"posizionare una macchina ogni 400 piedi (120 metri) di pista\". Le prime corse videro, comunque, un numero variabile di partecipanti, da un minimo di 21 ad un massimo di 42 partecipanti. Dal 1933 non ci sono mai stati meno di 33 concorrenti, con l'eccezione del 1947 quando, a causa di mancanza di fondi, lo schieramento fu formato da solo 30 concorrenti. Nel 1979 presero il via in 35, a causa di una disputa sui turbocompressori dei motori. Stessa cosa successe nel 1997: il regolamento permetteva agli iscritti al campionato IRL di partecipare di diritto alla corsa e altri due concorrenti furono riammessi nello schieramento, perch\u00e9 ottennero tempi migliori di chi era gi\u00e0 ammesso, portando il totale dei partecipanti a 35.\nLa corsa dura 200 giri, pari a 500 miglia (circa 804\u00a0km), e assume validit\u00e0 al termine del centunesimo giro.\nTradizioni.\nA causa della longevit\u00e0 della 500 miglia di Indianapolis, molte tradizioni si sono sviluppate nel corso degli anni. Per molti appassionati, queste tradizioni rappresentano una parte fondamentale della corsa, e i cambiamenti \nPre-gara.\n La frase fu coniata da Wilbur Shaw, Presidente dello Speedway dal 1946 al 1954, e si crede che durante questo periodo questi la us\u00f2 informalmente. Tony Hulman rese il comando famoso e solenne, recitandolo al microfono davanti a migliaia di spettatori, nel periodo in cui fu lui presidente del circuito, dal 1955 al 1977. Dal 1978 al 1980 e dal 1982 al 1996, la frase fu recitata dalla sua vedova, Mary Fendrich Hulman. Sua figlia, Mary Hulman George, recit\u00f2 il comando nel 1981 e lo ha fatto dal 1997 al 2018. Dopo la scomparsa di Mary nel dicembre 2018 l'incarico venne preso da suo figlio Tony George (all'anagrafe Anton Hulman George), proprietario dello Speedway dal 1989 al 2019. Dal 2020 la frase viene recitata da Roger Penske, il nuovo proprietario dello speedway.\nNelle occasioni in cui la pioggia ha costretto gli organizzatori a rinviare o posticipare l'evento e la corsa era gi\u00e0 incominciata (1967, 1973, 1986, 1997, 2004), viene recitata la frase \u00abRestart your engines\u00bb. Nel 1986, questo comando fu dato da Tony George; nel 2004, dallo speaker ufficiale del circuito, Tom Carnegie.\nIn realt\u00e0, in origine e per lunghi anni la frase fu \"Everybody is ready, so please start your engines\", che dovette necessariamente includere anche \"ladies\" quando Janet Guthrie riusc\u00ec a qualificarsi per la sua prima \"Indy 500\" nel 1977. Oggi la presenza femminile \u00e8 assicurata da pi\u00f9 partecipanti; in particolare era molto attesa ogni anno la performance di Danica Patrick prima che si trasferisse nella serie NASCAR a partire dal 2012."}
{"id": "87142", "revid": "1543377", "url": "https://it.wikipedia.org/wiki?curid=87142", "title": "S\u00e3o Tom\u00e9 e Pr\u00edncipe", "text": "S\u00e3o Tom\u00e9 e Pr\u00edncipe, ufficialmente Repubblica Democratica di S\u00e3o Tom\u00e9 e Pr\u00edncipe (in portoghese \"Rep\u00fablica Democr\u00e1tica de S\u00e3o Tom\u00e9 e Pr\u00edncipe\"; letteralmente in Italiano \"San Tommaso e Principe\") \u00e8 uno Stato indipendente dell'Africa con capitale S\u00e3o Tom\u00e9.\nSi tratta di un arcipelago di circa 20 isole che si trova nell'oceano Atlantico al largo dell'Africa centro-occidentale, nel golfo di Guinea. Le due isole maggiori sono S\u00e3o Tom\u00e9 e Pr\u00edncipe, distanti circa tra di esse, e situate rispettivamente a circa 250 e dalla costa nord-occidentale del Gabon; tutte le isole fanno parte di una catena montuosa vulcanica nota come \"linea vulcanica del Camerun\". La Ilh\u00e9u das Rolas, la cui superficie \u00e8 di circa 3 km\u00b2 e sorge a soli 2 km a sud dell'isola di S\u00e3o Tom\u00e9, \u00e8 il punto pi\u00f9 meridionale dell'arcipelago e del Paese; si trova esattamente sulla linea dell'Equatore, tanto da ospitare una pietra miliare che marca il confine tra i due emisferi.\nDeve il nome a Tommaso apostolo (in portoghese \"S\u00e3o Tom\u00e9\") per via del giorno in cui fu scoperta dai portoghesi (21 dicembre 1471), all'epoca data di commemorazione del santo.\nColonia del Portogallo, ottenne nel 1975 l'indipendenza e si diede l'ordinamento giuridico di repubblica semipresidenziale. Il presidente della Repubblica \u00e8 Evaristo Carvalho, in carica dal 3 settembre 2016.\nStoria.\nColonizzazione portoghese.\nPrima dell'arrivo dei Portoghesi (avvenuto fra il 1469 e il 1471), le isole di Annobon, S\u00e3o Tom\u00e9 e Pr\u00edncipe erano disabitate.\nLa scoperta delle isole \u00e8 avvenuta da parte dei portoghesi Jo\u00e3o de Santar\u00e9m e P\u00earo de Escobar tra il 1470 e il 1471. Cambi\u00f2 il suo nome in \"isola del Principe\" nel 1502 in riferimento al Principe del Portogallo al quale venivano pagate le commesse per il commercio dello zucchero locale (rimane dedicata al santo il capoluogo dell'isola, come succede peraltro a S\u00e3o Tom\u00e9 col capoluogo intitolato a San Tommaso). Scopritore delle isole fu Pedro Escobar, noto anche come Pedro de Escobar, un famoso navigatore portoghese del XV secolo, al servizio del re Alfonso V del Portogallo.\nI Portoghesi decisero che le isole rappresentavano una base ideale per il commercio della costa, e completarono il primo insediamento stabile a S\u00e3o Tom\u00e9 nel 1493. Principale artefice della colonizzazione fu \u00c1lvaro Caminha, che in seguito ricevette dalla Corona il diritto di amministrare le isole. Nel 1500 fu creato un insediamento anche a Pr\u00edncipe. Inizialmente le isole non apparvero particolarmente ricche di risorse, e i primi coloni furono soprattutto \"indesiderabili\" di cui il Portogallo voleva disfarsi (soprattutto Ebrei); in seguito, tuttavia, si scopr\u00ec che il terreno vulcanico delle isole era perfetto per l'agricoltura, e in particolar modo per la coltivazione della canna da zucchero.\nPer alimentare di manodopera le coltivazioni, i Portoghesi iniziarono a far affluire sulle isole grandi quantit\u00e0 di schiavi africani. A met\u00e0 del XVI secolo la colonia figurava fra i primi esportatori di zucchero dell'Africa. La corona portoghese, a quel punto, decise di reclamare il proprio diritto di propriet\u00e0 sulle isole (nel 1522 per S\u00e3o Tom\u00e9 e nel 1573 per Pr\u00edncipe).\nLa ricchezza delle isole inizi\u00f2 a declinare con la concorrenza delle nuove colonie delle Americhe e in seguito alla crescente difficolt\u00e0 nel controllo della vasta popolazione di schiavi. In circa un secolo, la coltivazione dello zucchero declin\u00f2 fino a diventare marginale nell'economia dell'arcipelago, che venne a essere soprattutto un luogo di transito nel commercio degli schiavi dall'Africa al Nuovo Mondo.\nVerso l'indipendenza.\nNel XIX secolo vennero introdotte due nuove coltivazioni: caff\u00e8 e cacao, nuovamente con grande successo, tanto che all'inizio del secolo successivo S\u00e3o Tom\u00e9 era diventata il principale esportatore di cacao del mondo.\nSebbene il Portogallo avesse abolito la schiavit\u00f9 nel 1876, nelle piantagioni di S\u00e3o Tom\u00e9 (dette \"ro\u00e7as\") i proprietari terrieri avevano un'autorit\u00e0 praticamente assoluta nei confronti dei braccianti e delle loro famiglie, che vivevano in un regime di \"lavoro forzato retribuito\". Questa situazione (in cui erano coinvolti anche lavoratori angolani) port\u00f2 a una crescente tensione sociale, sfociata negli scioperi del 1953, in cui molte centinaia di lavoratori africani furono uccisi (massacro di Batep\u00e1).\nVerso la fine degli anni cinquanta un piccolo gruppo di abitanti di S\u00e3o Tom\u00e9 form\u00f2 il Movimento per la Liberazione di S\u00e3o Tom\u00e9 e Pr\u00edncipe (MLSTP), che aveva la propria base nel vicino Gabon.\nIndipendenza.\nIl processo verso l'indipendenza fu favorito dalla caduta della dittatura di Marcelo Caetano in Portogallo, nell'aprile del 1974. I rappresentanti del nuovo governo portoghese incontrarono l'MLSTP ad Algeri e stipularono un accordo per l'indipendenza dell'arcipelago, ufficializzata il 12 luglio 1975. Come primo presidente fu eletto il segretario dell'MLSTP, Manuel Pinto da Costa.\nNel 1990, S\u00e3o Tom\u00e9 abbracci\u00f2 una riforma democratica che port\u00f2 l'anno successivo a elezioni multipartitiche, libere e trasparenti. Fu eletto presidente Miguel Trovoada, rieletto in seguito anche nel 1996. Il Partito della Convergenza Democratica (PCD) super\u00f2 l'MLSTP, che tuttavia riusc\u00ec a mantenere un ruolo di primo piano nella vita politica del paese. Nuove elezioni democratiche (presidenziali e parlamentari) si tennero nel 2001 e nel 2002.\nSviluppi recenti.\nNel luglio del 2003 l'esercito prese il potere per una settimana, protestando per la corruzione politica e la conseguente iniquit\u00e0 nella distribuzione dei proventi dell'estrazione petrolifera, divenuta nel frattempo una delle voci importanti dell'economia dell'arcipelago. Dopo un periodo di trattativa, il presidente Fradique de Menezes, gi\u00e0 esautorato dal colpo di Stato, fu rimesso in carica. Menezes vinse nuovamente le elezioni nel 2006.\nSecondo fonti governative il 12 febbraio 2009, c'\u00e8 stato un secondo tentativo di colpo di Stato per rovesciare il Presidente Fradique de Menezes; evidentemente non riuscito.\nLe ultime elezioni presidenziali nel 2016 hanno visto la vittoria di Evaristo Carvalho, che era stato primo ministro per due brevi mandati nel 1994 e tra il 2001 e il 2002.\nGeografia.\nIl territorio di questo che, assieme alle Seychelles, \u00e8 il pi\u00f9 piccolo Stato africano, \u00e8 formato da due isole vulcaniche (con affioramenti di rocce trachitiche e basaltiche), S\u00e3o Tom\u00e9 e Pr\u00edncipe, che emergono dalle acque del golfo di Guinea alle latitudini equatoriali. Esse risultano altres\u00ec allineate sulla grande direttrice tettonica (dorsale sottomarina del Camerun) che ha favorito la formazione delle contigue isole di Annob\u00f3n a sud-ovest, e di Fernando Poo (Bioko) a nord-est, nonch\u00e9 del monte Camerun.\nL'isola maggiore \u00e8 S\u00e3o Tom\u00e9 (859 km\u00b2), sfiorata nella sua estremit\u00e0 meridionale dalla linea dell'Equatore. Essa costituisce un poderoso cono vulcanico che si eleva fino a 2024 m sul livello marino (Pico S\u00e3o Tom\u00e9) e con coste di difficile accesso. 150 km a nord-est \u00e8 situata l'isola di Pr\u00edncipe (142 km\u00b2) di altitudine pi\u00f9 modesta (948 m).\nIl clima ha carattere nettamente equatoriale, con precipitazioni estese a quasi tutti i mesi dell'anno: a S\u00e3o Tom\u00e9 cadono annualmente circa 887 mm di piogge e le temperature medie mensili oscillano tra i 26 \u00b0C di gennaio e i 24 \u00b0C di luglio. Delle rigogliose foreste tropicali che un tempo rivestivano le isole, rimangono pochi ma consistenti lembi nelle zone pi\u00f9 interne; il resto \u00e8 occupato da piantagioni e da numerosi villaggi agricoli.\nPopolazione.\nDemografia.\nDei abitanti totali, circa vivono a S\u00e3o Tom\u00e9 e a Principe.\nEtnie.\nLa popolazione discende da diversi gruppi etnici migrati nelle due isole a partire dal 1485. Attualmente si possono individuare sette diversi gruppi:\nNegli anni settanta si verificarono due importanti spostamenti di popolazione: l'esodo dei residenti di origine portoghese e l'arrivo di parecchie centinaia di profughi dall'Angola.\nGli isolani sono stati in gran parte assorbiti all'interno di una comune cultura Luso-Africana.\nReligioni.\nLa maggioranza della popolazione professa la religione cattolica. Vi sono minoranze di protestanti Evangelici, o delle Chiese Avventiste del Settimo Giorno, che mantengono stretti legami con le loro chiese in Portogallo.\nLingue.\nNonostante le modeste dimensioni, S\u00e3o Tom\u00e9 e Pr\u00edncipe vanta ben quattro lingue nazionali: il portoghese (lingua ufficiale, parlata dal 95% della popolazione) e tre idiomi creoli derivati dal portoghese (forro, angolar e principense, usati rispettivamente, dall'85%, dal 3% e dallo 0,1% degli abitanti). Il francese \u00e8 la principale lingua straniera insegnata nelle scuole, essendo il paese un membro de La Francophonie.\nS\u00e3o Tom\u00e9 e Pr\u00edncipe fa parte della Comunit\u00e0 dei Paesi di lingua portoghese.\nOrdinamento dello Stato.\nSuddivisione amministrativa.\nS\u00e3o Tom\u00e9 e Pr\u00edncipe \u00e8 divisa in 2 province:\nLe province sono ulteriormente divise in 7 distretti:\nEconomia.\nSin dall\u2019indipendenza, ottenuta nel 1975, fondamentale per l\u2019economia di S\u00e3o Tom\u00e9 e Pr\u00edncipe \u00e8 stata la coltivazione di caff\u00e8 e soprattutto cacao, che per\u00f2 ha sub\u00ecto, anche a causa della siccit\u00e0, un grave declino, al seguito del quale questa ex-colonia portoghese \u00e8 diventata uno dei paesi pi\u00f9 poveri dell\u2019Africa, anche se qualche prospettiva di crescita deriva dalla scoperta di alcuni giacimenti petroliferi nelle acque territoriali e gli investimenti con cui il governo spera di sviluppare il turismo.\nGli aiuti economici internazionali sono resi indispensabili dai vari problemi economici che affliggono questo piccolo paese, che, dovendo importare molto dall\u2019estero, \u00e8 soggetto alla volatilit\u00e0 del prezzo delle merci; il governo \u00e8 impegnato nel difficile compito di tenere sotto controllo l\u2019inflazione e la spesa pubblica, attirare investimenti dall\u2019estero per rendere possibile lo sfruttamento delle risorse petrolifere, ridurre il ricorso al calmiere e ai sussidi, rinegoziare e far fronte al debito estero, che nel 2011 \u00e8 stato parzialmente cancellato per 200 milioni di dollari nell\u2019ambito del programma Heavily Indebted Poor Country."}
{"id": "87143", "revid": "767487", "url": "https://it.wikipedia.org/wiki?curid=87143", "title": "Charlot al ballo", "text": "Charlot al ballo (\"Tango Tangles\") \u00e8 un film del 1914 prodotto, scritto e diretto da Mack Sennett. \u00c8 un cortometraggio in cui Charlie Chaplin, a dispetto del titolo italiano e della locandina, non interpreta Charlot ed \u00e8 privo di trucco, cos\u00ec come gli altri comici della Keystone Pictures Studio. Sennett si accord\u00f2 con loro perch\u00e9 improvvisassero una comica parzialmente girata in una dance hall di Venice (Los Angeles). Il film fu completato il 17 febbraio 1914 e distribuito negli Stati Uniti dalla Mutual Film il 9 marzo, mentre in Italia fu trasmesso su Rai 1 il 23 maggio 1970 nel programma \"Oggi le comiche\". In inglese \u00e8 noto anche coi titoli \"Charlie's Recreation\" e \"Music Hall\".\nTrama.\nIn una sala da ballo, un cliente visibilmente brillo nota la bella guardarobiera e la trascina nel ballo avvinghiandola con ardore, suscitando la gelosia del capobanda che interviene a liberarla dalla stretta, per quanto la ragazza non ne sembri dispiaciuta. Ne nasce un violento alterco su cui ha la meglio il capobanda, che se ne fa vanto con la bella. Lei risulta per\u00f2 essere la fidanzata del clarinettista grassone dell'orchestra, il quale, accortosi delle attenzioni riservatele, interviene dissuadendo il proprio maestro dal proseguire nelle intenzioni, allontanandolo. Il capobanda si imbatte di nuovo nel cliente brillo, e nuovamente scoppia la rissa tra i due che, alla fine, si mettono K.O. a vicenda.\nDistribuzione.\nData di uscita.\nLe date di uscita internazionali sono state:"}
{"id": "87144", "revid": "599013", "url": "https://it.wikipedia.org/wiki?curid=87144", "title": "Sao Tom\u00e9 e Principe", "text": ""}
{"id": "87148", "revid": "126257", "url": "https://it.wikipedia.org/wiki?curid=87148", "title": "Johnnie Parsons", "text": "Tra il 1950 e il 1960 la 500 Miglia faceva parte del Campionato mondiale di Formula 1, per questo motivo Parsons, secondo le statistiche inerenti alla Formula 1, ha all'attivo anche 9 Gran Premi e una vittoria in F1.\nParsons si spense nel 1984 e riposa nel cimitero di Inglewood, California."}
{"id": "87149", "revid": "1652635", "url": "https://it.wikipedia.org/wiki?curid=87149", "title": "Sessualit\u00e0", "text": "La sessualit\u00e0, in ambito umano, \u00e8 un aspetto fondamentale e complesso del comportamento che riguarda da un lato gli atti finalizzati alla riproduzione e alla ricerca del piacere, e da un altro anche gli aspetti sociali che si sono evoluti in relazione alle caratteristiche diverse dei generi maschile e femminile. L'ambito sessuale investe la biologia, la psicologia, la cultura e la societ\u00e0 riguardando la crescita dell'individuo e coinvolgendo anche tutta la sua vita relazionale, oggetto di studio anche dell'etologia umana.\nIl termine \"sessualit\u00e0\" quindi \u00e8 riferito pi\u00f9 specificatamente agli aspetti psicologici, sociali e culturali del comportamento sessuale umano, mentre col termine \"attivit\u00e0 sessuale\" ci si riferisce pi\u00f9 specificatamente alle pratiche sessuali vere e proprie.\nStoria.\nLa consapevolezza della sessualit\u00e0 e i primi studi storici.\nLa storia della sessualit\u00e0 \u00e8 essenzialmente la storia della presa di coscienza da parte dell'uomo di questo aspetto della sua vita. La funzione riproduttiva, per noi imprescindibile, non esaurisce il tema della sessualit\u00e0. Anche l'aspetto biologico tuttavia, il pi\u00f9 evidente, solo oggi \u00e8 stato analizzato con maggior precisione e approfondimento. Prima della scoperta della potenzialit\u00e0 riproduttiva dell'atto sessuale comunque non si pu\u00f2 parlare di sessualit\u00e0 come noi la intendiamo: detto in altro modo, non si pu\u00f2 parlare di sessualit\u00e0 prima della scoperta della paternit\u00e0. Tale scoperta avvenne molto probabilmente nel neolitico grazie al diffondersi della pratica dell'allevamento degli animali; la sua rilevanza sociale, dovuta alla funzione riproduttiva, fondamentale per la sopravvivenza del gruppo, introdusse nella pratica sessuale una serie di sempre maggiori divieti e tab\u00f9. Tali divieti e tab\u00f9 erano volti a limitare la pericolosa libert\u00e0 di cui fino ad allora la sessualit\u00e0, priva di una qualsiasi finalit\u00e0 se non quella del piacere/oliante sociale (vedi bonobo), aveva sempre goduto. L'uomo si vide dunque costretto a regolare in modo drastico la pulsione sessuale, mentre la pulsione della fame proprio in quei secoli veniva pi\u00f9 facilmente soddisfatta grazie alla nascita dell'agricoltura e dell'allevamento degli animali.\nLa sessualit\u00e0 umana fu inizialmente presa in considerazione, dalla comunit\u00e0 scientifica-accademica, solo in relazione alle malattie a essa associate. Nel 1886 il neurologo e psichiatra Richard von Krafft-Ebing divulg\u00f2 l'opera \"Psychopathia sexualis\", in cui le patologie sessuali vengono collegate alle patologie psichiatriche.\nA partire dal 1905 Freud pubblic\u00f2 varie opere in cui la sessualit\u00e0 viene posta al centro dell'attenzione relativamente all'influenza che essa pu\u00f2 avere sull'insorgenza di alcuni disturbi mentali e le loro manifestazioni polimorfe. La teoria freudiana sull'origine delle nevrosi fu rivoluzionaria per l'epoca, e per questo anche notevolmente avversata, ma costitu\u00ec una innovativa concezione della sessualit\u00e0 quale elemento preminente e fortemente condizionante la vita degli individui fin dalle prime fasi di vita.\nNel 1948 e nel 1953 fu pubblicato in America il \"Rapporto Kinsey\", rispettivamente sul comportamento sessuale dell'uomo e della donna. Con i suoi studi sulle consuetudini sessuali, Kinsey descrisse una realt\u00e0 sessuale statisticamente documentata con pi\u00f9 di 17.000 interviste, condotte fra il 1938 e il 1956, in cui venivano riportati dati particolareggiati (e sconvolgenti per l'epoca) sulle pratiche sessuali di uomini e donne americani.\nIl ginecologo William Masters e la psicologa Virginia Johnson pubblicarono il libro \"Human Sexual Response\" nel 1966 e \"Human Sexual Inadequacy\" nel 1970, testi in cui viene affrontato in modo approfondito lo studio della fisiologia sessuale umana. Il loro intento, a differenza del report statistico di Kinsey, era quello di considerare l'argomento da un punto di vista clinico-terapeutico. Gli strumenti da loro utilizzati, nell'osservazione delle risposte anatomo-fisiologiche (nella masturbazione e nei rapporti sessuali) di circa 700 volontari, nel corso di 11 anni, comprendevano strumenti di misura delle reazioni fisiologiche e apparecchi fotografici e cinematografici per la registrazione delle aree anatomiche interessate.\nNel 1974, la psichiatra americana Helen Singer Kaplan, con il suo testo \"Nuove terapie sessuali\", nel 1979 con \"I disturbi del desiderio\" e successivamente con altre opere sulle alterazioni della sessualit\u00e0, propose una nuova visione della sessuologia, pi\u00f9 \"illuministica\" e aderente alla realt\u00e0 della moderna scienza sessuologica, oltre a un insieme di tecniche di intervento per curare le disfunzioni sessuali: metodi di derivazione comportamentistica, affiancati da terapia psicoanalitica.\nGli studi pi\u00f9 recenti.\nRecenti studi sulla sessualit\u00e0 hanno messo in luce quanto gli aspetti sessuali siano di fondamentale importanza per la costruzione dell'identit\u00e0 personale e per l'evoluzione in senso sociale dell'individuo:\nAspetti ancora irrisolti della ricerca scientifica riguardano la spiegazione del perch\u00e9 i comportamenti sessuali siano cos\u00ec vari, perch\u00e9 si passi in un continuum da quelli che possono essere denominati \"gusti sessuali\" considerati normali, ad altre modalit\u00e0 di comportamento sessuale meno comuni, fino a estremi che vengono considerati aberrazioni, e fino a quanto ci\u00f2 che \u00e8 denominato \"perversione\" \u00e8 considerato patologia.\nGli interrogativi riguardano soprattutto il perch\u00e9 il piacere sessuale sia legato a un comportamento variegato e specifico di ogni singolo individuo. La sessualit\u00e0 umana appare cos\u00ec legata a una dimensione personale, individuale. La ricerca su tali interrogativi ha chiamato in causa lo studio della neuropsicofisiologia che genera quel particolare tipo di piacere che viene avvertito come \"sessuale\".\nLe ricerche in proposito dicono che la qualit\u00e0 di questo piacere non dipende da recettori periferici particolari o da parti del sistema nervoso specifiche, come avviene per altre sensazioni, ma che tutto ci\u00f2 viene elaborato come tale a livello di sistema nervoso centrale, soprattutto a livello corticale, a partire dalla globalit\u00e0 dell'esperienza individuale, sia sensoriale sia interiore. Questo spiega l'aspetto essenzialmente psichico della variabilit\u00e0 individuale della sessualit\u00e0: nessuno ha un cervello uguale a quello di un altro. La genetica determina la formazione del cervello, ma la sua microstruttura e la sua funzionalit\u00e0 dipendono dall'esperienza: questa \u00e8 diversa da individuo a individuo. L'ereditariet\u00e0 infatti, da sola, non spiega l'individuo. La mente si forma partendo da basi biologiche che subiscono l'influenza dell'ambiente, e la sessualit\u00e0 \u00e8 una dimensione \"particolare\" della mente umana e quindi diversa da soggetto a soggetto. Cos\u00ec si spiegano tutti i collegamenti con le immagini interiori (l'\"immaginario erotico\") e le memorie che condizionano l'attrazione sessuale, l'innamoramento e l'eccitazione, fino all'orgasmo.\nGli studi neurofisiologici, dimostrando il massiccio coinvolgimento delle zone neurali che elaborano le emozioni, sembrerebbero contraddire questa interpretazione. La sessualit\u00e0 umana sarebbe allora definibile come una emozione, e come tutte le emozioni essa si manifesta anche somaticamente. Peculiarit\u00e0 della emozione sessuale umana, rispetto ad altre emozioni, \u00e8 la pi\u00f9 grande ed evidente manifestazione somatica, che concerne i genitali.\nDa tali studi derivano inoltre indicazioni per una terapia essenzialmente psicologica delle cosiddette \"disfunzioni sessuali\", che verrebbero interpretate pi\u00f9 che come reali disfunzioni, originate cio\u00e8 da qualche causa che ha turbato la funzione normale del sistema cui si riferiscono, come peculiarit\u00e0 funzionali del singolo individuo in relazione alla propria \"dimensione sessuale\".\nDescrizione.\nIdentit\u00e0 di genere.\nPrima che in relazione all'atto sessuale vero e proprio la sessualit\u00e0 dell'individuo comprende tutti quegli aspetti che differenziano i maschi (uomini) dalle femmine (donne). Ogni individuo fin dalla nascita \u00e8 accolto e trattato anche in base alla sua appartenenza biologica a uno dei due sessi e crescendo si costruisce un'identit\u00e0 sessuale in base ai rapporti con l'ambiente familiare e culturale in cui \u00e8 inserito.\nTutte le sue relazioni con gli altri si impostano in base al sesso, anche prima di raggiungere la maturit\u00e0 sessuale.\nUna divisione basata sull'identit\u00e0 di genere \u00e8 pi\u00f9 complessa di una basata semplicemente sui comportamenti sessuali in quanto l'identit\u00e0 dell'individuo \u00e8 pi\u00f9 difficile da definire e ogni essere umano ha una concezione diversa della propria identit\u00e0 sessuale e del ruolo di genere che pu\u00f2 derivarne.\nSi possono distinguere:\nLa sessualit\u00e0 umana pu\u00f2 essere inoltre concepita come una parte della vita sociale degli uomini, governata da regole di comportamento e dallo status quo. Cos\u00ec, si dice, la sessualit\u00e0 influenza le norme sociali e la societ\u00e0 per converso influenza i modi in cui la sessualit\u00e0 pu\u00f2 essere espressa. Dall'invenzione dei mass media, film e pubblicit\u00e0 hanno dato alla sessualit\u00e0 maggiori opportunit\u00e0 di modificare l'ambiente in cui viviamo.\nModelli sociali.\nPur partendo sempre dai due generi sessuali, societ\u00e0 diverse adottano modelli sociali molto diversi tra loro, per esempio nella gestione della famiglia (patrilinearit\u00e0 o matrilinearit\u00e0), della societ\u00e0 (patriarcato o matriarcato) nella distribuzione del lavoro, ecc.\nTali differenze riguardano il modello stesso di famiglia. A seconda del numero di persone coinvolte nella relazione sessuale, abbiamo:\nInfluenze sociali.\nIl comportamento sessuale umano \u00e8 in molti individui influenzato, o pesantemente compromesso, dalle regole della cultura in cui l'individuo vive. Esempi di queste norme sono la proibizione di rapporti sessuali prima del matrimonio, o contro l'omosessualit\u00e0, o altre attivit\u00e0, poich\u00e9 le religioni proibiscono tali attivit\u00e0 (vedi tab\u00f9). A volte, se non nella maggior parte dei casi, questi comportamenti indotti culturalmente, non riflettono le naturali inclinazioni sessuali dell'individuo. Coloro che desiderano esprimere una sessualit\u00e0 dissidente sono spesso forzati a formare subculture all'interno della cultura principale.\nEsseri umani.\nGli impulsi sessuali, negli umani, sono generalmente dovuti a fattori genetici, chimici, comportamentali che producono un desiderio erotico che \u00e8 spesso frutto di un particolare orientamento sessuale. Il comportamento sessuale dell'uomo non \u00e8 necessariamente collegato all'orientamento sessuale reale o dichiarato dell'individuo. L'indole umana pu\u00f2, infatti, coinvolgere parti del corpo fisiche, cognitive, emozionali; questo pu\u00f2 accadere volontariamente e non; ecco che quindi l'etichetta del tipo di sessualit\u00e0 pu\u00f2 essere applicata.\nTipi di sessualit\u00e0.\nUna prima divisione sui \"tipi di sessualit\u00e0\" pu\u00f2 essere fatta sulla base del grado di attrazione sessuale e di interesse oppure desiderio per il sesso:\nFacendo eccezione per l'asessualit\u00e0, ciascuno dei tipi di sessualit\u00e0 appena annoverati, tutti distinti sulla base del \"grado di interesse per il sesso\", si pu\u00f2 ulteriormente distinguere per un orientamento sessuale (omosessualit\u00e0, bisessualit\u00e0, eterosessualit\u00e0...) oppure un comportamento sessuale (bi-curiosit\u00e0, etero-curiosit\u00e0...) caratterizzato e distinto dagli altri in base al \"genere sessuale verso cui si prova attrazione\". Va ricordato che solo una parte dei ricercatori e dei sessuologi include l'asessualit\u00e0 come quarta categoria fra i seguenti orientamenti sessuali, distinti tra loro sulla base del genere sessuale attrattivo.\nUna seconda e semplificativa divisione sui tipi di sessualit\u00e0, come gi\u00e0 accennato, \u00e8 appunto basata sul genere sessuale (maschio, femmina, ermafrodito o ermafrodita, transessuale) verso cui si prova attrazione:\nUlteriori interessi sessuali, detti parafilie, si potrebbero associare a orientamenti sessuali solo nei casi in cui l'interesse o desiderio sessuale atipico \u00e8 reiterato e persistente nel tempo.\nC'\u00e8 da sottolineare che la demisessualit\u00e0, indica come la persona abbia bisogno di un certo tipo di legame affettivo con il partner per desiderare un rapporto sessuale, di qualunque tipo esso sia. \nInfatti la demisessualit\u00e0 non indica una \"sessualit\u00e0\" distinta in base al \"genere\" sessuale attrattivo, ma alla necessit\u00e0 del fattore affettivo indispensabile per desiderare un rapporto. \nDiversamente l'asessualit\u00e0 \u00e8 la totale mancanza di interesse per il sesso e non va confusa con la castit\u00e0, cio\u00e8 il \"comportamento\" di astinenza sessuale temporanea o definitiva, assunta come forma di impegno di solito dovuto a motivazioni di tipo morale o religioso (ad es. celibato). Questa accezione popolare del termine \u00e8 in realt\u00e0 impropria: \"casto\" si contrappone etimologicamente a \"in-castus\" da cui deriva il nostro \"incesto\". Cultura storia e costume hanno volta per volta differentemente definito ci\u00f2 che dovevasi considerare casto, piuttosto che il suo contrario.\n\u00c8 importante sottolineare che bi-curiosit\u00e0, etero-curiosit\u00e0 e omo-curiosit\u00e0 si distinguono dalla bisessualit\u00e0 perch\u00e9 sono comportamenti \"occasionali\", cio\u00e8 di interesse sessuale raro nei confronti del genere sessuale che ordinariamente non si considera. Proprio per questa loro prerogativa, non \u00e8 corretto annoverarli tra gli orientamenti sessuali, che invece sono comportamenti persistenti e reiterati nel tempo. Infatti, non vanno confusi con forme di bisessualit\u00e0, un vero e proprio orientamento sessuale, in cui a volte pu\u00f2 anche prevalere una inclinazione o preferenza verso un genere sessuale piuttosto che un altro.\nOltre al sesso del partner, molti altri aspetti possono caratterizzare la vita sessuale degli esseri umani. Alcuni comportamenti sessuali sono considerati patologici, altri sono vietati da alcune legislazioni, altri (pi\u00f9 o meno bizzarri, pi\u00f9 o meno diffusi) costituiscono un esempio della variet\u00e0 comportamentale umana. Il costume e la cultura definiscono volta per volta ci\u00f2 che viene vietato o permesso, ci\u00f2 che viene approvato o stigmatizzato come anormale.\nCaratteristiche dei rapporti sessuali.\nLe caratteristiche dei rapporti sessuali variano in societ\u00e0 e periodi storici diversi. Tra i fattori da considerare l'et\u00e0 del primo rapporto sessuale, la prosecuzione dell'attivit\u00e0 sessuale in et\u00e0 avanzata, la frequenza dei rapporti sessuali, ecc.."}
{"id": "87150", "revid": "1297", "url": "https://it.wikipedia.org/wiki?curid=87150", "title": "Orchide", "text": ""}
