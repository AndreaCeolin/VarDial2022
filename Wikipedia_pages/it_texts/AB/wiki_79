{"id": "75635", "revid": "125464779", "url": "https://it.wikipedia.org/wiki?curid=75635", "title": "Dadaismo", "text": "Il Dadaismo o Dada \u00e8 una tendenza culturale nata a Zurigo, nella Svizzera neutrale della prima guerra mondiale, e sviluppatasi tra il 1916 e il 1920. Il movimento, che ha interessato soprattutto le arti visive, la letteratura (poesia, manifesti artistici), il teatro e la grafica, incarnava la sua politica antibellica attraverso un rifiuto degli standard artistici, come dimostra il nome dada che non ha un vero e proprio significato, tramite opere culturali che erano contro l'arte stessa. Il dadaismo ha quindi messo in dubbio e stravolto le convenzioni dell'epoca, dall'estetica cinematografica e artistica, alle ideologie politiche; ha inoltre proposto il rifiuto della ragione e della logica, ed ha enfatizzato la stravaganza, la derisione e l'umorismo. Gli artisti \"dada\" erano volutamente irrispettosi, stravaganti, provavano disgusto nei confronti delle usanze del passato; ricercavano la libert\u00e0 di creativit\u00e0 per la quale utilizzavano tutti i materiali e le forme disponibili.\nQuadro generale.\nLe attivit\u00e0 dada includevano manifestazioni pubbliche, dimostrazioni, pubblicazioni di periodici d'arte e letteratura. Le tematiche trattate spaziavano dall'arte alla politica. Dada nacque come protesta contro la barbarie della Prima guerra mondiale, ma in seguito il movimento divenne pi\u00f9 improntato ad una sorta di nichilismo artistico, che escludeva e condannava la rigidit\u00e0 e il manierismo in vari campi dell'arte come la letteratura, la pittura, la scultura. Tutto ci\u00f2 era applicato anche e soprattutto alle convenzioni della societ\u00e0 in cui gli artisti vivevano. Il dadaismo ha influenzato stili artistici e movimenti nati successivamente, come il surrealismo e il gruppo neo-Dada Fluxus. Dada \u00e8 stato un movimento internazionale, ed \u00e8 relativamente difficile classificare gli artisti in base al loro paese di provenienza, in quanto si spostavano costantemente.\nCos'\u00e8 Dada?\nSecondo i dadaisti stessi, il dadaismo non era arte, era anti-arte. Tentava, infatti, di combattere l'arte con l'arte. Per ogni cosa che l'arte sosteneva, Dada rappresentava l'opposto. Se l'arte prestava attenzione all'estetica, Dada ignorava l'estetica; se l'arte doveva lanciare un messaggio implicito attraverso le opere, Dada tentava di non avere alcun messaggio, infatti l'interpretazione di Dada dipende interamente dal singolo individuo; se l'arte voleva richiamare sentimenti positivi, Dada offendeva. Attraverso questo rifiuto della cultura e dell'estetica tradizionali i dadaisti speravano di distruggere loro stessi, ma, ironicamente, l'arte Dada \u00e8 diventato un movimento che ha influenzato l'arte moderna. Tristan Tzara afferma: Un critico dell\"'American Art News\" ha asserito al riguardo che: Gli stessi dadaisti hanno descritto Dada come: La ragione e la logica avevano lasciato alla gente gli orrori della guerra, e l'unica via di salvezza era il rifiuto della logica per abbracciare l'anarchia e l'irrazionalit\u00e0. Comunque, tutto ci\u00f2 pu\u00f2 essere inteso come lato logico dell'anarchia e il rifiuto dei valori e dell'ordine. La distruzione sistematica dei valori, non \u00e8 quindi irrazionale, se si pensa che debba essere messa in atto.\nPerch\u00e9 \"Dada\"?\nL'origine della parola \"Dada\" non \u00e8 chiara; esistono varie interpretazioni e vari fatti collegati con la scelta del nome. Tristan Tzara defin\u00ec il termine come un nonsense. Hans Richter ne sostiene la derivazione dall'uso frequente della parola \"da\" (\"s\u00ec\" in russo ed in rumeno). Dominique Noguez, docente di Estetica della letteratura e del cinema alla Sorbona ipotizz\u00f2 che l'origine del termine fosse in rapporto con Lenin (incluso insieme a Tzara e James Joyce in \"Travesties\" di Tom Stoppard) in quanto probabile frequentatore del cabaret Voltaire. In ogni caso, volendolo tradurre letteralmente, in russo significa due volte \"s\u00ec\"; in tedesco due volte \"l\u00e0\"; in italiano e francese costituisce una delle prime parole che i bambini pronunciano, e con la quale essi indicano tutto: dal giocattolo alle persone.\nSecondo una testimonianza di Richard Huelsenbeck, uno tra i primi fondatori del movimento, la parola \"Dada\" significa in francese \"cavallo a dondolo\", e tale parola fu scoperta in modo del tutto casuale e fortuito da lui e dall'amico Hugo Ball, mentre erano intenti a scovare tra le pagine di un vocabolario tedesco-francese un nome appropriato per la cantante del loro cabaret, Madame Le Roy. Facendo fede a questa testimonianza, la scoperta del nome si collocherebbe sulla scia di quella casualit\u00e0, illogicit\u00e0 che sono tratti peculiari dell'intero movimento dadaista. Siamo nella Zurigo del 1916. A partire proprio dal teatro e dalle manifestazioni visive, la cultura ufficiale viene scardinata da un movimento nuovo e rivoluzionario che porta all'estremo quello futurista. La derisione per ogni estetica e tecnica tradizionale \u00e8 messa in scena con grande presa sul pubblico. Anche il mondo della letteratura e dell'arte non possono che esserne travolti.\nBisogner\u00e0 aspettare il 1918 per ottenere il \"Manifesto Dada\" ad opera di Tristan Tzara:\nVa notato che, secondo l'ideale Dada, il movimento non si sarebbe dovuto chiamare affatto Dadaismo: il nome \"Dada\" venne creato proprio in opposizione a tutti gli \"-ismi\" letterari ed artistici. In fondo il dadaismo era una provocazione, che ha saputo dimostrare quanto la gente reagisca con strane emozioni ad un'arte, cio\u00e8 a una provocazione, diversa dal solito.\nQuadro socio-culturale.\nL'esperienza della guerra, la disgregazione delle istituzioni di tradizione ottocentesca e le grandi trasformazioni sociali e politiche producono nel ventennio tra le due guerre mondiali un forte distacco dal passato non solo in campo storico e sociale ma anche in quello culturale e artistico. Cercando di spiegare le ragioni della nascita di Dada Tristan Tzara, in un'intervista alla radio francese, concessa nel 1950, dichiarava:\nLa Street Art e la Sticker Art, praticate da artisti come Banksy e Adam Neate, riprendono in qualche modo i temi cari ai dadaisti, e li rilanciano con materiali, forme e grafiche consentite dall'evoluzione della tecnologia.\nStoria.\nIl Dadaismo o Dada \u00e8 un movimento culturale nato nel 1916 a Zurigo, nella Svizzera neutrale della Prima guerra mondiale, e sviluppatosi tra il 1916 e il 1920. Il movimento ha interessato soprattutto le arti visive, la letteratura (poesia, manifesti artistici), il teatro e la grafica, e ha concentrato la sua politica antibellica mediante un rifiuto degli standard artistici attraverso opere culturali che erano contro l'arte stessa.\nIl dadaismo ha inoltre messo in dubbio e stravolto le convenzioni dell'epoca: dall'estetica cinematografica o artistica fino alle ideologie politiche; ha inoltre proposto il rifiuto della ragione e della logica, ha enfatizzato la stravaganza, la derisione e l'umorismo.\nGli artisti dada erano volutamente irrispettosi, stravaganti, provavano disgusto nei confronti delle usanze del passato; ricercavano la libert\u00e0 di creativit\u00e0 per la quale utilizzavano tutti i materiali e le forme disponibili.\nLa situazione storica in cui il movimento ha origine \u00e8 la fine della Prima Guerra Mondiale, quando la situazione politica era pessima e i conflitti sociali esasperati; l'inclinazione sovversiva di Dada trova il terreno giusto con un gruppo di intellettuali europei che si rifugia in Svizzera per sfuggire alla guerra. Questo gruppo \u00e8 formato da Hans Arp, Tristan Tzara, Marcel Janco, Richard Huelsenbeck e Hans Richter.\nIl loro esordio ufficiale \u00e8 fissato al 5 febbraio 1916, giorno in cui viene inaugurato il Cabaret Voltaire fondato dal regista teatrale Hugo Ball. Alcuni di loro sono tedeschi, come il pittore e scultore Hans Arp, altri rumeni, come il poeta e scrittore Tristan Tzara o l'architetto Marcel Janco. Dada \u00e8 infatti ormai pensata e diretta interamente da Tzara.\nEgli non \u00e8 solo il direttore ufficiale ma anche l'ideatore e unico organizzatore; \u00e8 sempre lui a sponsorizzare la seconda fase, quella di Galerie Dada (17 marzo 1917), nella quale il movimento gira verso uno standard un po' pi\u00f9 conforme a quello del resto dell'avanguardia creando una \u201cNuova arte astratta\u201c, con esposizioni di opere di artisti cubisti ecc. Tzara si schiera anche contro il cubismo e il futurismo, che considera alla stregua di \u201caccademie\u201d. Marcel Duchamp (1887-1968), molto colpito dalla diffusione di prodotti industriali, gi\u00e0 nel 1913 crea la prima opera dada con un oggetto \u201cla ruota della bicicletta\u201d.\nLe serate al Cabaret Voltaire non sono molto diverse dalle serate organizzate dai futuristi: in entrambe vi \u00e8 l'intento di stupire con manifestazioni inusuali e provocatorie, cos\u00ec da proporre un'arte nuova e originale. Hausmann, Grosz, Heratfield, formano il club dada berlinese, di protesta politica contro la societ\u00e0 borghese e nazionalista di quegli anni, e realizzano manifesti e volantini con la tecnica del fotomontaggio cercando nuove forme per esprimere nuovi contenuti. \u201cIl dadaista \u00e8 la persona totalmente attiva che vive solo d'azione\u201d.\nI due movimenti, Futurismo e Dadaismo, hanno diversi punti comuni, come l'intento dissacratorio e la ricerca di meccanismi nuovi del fare arte.\nHanno anche qualche punto di notevole differenza: soprattutto il diverso atteggiamento nei confronti della guerra. I futuristi, nella loro posizione interventista, sono tutto sommato favorevoli alla guerra, mentre ne sono del tutto contrari i dadaisti. Altri punti in comune tra i due movimenti sono l'uso dei manifesti quale momento di dichiarazione di intenti.\nInnanzitutto la parola Dada, che identific\u00f2 il movimento, non significava assolutamente nulla, rispetto al significato sufficientemente profondo che, invece, vuole trasmettere il futurismo. Il movimento rifiuta ogni atteggiamento razionalistico, il quale \u00e8 ovviamente provocatorio e viene usato come una clava per abbattere le convenzioni borghesi intorno all'arte. Pur di rinnegare la razionalit\u00e0, i dadaisti non rifiutano alcun atteggiamento dissacratorio. Una analogia con l'avanguardia italiana \u00e8 che tutti i mezzi sono idonei per giungere al loro fine ultimo: distruggere l'arte. Distruzione assolutamente necessaria per poter ripartire con una nuova arte, non pi\u00f9 sul piedistallo dei valori borghesi, ma coincidente con la vita stessa e non separata da essa.\nIl movimento, dopo il suo esordio a Zurigo, si diffonde ben presto nel 1916 in Europa, soprattutto in Germania e quindi a Parigi. Il dadaismo fu la pi\u00f9 radicale delle avanguardie storiche: si schier\u00f2 contro la guerra e la cultura occidentale, e si schier\u00f2 contro le avanguardie artistiche che l'avevano preceduto.\nBench\u00e9 il dadaismo sia un movimento ben circoscritto e definito in area europea, vi \u00e8 la tendenza di far ricadere nel medesimo ambito anche alcune esperienze artistiche che, negli stessi anni, ebbero luogo a New York e negli Stati Uniti. L'esperienza dadaista americana nacque dall'incontro di alcune notevoli personalit\u00e0 artistiche: il pittore francese Marcel Duchamp, il pittore e fotografo americano Man Ray, il pittore franco-spagnolo Francis Picabia e il gallerista americano Alfred Stieglitz.\nLa vita del movimento \u00e8 abbastanza breve. Del resto non poteva essere diversamente. La funzione principale del dadaismo era quello di distruggere una concezione oramai vecchia e desueta dell'arte. Questa \u00e8 la funzione che svolge, ma per poter diventare propositiva necessitava di una trasformazione: ci\u00f2 avvenne tra il 1922 e il 1924, quando il Dadaismo scomparve e nacque il Surrealismo.\nZurigo.\nNel 1916, Hugo Ball, Emmy Hennings, Tristan Tzara, Hans Arp, Marcel Janco, Richard Huelsenbeck, Sophie T\u00e4uber, insieme con altri, discutevano sull'arte e mettevano in scena esibizioni al Cabaret Voltaire, il locale dove \u00e8 stato concepito e dove \u00e8 nato il dadaismo. La prima serata pubblica si svolse il 14 luglio 1916: durante la festa Ball recit\u00f2 il primo manifesto Dada. Nel 1918 Tzara lo riscrisse apportando modifiche sostanziali.\nNasce quindi anche un ideale dadaista: il principio cardine dell'azione Dada \u00e8 la negazione di tutti i valori e canoni estetici dell'arte, di quella tradizionale, ma anche di quella d'avanguardia, entrambe accusate di essere funzionali ai valori del sistema borghese. Essa si traduce nel rifiuto del concetto di bellezza, degli ideali, della ragione positivistica, del progresso e del modernismo, cui vengono contrapposti una libert\u00e0 senza freni, l'irrazionalit\u00e0, l'ironia, il gusto per il gesto ribelle e irridente, lo spirito anarchico. La volont\u00e0 di mettere in crisi modi di pensare definiti borghesi stimola una strategia di spiazzamento imperniata sull'accostamento di forme e materiali inconsueti, sulla degerarchizzazione delle tecniche e dei generi artistici tradizionali e sulla valorizzazione dei nuovi procedimenti quali il collage e il fotomontaggio (inventato dai dadaisti tedeschi). Poco tempo dopo usc\u00ec il primo ed unico numero della rivista Dada \"Cabaret Voltaire\". Dopo la chiusura dell'omonimo locale, le attivit\u00e0 si spostarono altrove, e Ball lasci\u00f2 l'Europa. Tzara inizi\u00f2 una campagna per la diffusione delle idee dadaiste, contattando artisti e scrittori francesi ed italiani; in poco tempo divenne il leader e lo stratega del movimento.\nBerlino.\nDopo la fine della guerra, i dadaisti tedeschi tornarono in patria, e l\u00ec importarono le esperienze fatte al Cabaret Voltaire. Berlino (cos\u00ec come Colonia e Hannover) fu il punto d'incontro dell'incursione di Dada in Germania.\nBerlino \u00e8 ormai una capitale decentrata rispetto all'ex Impero tedesco del periodo di Guglielmo II, che andava dal mar Baltico al Reno; infatti la nuova sede del governo tedesco fu spostata nella pi\u00f9 centrale Weimar che dette nome alla Repubblica omonima. Colonia si trovava ormai a ridosso dei nuovi confini francesi e della regione della Saar, occupata dagli eserciti dell'Intesa.\nNonostante ci\u00f2 Berlino in questo periodo divenne un centro culturale fervente e il gruppo dadaista, riunito intorno alla rivista \"Der Dada\", introdusse il suo spirito caustico e iconoclasta aggiungendosi all'espressionismo della pittura di George Grosz (poi diventato lui stesso una delle punte di diamante del dadaismo berlinese) del teatro di Ernst Toller, Franz Werfel, Erwin Piscator e di certe messincena di Max Reinhardt e del primo Brecht e anche del cinema di Fritz Lang e Murnau.\nI principali esponenti del dadaismo berlinese furono: John Heartfield, Otto Dix, George Grosz, Wieland Herzfelde (fratello di Heartfield), Richard Huelsenbeck, Jefim (Jef) Golyscheff, Raoul Hausmann e Hannah H\u00f6ch che fondarono il \"Dada-Club\" degli artisti berlinesi. Il momento pi\u00f9 importante del dadaismo a Berlino fu la \"Erste Internationale Dada-Messe\" del 1920 cio\u00e8 la prima mostra internazionale del dadaismo.\nIl momento fondamentale del gruppo Dada berlinese fu, nel 1919, l'adesione alla rivolta spartachista di Rosa Luxemburg e Karl Liebknecht, che tendeva ad instaurare una repubblica bolscevica anche in Germania sull'esempio della Russia sovietica.\nI dadaisti berlinesi si erano molto politicizzati; fu forse l'unica cellula Dada che si affianc\u00f2 ad una vera e propria posizione politica ma ci\u00f2 fu dovuto alle particolari condizioni della Germania che nella crisi in cui si trovava dette spazio a correnti politiche di estrema sinistra (come la Lega di Spartaco e il Partito Comunista Tedesco -KPD-) e di estrema destra (come il NSDAP di Adolf Hitler).\nCon l'ascesa di Hitler, tutti gli appartenenti al Dada berlinese s'iscrissero al neonato partito comunista e misero a disposizione della propaganda anti-nazista la loro arte. Celebri in questo senso furono i quadri e i disegni di George Grosz, dove la borghesia liberale e pi\u00f9 destrorsa viene messa in burla in maniera impietosa; ancora pi\u00f9 celebri furono i fotomontaggi di John Heartfield (che insieme a Man Ray si disputa il primato dell'invenzione di questa tecnica fotografica al tempo sconosciuta) dove i ritratti di Hitler sono abilmente ritoccati con intenti satirici di sapore amaro. La maggior parte delle opere di Heartfield furono pubblicate dopo gli anni venti nella rivista politica \"AIZ\".\nDopo il 1933, con il cancellierato di Adolf Hitler, i dadaisti berlinesi furono costretti insieme a migliaia di altri artisti non graditi al nuovo regime ad emigrare all'estero.\nColonia.\nAnche Colonia, come Berlino, fu molto provata dalla crisi finanziaria della Germania postbellica, costretta a pagare danni di guerra superiori alle proprie possibilit\u00e0 economiche.\nMa il dadaismo a Colonia fu molto diverso rispetto alla cellula berlinese. I suoi fondatori, Hans Arp, Max Ernst e il pittore-poeta Johannes Baargeld, coautori, fra l'altro, di collage collettivi e anonimi definiti Fatagaga, riuscirono, data la vicinanza geografica, ad intessere rapporti sia col gruppo di Zurigo, del quale avevano fatto parte nel periodo precedente la guerra, sia con quello parigino.\nLa pittura di Arp proveniva da un retroterra culturale molto importante: aveva partecipato con Vasilij Kandinskij alla nascita del gruppo Der Blaue Reiter (\"Il Cavaliere Azzurro\") a Monaco di Baviera nel 1911 e alla rivista espressionista Der Sturm, dove avevano pubblicato loro opere anche gli espressionisti tedeschi pi\u00f9 importanti come Franz Marc, Oskar Kokoschka e August Macke oltre allo stesso Kandiskij.\nMax Ernst fu un pittore di grande tecnica e vena creativa che cavalc\u00f2 tutte le principali correnti del suo tempo, dall'espressionismo al dadaismo, e poi il surrealismo, dove dette le migliori prove della sua tecnica pittorica.\nIl dadaismo di Colonia non ebbe i risvolti politicizzati di quello berlinese ma ugualmente fu messo al bando dai nazisti come arte degenerata e dopo l'ascesa al potere di Hitler i dadaisti renani lasciarono la Germania continuando ad operare in Francia e/o aderendo tutti al neonato movimento surrealista.\nHannover.\nFra le espressioni migliori del dadaismo in Germania non va scordata quella di Hannover, forse la pi\u00f9 \"dadaista\" e radicale. Quella di Hannover non fu una vera e propria \"scuola\" dato che in fondo era rappresentata da un solo artista valido: Kurt Schwitters Tristan Tzara.\nConsiderato un \"lupo solitario\" Schwitters fu scoperto dadaista, suo malgrado, da Hans Arp che lo introdusse nel circolo parigino. Lontano dagli intellettualismi dei dadaisti originari, Schwitters aveva sviluppato un suo stile personale e i suoi lavori furono da lui raccolti sotto l'etichetta di \"Merzbau\". Pur se distante dall'ideologia Dada, il suo stile pu\u00f2 essere considerato dadaismo a tutti gli effetti e la sua figura quella di un artista estremo e quasi \"animalesco\" che viveva la sua arte in maniera completa corrispondente alla sua vita.\nParigi.\nLe avanguardie francesi rimasero al corrente delle attivit\u00e0 del movimento Dada a Zurigo tramite contatti regolari tenuti da Tristan Tzara (il suo pseudonimo significa \"triste nel proprio paese\", un nome scelto per protestare contro il trattamento ricevuto dagli ebrei nella sua patria natia, la Romania), che intratteneva una corrispondenza consistente in lettere, poemi, e riviste, scambiate con Guillaume Apollinaire, Andr\u00e9 Breton, Max Jacob, e con altri scrittori, critici ed artisti francesi.\nIl movimento Dada sorse anche a Parigi quando nel 1920 molti dei suoi fondatori vi si trasferiscono in massa. Ispirati da Tzara, il Dada parigino presto pubblica manifesti, organizza dimostrazioni, mette in scena esibizioni e produce un buon numero di giornali (le due edizioni finali di \"Dada\", \"Le Cannibale\", e \"Litt\u00e9rature\" present\u00f2 in diverse edizioni il movimento Dada).\nLa prima presentazione al pubblico parigino delle opere d'arte dadaista \u00e8 stata al Salon des Ind\u00e9pendants nel 1921. Jean Crotti mostr\u00f2 lavori associati col movimento Dada, includendo un'opera intitolata, \"Explicatif\" che mostrava soltanto la scritta \"Tabu\".\nNew York.\nA New York, ovvero un'altra citt\u00e0 che, come Zurigo, non era stata toccata direttamente dalla guerra, un gruppo di artisti ha incominciato a operare in uno spirito simile a quello Dada: il termine si sarebbe per\u00f2 diffuso in un secondo momento. In questo caso il luogo non era un locale di svago, ma la piccola \"galleria 291\", diretta da Alfred Stieglitz (1864-1946), un pioniere della fotografia moderna anche grazie alla rivista da lui diretta, \"Camera Work\".\nLa galleria era frequentata da giovani intraprendenti come Marcel Duchamp, Man Ray e Francis Picabia. Si data normalmente l'emergere di uno spirito Dada a New York attorno al 1915, ma un evento precedente consente di anticiparne ancora la nascita, rispetto alle attivit\u00e0 di Zurigo: l'Armory Show, la prima vasta rassegna informativa che port\u00f2 l'arte delle avanguardie europee in America, tenutasi nel 1913 in una vecchia armeria e destinata a fecondare l'atmosfera artistica newyorkese.\nItalia.\nIn Europa il Dadaismo nacque da una situazione alquanto drammatica causata da una guerra che, come scrissero i dadaisti rifugiati in Svizzera, \u201cnon finiva mai\u201d. Quando termin\u00f2 non fece altro che provocare in tutto il continente un lungo periodo di instabilit\u00e0 politica, economica e sociale. \nIn Italia la situazione non era molto diversa da quella degli stati europei con una sostanziale differenza che qui gi\u00e0 operava un\u2019avanguardia, quella futurista, che continuamente cercava di mettere in pratica lo scardinamento del fare arte in modo tradizionale. Tristan Tzara ne era consapevole e trov\u00f2 un fedele alleato italiano nel filosofo Julius Evola, e artisti come Enrico Prampolini che riuscirono a metterlo in contatto con Filippo Marinetti, l'ideologo del Futurismo italiano e internazionale.\nE non fu un caso che lo stesso Tzara in una delle molte serate del Cabaret Voltaire recit\u00f2 alcune poesie di Marinetti, anche se i futuristi italiani, a cominciare da Prampolini, vedevano il dada come un movimento d\u2019avanguardia che comunque imitava il futurismo italiano, questo almeno nel primo anno di vita del dadaismo. Ci\u00f2 produsse una rottura tra i futuristi e lo stesso Tzara che cerc\u00f2 in molte occasioni di oscurare l'attivit\u00e0 degli italiani.\nIn Italia non ci fu un vero e proprio movimento dada, c'erano gi\u00e0 i futuristi che con le loro serate si muovevano in ambito pre dada, ma piuttosto piccoli gruppi di artisti che utilizzarono il nome Dada. Gruppi che si costituirono a partire dal 1919/20 a Firenze, Mantova, Trieste e Roma.\nA Firenze le attivit\u00e0 furono documentate dagli articoli del Centone, la rivista del dada fiorentino, che comunque a leggerne i contenuti si scopre che l\u2019azzardo pi\u00f9 avanguardistico \u00e8 una frase di Ardengo Soffici che affermava che il vero artista \u201cdoveva tralascia(re) la propria personalit\u00e0, facendo s\u00ec che le opere si esprimessero da sole e con i propri mezzi\u201d. (cfr, Il Centone, Fi, 1919); i risultati pittorici furono sostanzialmente modesti e non smossero il panorama tradizionale italiano; forse riuscirono meglio nelle serate \"alla futurista\" che ruotavano attorno alla parodia e al gusto del paradosso.\nIl gruppo di Mantova accolse totalmente le idee dadaiste di Tzara, riportate nella loro rivista Procellaria, che comunque ebbe vita breve sostituita dalla rivista Bleu - un nome pi\u00f9 adatto per una rivista d'avanguardia - a cui si rapport\u00f2 anche Evola.\nNel versante della pittura, il dadaismo mantovano punt\u00f2 le sue ricerche verso l\u2019astrazione con apporti materici ed oggettuali e comunque con artisti considerati minori del panorama italiano, anzi alla cessazione delle pubblicazioni i dadaisti mantovani confluirono nel futurismo. \nUn altro contributo all'avanguardia italiana Dada venne dal gruppo triestino che si mosse sostanzialmente sulla scia di quello fiorentino, per\u00f2 con un\u2019appropriazione dei concetti zurighesi pi\u00f9 autonoma e indipendente dalle posizioni dadaiste di Tzara, comunque tenendo sempre fermo il concetto di libera vitalit\u00e0 espressiva, tralasciando, ed \u00e8 un paradosso, l'ideologia del progresso dei futuristi.\nPer la breve stagione del dadaismo romano va ricordata l\u2019attivit\u00e0 pittorica di Evola che s'innestava in un panorama dinamico e monopolizzato dai futuristi ad iniziare da Anton Giulio Bragaglia e l\u2019attivit\u00e0 della sua Casa d\u2019Arte. Evola tra il 1915 e il 1921 produsse opere che lui chiam\u00f2 dell'\"idealismo sensoriale\" e dell'\"astrattismo mistico e macchinista\", aderendo, dopo una fitta corrispondenza con Tzara, all'esperienza dadaista, parallelamente alla fase di elaborazione del suo idealismo magico.\nLe riviste Dada.\nLe riviste, assunsero per la diffusione del Dadaismo un'importanza pari, se non superiore, a quella dei periodici per gli espressionisti tedeschi. Bench\u00e9 ne uscissero pochi numeri, la loro diffusione nel mondo dell'avanguardia era capillare; si trattava dei soli veicoli attraverso i quali potevano diffondersi le idee di un gruppo ristretto di intellettuali, contrari alle opinioni correnti. Le pagine di queste riviste, non soltanto le copertine, erano spesso concepite come progetti d'artista e opere riproducibili.\nLe riviste di maggiore rilievo in ambito Dada furono:\nReady Made.\nUn notevole contributo dato alla definizione di una nuova estetica sono i \u00abready-made\u00bb. Il termine indica opere realizzate con oggetti reali, non prodotti con finalit\u00e0 estetiche e presentati come opere d'arte.\nIn pratica i \u00abready-made\u00bb sono un'invenzione di Marcel Duchamp, il quale inventa anche il termine per definirli che in italiano significa approssimativamente \u00abgi\u00e0 fatti\u00bb, \u00abgi\u00e0 pronti\u00bb. I \u00abready-made\u00bb nascono ancor prima del movimento dadaista, dato che il primo \u00abready-made\u00bb di Duchamp, la ruota di bicicletta, \u00e8 del 1913.\nEssi diventano, nell'ambito dell'estetica dadaista, uno dei meccanismi di maggior dissacrazione dei concetti tradizionali d'arte. Soprattutto quando Duchamp, nel 1917, propose uno dei suoi pi\u00f9 noti \u00abready-made\u00bb: fontana. In pratica, con i \u00abready-made\u00bb si ruppe il concetto per cui l'arte era il prodotto di un'attivit\u00e0 manuale coltivata e ben finalizzata. Opera d'arte poteva essere qualsiasi cosa: posizione che aveva la sua conseguenza che nulla \u00e8 arte. Questa evidente tautologia era superata dal capire: che innanzitutto l'arte non deve separarsi altezzosamente dalla vita reale, ma confondersi con questa, e che l'opera dell'artista non consiste nella sua abilit\u00e0 manuale, ma nelle idee che riesce a proporre. Infatti, il valore dei \u00abready-made\u00bb era solo nell'idea. Abolendo qualsiasi significato o valore alla manualit\u00e0 dell'artista, l'artista, non \u00e8 pi\u00f9 colui che sa fare cose con le proprie mani, ma colui che sa proporre nuovi significati alle cose, anche per quelle gi\u00e0 esistenti.\nLe tecniche dei dadaisti celebri.\nLa tattica di destabilizzazione dadaista si perfezionava infatti attraverso un incessante antagonismo nei confronti dei borghesi, volto a suscitare l'irritazione e poi a scuotere la fantasia \u201ccristallizzata\u201d.\nI Dadaisti usano forme casuali realizzate con materiali poco consueti, le buffe inquietanti maschere e i canti tribali diventano poesie, gli oggetti di tutti i giorni, per un diverso accostamento, acquistano improvvisamente un significato inatteso e spiazzante. L'opera non \u00e8 pi\u00f9 l'immagine della natura n\u00e9 l'espressione di uno stato d'animo, \u00e8 solamente se stessa, significa nient'altro. L'opera \u201criposa\u201d nel meccanismo che l'aziona, nel puro gesto che la crea o, spesso, nella semplice \u201cscelta\u201d che la invita. Tutto \u00e8 casuale e provvisorio, abbandonate tutte le regole sulla produzione delle immagini, adottano e sperimentano tecniche nuove. I dadaisti si autodefiniscono \u201ctecnici di montaggio\u201d adottano le tecniche di collage e incollano e sovrappongono su di un supporto che pu\u00f2 essere stato in precedenza un dipinto, forme di ritaglio, casualmente, in materiali diversi, come pezzi di carta, ritagli di giornale, fotografie, piccoli oggetti anche tridimensionali."}
{"id": "75638", "revid": "1987721", "url": "https://it.wikipedia.org/wiki?curid=75638", "title": "Adobe (azienda)", "text": "Adobe (pron. ) Incorporated \u00e8 una \"software house\" statunitense con sede principale a San Jose, in California.\n\u00c8 nota soprattutto per i suoi prodotti di video e grafica digitale.\nPrincipali prodotti.\nAdobe produce applicazioni di livello professionale come After Effects, software di \"video compositing\", Premiere Pro, piattaforma di montaggio video, Photoshop, programma di fotoritocco e grafica \"bitmap\", GoLive per creare e gestire siti web (non pi\u00f9 in commercio dal 2005), InDesign e PageMaker, applicazioni di Desktop Publishing e Illustrator, applicazione per creare grafica vettoriale. Nel 2003 acquista dall'ormai chiusa Syntrillium Software i diritti per il programma Cool Edit Pro, che diventa Adobe Audition. \nLa compagnia fu fondata da John Warnock e Charles Geschke, che lasciarono la Xerox Co. per dedicarsi allo sviluppo del linguaggio PostScript e dei fonts.\nStorico cavallo di battaglia della Adobe \u00e8 il formato di documento multipiattaforma PDF (Portable Document Format), concepito per creare e diffondere documenti compatibili con molti sistemi operativi oggi diffusi. Tale formato \u00e8 leggibile tramite il software gratuito Reader (originariamente chiamato Acrobat Reader), scaricabile dal sito della societ\u00e0, ed ha il vantaggio di preservare con estrema precisione la formattazione del documento non subendo variazioni dovute a settaggi individuali del sistema dell'utente.\nNel 2005 ha acquisito Macromedia e con lei anche Flash Player, programma usato per visualizzare i filmati ShockWave Flash (SWF).\nUltimamente sta rilasciando versioni semplificate dei suoi programmi, come per esempio Photoshop Elements e Premiere Pro Elements, che consentono di accedere a strumenti professionali anche a chi non ha bisogno di tutte le loro caratteristiche avanzate, necessarie solo in ambito lavorativo.\nAttivit\u00e0 e strategie.\nNell'aprile 2005 Adobe ha annunciato un concordato per l'acquisto di Macromedia. Il 6 dicembre 2005 Adobe ha annunciato di aver completato l'acquisizione di Macromedia, operazione finalizzata sabato 3 dicembre 2005 per 3 miliardi e 400 milioni di dollari USA in azioni, integrando cos\u00ec una posizione gi\u00e0 autorevole nel Desktop Publishing con importanti potenzialit\u00e0 di sviluppo nel settore degli applicativi per smartphone, cellulari e palmari, oltre che per la diffusione di video su Internet, nel mercato dei video pay-per-view, e servizi di video-conferenza.\nTra i prodotti che Macromedia, storicamente legata al formato Flash, porta in dote alla fusione, ci sono Dreamweaver, ColdFusion, ShockWave, FreeHand, Director, HomeSite e molti altri.\nSul piano della grafica, Adobe sta anche verificando l'eventuale sviluppo di un nuovo formato grafico, il Digital Negative (DNG), destinato alla fotografia digitale basato sul Tiff ma con potenzialit\u00e0 di aggiunta di dati sull'immagine (una sorta di watermark complesso) e con nuovi algoritmi di compressione.\nNell'estate del 2006, Adobe ha formalmente acquisito Interakt\u00ec\u00ec, software house rumena strettamente legata a Macromedia, e produttrice di estensioni per Dreamweaver (Mx Kollection, KTML, Mx Ajax Toolbox, Phakt, Mx Kart e molte altre).\nIl 3 ottobre 2007 Adobe ha reso noto l'acquisizione di Virtual Ubiquity, societ\u00e0 produttrice di Buzzword, un programma di videoscrittura on-line sviluppato utilizzando il software Adobe Flex. Adobe intende creare una serie di servizi legati alla condizione e all'elaborazione di file in modo condiviso tramite Internet.\nIl 15 settembre 2009 Adobe ha reso noto l'acquisizione di Omniture, espandendo la sua cerchia di prodotti anche nei servizi di statistica web.\nIl 21 maggio 2018 Magento Inc. produttore del software per e-commerce Magento \u00e8 stata acquisita da Adobe.\nCessioni e incorporazioni societarie.\nNegli anni novanta Adobe ha acquistato una partecipazione di minoranza in quattro societ\u00e0 ed una nel primo decennio del 2000.\nAdobe ha anche ceduto sei societ\u00e0 tutte negli anni novanta. La pi\u00f9 grande acquisizione di Adobe \u00e8 stata quella di Macromedia nel dicembre 2005 per 3,57 miliardi di dollari."}
{"id": "75642", "revid": "2175", "url": "https://it.wikipedia.org/wiki?curid=75642", "title": "Patricia Reichardt", "text": ""}
{"id": "75646", "revid": "1418004", "url": "https://it.wikipedia.org/wiki?curid=75646", "title": "Premio Goncourt", "text": "Il premio Goncourt \u00e8 un premio letterario francese istituito a Parigi nel 1896 per volere dello scrittore Edmond de Goncourt, che l'aveva espressamente richiesto nel suo testamento.\nStoria.\nLa societ\u00e0 letteraria dei Goncourt fu ufficialmente fondata nel 1903 ed il primo premio fu assegnato il 21 dicembre di quell'anno. Il premio Goncourt fu creato per ricompensare ogni anno \"la migliore opera d'immaginazione in prosa pubblicata\".\nI membri dell'Acad\u00e9mie Goncourt si riuniscono ogni primo marted\u00ec del mese, nel loro salone al primo piano del ristorante \"Drouant\" a Parigi. Il nome del vincitore \u00e8 proclamato all'inizio di novembre dopo un pranzo al ristorante.\nIl premio Goncourt \u00e8 indissociabile, dal 1926, dal premio Renaudot, creato in quell'anno da dieci critici letterari che attendevano la proclamazione fatta dal presidente dell'Acad\u00e9mie Goncourt. Senza essere organicamente legata alla giuria del Goncourt, quella del Renaudot ha il ruolo di suo complemento naturale, accentuato dal fatto che i vincitori dei due premi vengono annunciati nella stessa occasione.\nIl premio non pu\u00f2 essere attribuito ad uno scrittore pi\u00f9 di una volta. Solo lo scrittore Romain Gary lo vinse di fatto due volte, la prima volta nel 1956 per il romanzo \"Les racines du ciel\" (\"Le radici del cielo\"), la seconda volta nel 1975 con lo pseudonimo di \u00c9mile Ajar per il romanzo \"La vie devant soi\" (\"La vita davanti a s\u00e9\"). Fu un suo parente, Paul Pavlovitch, ad accettare di attribuirsi l'identit\u00e0 di Ajar, rivelando la verit\u00e0 solo dopo la morte di Gary nel 1980."}
{"id": "75651", "revid": "838137", "url": "https://it.wikipedia.org/wiki?curid=75651", "title": "PhpMyAdmin", "text": "phpMyAdmin \u00e8 un'applicazione web scritta in PHP, distribuita con licenza GPL, che consente di amministrare un database MySQL o MariaDB tramite un qualsiasi browser. L'applicazione \u00e8 indirizzata sia agli amministratori del database, sia agli utenti. Gestisce i permessi prelevandoli dal database.\nphpMyAdmin permette di creare un database da zero, creare le tabelle ed eseguire operazioni di ottimizzazione sulle stesse. Presenta un feedback sulla creazione delle tabelle per evitare eventuali errori. Sono previste delle funzionalit\u00e0 per l'inserimento dei dati (\"popolazione del database\"), per le query, per il backup dei dati, ecc.\nL'amministratore ha anche a disposizione un'interfaccia grafica per la gestione degli utenti: l'interfaccia permette l'inserimento di un nuovo utente, la modifica della relativa password e la gestione dei permessi che l'utente ha sul database.\nInstallazione.\nphpMyAdmin in verit\u00e0 non necessita di una vera e propria installazione: per utilizzarlo, trattandosi tecnicamente di un insieme di pagine PHP, occorre semplicemente scaricare phpMyAdmin e decomprimerlo in una cartella del proprio server web (cartella che nei sistemi Linux \u00e8 solitamente collocata nel percorso codice_1). La parte solitamente pi\u00f9 complessa \u00e8 per cui quella di installare e preparare il server web.\nRequisiti necessari\nNella maggior parte delle distribuzioni Linux vi \u00e8 un sistema di gestione dei pacchetti che permette di installare facilmente phpMyAdmin e tutte le sue dipendenze sopra citate in una volta sola, installando il pacchetto codice_2.\nIn Debian fino alla versione 9, per esempio, basta lanciare (da utente root):\n apt-get install phpmyadmin\nA causa di problemi in licenza e manutenzione questo pacchetto non \u00e8 disponibile in Debian 10 e in Ubuntu 19.10; il software pu\u00f2 essere installato con pacchetti forniti da sviluppatori che non fanno parte dei Team di sviluppo di questi sistemi operativi o dal sorgente disponibile sul sito www.phpmyadmin.net .\nAl contrario, per altri sistemi operativi come Microsoft Windows dove non vi \u00e8 una gestione del software a pacchetti, si possono utilizzare degli installatori gi\u00e0 preconfezionati come per esempio EasyPhp o XAMPP (quest'ultimo \u00e8 multipiattaforma) che permettono di raggiungere lo stesso risultato.\nUna volta installato, phpMyAdmin potr\u00e0 essere utilizzato accedendo tramite il proprio browser alla cartella dove \u00e8 stato installato phpMyAdmin sul proprio server web (solitamente \u00e8 un indirizzo simile a http://localhost/phpMyAdmin/).\nConfigurazione.\nDopo averlo installato e messo nella cartella web, occorre configurarlo. Per fare ci\u00f2, va aperto il file codice_3 situato nella cartella di phpMyAdmin e vanno modificate le seguenti righe:\n$cfg['PmaAbsoluteUri'] = 'http://localhost/phpMyAdmin/';\n$cfg['Servers'][$i]['auth_type']= 'http'; \n$cfg['Servers'][$i]['user']= 'nomeutente'; \nOvviamente al posto di \"nomeutente\" si pu\u00f2 inserire ci\u00f2 che si vuole. Se questa configurazione non funziona allora la si pu\u00f2 impostare cos\u00ec:\n$cfg['PmaAbsoluteUri'] = 'http://localhost/phpMyAdmin/';\n$cfg['Servers'][$i]['auth_type']= 'config'; \n$cfg['Servers'][$i]['user']= 'root';\nIl resto pu\u00f2 essere lasciato tutto com'\u00e8. La password pu\u00f2 venire impostata da phpMyAdmin."}
{"id": "75663", "revid": "125423817", "url": "https://it.wikipedia.org/wiki?curid=75663", "title": "Cartagine", "text": "Cartagine ( o \"Karthago\"; ; in arabo: \u0642\u0631\u0637\u0627\u062c, K\"ar\u1e6d\u0101j\"; in berbero: \u2d3d\u2d30\u2d54\u2d5c\u2d30\u2d4a\u2d3b\u2d4f, \"Kartajen\"; in ebraico: \u05e7\u05e8\u05ea\u05d2\u05d5, \"Kartago\"), nome derivante dal fenicio \ud802\udd12\ud802\udd13\ud802\udd15\ud802\udd07\ud802\udd03\ud802\udd14\ud802\udd15 &lt;QRT \u1e24D\u0160T&gt;, \"Qart-\u1e25ada\u0161t\", Citt\u00e0 nuova, inteso come \"Nuova Tiro\" \u00e8 stata un'antica citt\u00e0 fenicia, una delle pi\u00f9 importanti colonie puniche del Mediterraneo e, all'epoca del suo massimo splendore, capitale di un piccolo impero che includeva territori dell'attuale Spagna orientale, la Corsica e la Sardegna sud-occidentale, la parte occidentale della Sicilia e le coste della Libia.\nFondata nel IX secolo a.C. sulle sponde dell'odierno Golfo di Tunisi come scalo commerciale fenicio, Cartagine crebbe rapidamente in popolazione ed importanza fino a rendersi infine indipendente dalla madrepatria, e giungendo ad esercitare notevole influenza e controllo sul Mediterraneo occidentale e sul mar Tirreno. A partire dal III secolo a.C. si pose in contrasto con Roma, che le disputava il controllo sulla Sicilia, il dominio dei mari e che in generale vedeva nella citt\u00e0 punica una minaccia per la sua crescente egemonia e per la sua stessa sopravvivenza. Tale contrasto sfoci\u00f2 in un conflitto armato, che vide le due citt\u00e0 opporsi in tre guerre (passate alla storia come guerre puniche) con alterne vicende, la pi\u00f9 celebre delle quali fu l'impresa del generale cartaginese Annibale, che valicate le Alpi affront\u00f2 e sconfisse l'esercito romano pi\u00f9 volte, annientandolo infine a Canne e restando padrone dell'Italia meridionale per 15 anni, senza per\u00f2 infliggere il colpo di grazia all'avversario. I romani risposero con le incursioni in Africa di Publio Cornelio Scipione, che riusc\u00ec infine a battere il generale cartaginese a Zama.\nAl termine della terza guerra punica Cartagine fu infine conquistata e distrutta dalle legioni di Scipione Emiliano; circa un secolo dopo, all'epoca di Giulio Cesare, i Romani la ricostruirono, e la rinata citt\u00e0 continu\u00f2 a prosperare fin dopo la caduta dell'Impero romano d'Occidente, divenendo parte prima del regno vandalo e poi dell'impero bizantino. Infine, nel 698 d.C., Cartagine fu occupata dagli Omayyadi, che di fatto la spopolarono lasciando al suo posto solo un presidio militare, mettendo cos\u00ec fine alla sua storia. I suoi resti archeologici si trovano oggi all'interno del territorio della moderna Cartagine, citt\u00e0 tunisina situata a 16 chilometri a nord-est della capitale.\nDescrizione.\nLa citt\u00e0 era collocata sul lato orientale del lago di Tunisi. Secondo una leggenda romana, fu fondata nell'814 a.C. da coloni fenici provenienti da Tiro, guidati da Elissa (la regina Didone). Divenne una grande e ricca citt\u00e0, molto influente nel Mediterraneo occidentale, fino a scontrarsi con Siracusa e Roma per l'egemonia sui mari.\nLe prime battaglie navali coinvolgenti il popolo cartaginese, infatti, furono le cosiddette guerre greco-puniche, campagne di assedio per il predominio sul Mediterraneo e in particolare sulla Sicilia, la quale nel corso dei secoli VIII fino al V a.C. era coabitata dalle etnie fenicio-puniche (principalmente a Mozia, Solunto, Palermo), dai Popoli preellenici e dall'etnia greca. Le campagne di espansione greca verso l'occidente furono spesso motivi di guerra tra le due componenti e in particolare i contrasti tra le citt\u00e0 di Selinunte (greca) e Segesta (elima e in quanto tale alleata dei Fenici) erano motivo di accesi conflitti. Spesso Cartagine entrava nello scacchiere fornendo mezzi e uomini a supporto dei Fenici isolani, fino ad essere coinvolta in diversi scontri. Il terreno di battaglia fu spesso la Sicilia, come nella celebre battaglia di Hymaera, ma non mancarono scontri navali.\nInoltre, verso il VI secolo a.C., i Cartaginesi cercarono di impadronirsi della Sardegna. Al tentativo di colonizzazione segu\u00ec l'inevitabile reazione armata dei sardo-nuragici che in breve rioccuparono i territori invasi minacciando la distruzione delle citt\u00e0 costiere gi\u00e0 loro colonie. Nella Prima guerra sardo-punica (540 a.C.), Cartagine invi\u00f2 in Sardegna un suo esperto generale, gi\u00e0 vittorioso in Sicilia contro i Greci e da questi chiamato Malco; nella Seconda guerra sardo-punica (535 a.C.), dopo la vittoriosa battaglia navale del Mare Sardo contro i Greci focesi, i Punici al comando dei due fratelli Asdrubale e Amilcare, figli di Magone, tentarono una nuova campagna militare per la conquista dell'Isola. Venticinque anni dopo, nel 510 a.C., si combatteva ancora, ed in quell'anno i Punici persero in battaglia il generale Asdrubale.\nI Cartaginesi inoltre, sotto la guida di Annibale, giunsero a mettere in pericolo il dominio romano con la vittoria a Canne, ma uscirono poi debolissimi dalla seconda guerra punica. Con la sconfitta nella terza guerra punica, la citt\u00e0 fu distrutta nel 146 a.C. dai Romani. I Romani distrussero Cartagine perch\u00e9 era una citt\u00e0 che non si era arresa a loro dopo le prime sconfitte, ma dopo molte guerre. Successivamente per\u00f2 la ricostruirono e ne fecero una delle citt\u00e0 pi\u00f9 importanti dell'Impero romano.\nConquistata dai Vandali nel 439, fu la capitale del loro regno fino al 533, quando fu riconquistata da Belisario con la Guerra vandalica. In seguito alla conquista omayyade del Nord Africa, Cartagine fu distrutta definitivamente nel 698.\nResta ancor oggi una popolare attrazione turistica, che nel 1979 \u00e8 stata inserita dall'UNESCO tra i Patrimoni dell'umanit\u00e0.\nIl 25 dicembre 1943 il Primo ministro inglese Winston Churchill e il presidente statunitense Franklin D. Roosevelt si incontrarono in questa localit\u00e0 per pianificare i termini dello sbarco di Anzio, ovvero lo sbarco alleato oltre la Linea Gustav.\nStoria di Cartagine.\nI Fenici in Africa e il sostrato libico.\nL\u2019Africa settentrionale era all\u2019inizio una tappa sulla rotta verso i metalli di Spagna e vide il sorgere fin da tempi molto antichi di installazioni fenicie permanenti come Utica, fondata, secondo Plinio il Vecchio, nel 1101 a.C.. Sempre al XII secolo a.C. risalirebbero l\u2019insediamento a Lixus in Marocco e la fondazione di Gades in Spagna.\nAll\u2019epoca dei primi insediamenti fenici, l\u2019Africa Settentrionale \u00e8 occupata da popolazioni libiche importanti, il cui legame con i Berberi del Maghreb \u00e8 stata sostenuta da Gabriel Camps, bench\u00e9 sia stato fatto osservare che il periodo cos\u00ec lungo e soprattutto le successive ondate di invasori non possono non aver modificato in modo rilevante le popolazioni locali. Gli Egiziani citano i Libici, a partire dal XII secolo a.C., come popolazioni situate immediatamente a Ovest del loro territorio.\nFondazione di Cartagine.\nSecondo le fonti storiche.\nLa data di fondazione di Cartagine \u00e8 una questione dibattuta sia nell\u2019antichit\u00e0 che ai giorni nostri. Una delle tradizioni antiche, basata sulla testimonianza di Timeo di Tauromenio, ripresa anche da altri autori, della quale resta per\u00f2 solo qualche frammento, la situava nell\u2019 814 a.C. Un'altra, ripresa da Appiano, pone la nascita di Cartagine all\u2019epoca della Guerra di Troia.\nDato che gli scavi archeologici non hanno fornito reperti di et\u00e0 cos\u00ec antica, \u00e8 stata avanzata l\u2019ipotesi di una fondazione assai pi\u00f9 tardiva (verso il 670 a.C.) o anche, secondo Pierre Cintas, quella della nascita di un porto/magazzino seguita pi\u00f9 tardi dalla fondazione di una citt\u00e0 vera e propria. Ricerche pi\u00f9 recenti, basate sull\u2019analisi indiretta degli Annali di Tiro, usati come fonte da Menandro di Efeso e Flavio Giuseppe, indicano una data intorno all\u2019ultimo quarto del IX secolo a.C.\nSecondo la leggenda.\nCartagine venne fondata da coloni fenici provenienti dalla citt\u00e0 di Tiro che portarono con loro il dio della citt\u00e0 Melqart. Secondo la leggenda a capo dei coloni (o forse profughi politici) era Didone (conosciuta anche come Elissa). Numerosi sono i miti relativi alla fondazione, che sono sopravvissuti attraverso la letteratura greca e latina. Uno di questi narra che il fratello di Elissa, Pigmalione di Tiro, capo dell'omonima citt\u00e0, fece uccidere il marito della sorella per carpirne le ricchezze. Elissa lasci\u00f2 quindi la citt\u00e0 e, dopo lunghe peregrinazioni, approd\u00f2 sulle coste tunisine, dove fond\u00f2 Cartagine.\nUna volta approdata sulle coste tunisine, Didone convinse Iarba (il capo dei locali) a concederle i terreni contenuti nella pelle di un bue. Tale pelle fu astutamente tagliata dalla regina in strisce sottilissime, permettendole cos\u00ec di ottenere i territori necessari per fondare la citt\u00e0 di Cartagine. Il nome dell'attuale acropoli di Cartagine viene denominata \"Byrsa\" (letteralmente \"pelle di bue\") , che riecheggia tale stratagemma della regina fenicia.\nSintesi dell'espansione cartaginese.\nI primi anni di Cartagine sono caratterizzati da una lunga serie di rivalit\u00e0 fra le famiglie proprietarie terriere e le famiglie dei commercianti e marinai. In genere, a causa dell'importanza dei commerci per la citt\u00e0, la fazione \"marittima\" controllava il governo e, durante il VI secolo a.C., Cartagine cominci\u00f2 ad acquisire il dominio dell'area del Mediterraneo Occidentale. Mercanti ed esploratori costruirono una vasta rete di commerci che portarono una grande prosperit\u00e0 e un largo potere alla citt\u00e0-stato. Si tramanda che gi\u00e0 all'inizio del VI secolo a.C. Annone il navigatore si sia spinto lungo la costa dell'Africa fino alla Sierra Leone; contemporaneamente sotto la guida di Malco, la citt\u00e0 inizi\u00f2 la conquista sistematica delle regioni costiere dell'Africa e del suo interno.\n\u00c8 assai difficile distinguere, nei reperti archeologici raccolti nell\u2019area di influenza dei Fenici e dei Cartaginesi, quali possano essere fatti risalire all\u2019uno o all\u2019altro popolo e quindi datare con sicurezza l'origine degli insediamenti cartaginesi. Gli archeologi non hanno rilevato discontinuit\u00e0 rilevanti nei siti di Bitia e Nora in Sardegna. Anche la fondazione di Ibiza, tradizionalmente datata nel 675 a.C., potrebbe essere attribuita agli uni come agli altri.\nLa formazione e il funzionamento dell\u2019 \u201cimpero\u201d cartaginese non hanno un carattere imperialista, ma piuttosto quello di una confederazione di colonie preesistenti che si legano alla pi\u00f9 potente tra loro al momento del declino della loro citt\u00e0-madre, Tiro. Cartagine si assume quindi il ruolo di assicurare la sicurezza collettiva e di gestire la politica estera \u2013e dunque anche commerciale- di queste comunit\u00e0.\nI Fenici Occidentali, e poi i Cartaginesi, hanno relazioni assai precoci con altre civilt\u00e0, soprattutto con gli Etruschi con i quali intrecciano solidi legami commerciali. L\u2019archeologia testimonia questi scambi, in particolare con le lamine di Pyrgi di Cerveteri e con varie scoperte nelle necropoli cartaginesi: vasi di produzione etrusca del tipo bucchero ma anche iscrizioni in etrusco che citano un Cartaginese. L\u2019alleanza con gli Etruschi mira anche a contrastare l\u2019espansione dei Focesi occidentali, operazione che culmina con la Battaglia di Alalia. Questa alleanza perde per\u00f2 importanza con il progressivo declino degli Etruschi.\nAll'inizio del V secolo a.C., Cartagine era comunque diventata il pi\u00f9 importante centro commerciale della regione, una posizione che avrebbe mantenuto fino alla sua caduta per mano romana. Aveva conquistato i territori delle antiche colonie fenicie (Adrumeto, Utica, Kerkouane...) e delle trib\u00f9 libiche, allargando la sua dominazione su tutta la costa dell'Africa dall'odierno Marocco ai confini dell'Egitto. La sua influenza si allargava inoltre nel Mar Mediterraneo con il controllo di limitate aree costiere della Sardegna, di Malta, delle isole Baleari e della parte occidentale della Sicilia. Erano state stabilite colonie anche in Spagna. In tutto il Mediterraneo occidentale resistevano all'imperialismo commerciale cartaginese solo Marsiglia (colonia greca focese), le colonie greche della costa italiana e i commercianti etruschi, che a malapena mantenevano il controllo delle coste italiane del Mar Tirreno e lottavano per la Corsica.\nEspansione militare dei Punici in Sardegna.\nConosciute per loro prosperit\u00e0, le citt\u00e0 stato della Sardegna entrarono nell'orbita di espansione di Cartagine. Alla nascente potenza coloniale punica, proiettata verso la conquista delle rotte mercantili nel Mediterraneo occidentale, interessava non solo il controllo del territorio circostante i centri urbani costieri, ma anche le fertili pianure dell'entroterra sardo, e soprattutto lo sfruttamento esclusivo delle ricche miniere di metalli, dominio fino ad allora delle genti nuragiche dell'interno. Ebbe inizio una lunga guerra che vide i Punici penetrare verso i territori dell'interno. Da Karalis arrivarono fino a Monastir e San Sperate, da Sulci fino al Monte Sirai, da Tharros occuparono il Sinis e si spinsero fino a Narbolia e a San Vero Milis, fondando in queste nuove terre i centri urbani di Othoca e di Cornus.\nAl tentativo di colonizzazione segu\u00ec l'inevitabile reazione armata dei sardo-nuragici: in breve rioccuparono i territori invasi minacciando la distruzione delle citt\u00e0 costiere. La fortezza del Monte Sirai, baluardo avanzato dei Punici, fu ripetutamente attaccata e ripresa. Il tentativo di respingere l'invasione verso l'entroterra segna, verso il VI secolo a.C., l'entrata della Sardegna negli annali della storia: la letteratura classica infatti ci d\u00e0 per la prima volta un resoconto preciso e datato su ci\u00f2 che stava accadendo sull'Isola.\nPrima guerra sardo-punica.\nA difesa degli interessi punici, nel 540 a.C. Cartagine invi\u00f2 in Sardegna un suo esperto generale, Sbarcato nell'Isola con un corpo di spedizione composto dalle \"\u00e9lite\" puniche col compito di liberare le citt\u00e0 costiere dall'incombente minaccia di annientamento, Malco trov\u00f2 ad aspettarlo la feroce ed organizzata resistenza dei Sardi nuragici. Travolti dai continui attacchi e dalla sanguinosa guerriglia che si svilupp\u00f2 intorno ai loro movimenti, i Cartaginesi furono costretti a ritirarsi e a reimbarcarsi subendo ingenti perdite. Non furono le fortezze nuragiche tuttavia lo strumento della vittoria dei Sardi: i Punici infatti furono sconfitti nel corso di scontri campali. L'intervento di Cartagine fu descritto dallo storico romano Marco Giuniano Giustino, e sembra che nella madrepatria questa sconfitta fu accolta come un disastro, tanto da motivare successivamente ampie riforme civili e militari. Dopo questi avvenimenti l'esercito fu potenziato e divenne il simbolo e lo strumento della volont\u00e0 di dominazione cartaginese.\nIn tale periodo, secondo gli studiosi, vi fu l'introduzione nell'Isola di una malattia fino ad allora sconosciuta: la malaria. Si suppone che furono le truppe di Malco a portare in Sardegna le zanzare anofele, terribile flagello per gli isolani sino al 1946-50.\nSeconda guerra sardo-punica.\nDopo la vittoriosa battaglia navale del Mare Sardo contro i Greci focesi, i Punici al comando del generale Amilcare I, nel 535 a.C. tentarono una nuova campagna militare per la conquista dell'Isola.\nNon si sa molto di tale spedizione, ma si suppone che l'avanzata cartaginese fu arrestata nuovamente nei Campidani, prima ancora di raggiungere le propaggini montuose delle zone interne. La resistenza dei sardi fu nuovamente accanita e la guerriglia assai feroce. Di sicuro, venticinque anni dopo, nel 510 a.C., si combatteva ancora.\nL'esito finale della campagna dovette essere comunque favorevole ai cartaginesi visto che nel 509 a.C. il trattato stipulato tra Roma e Cartagine riconosceva a quest\u2019ultima il possesso della Sardegna.\nPrima campagna siciliana.\nIl successo di Cartagine port\u00f2 alla creazione di una potente flotta atta a scoraggiare sia i pirati che le nazioni rivali. Questa potente flotta, insieme al successo e alla crescente egemonia port\u00f2 Cartagine verso un sempre crescente conflitto con la Grecia, l'altro maggior concorrente per il controllo del Mediterraneo centrale. Ma questo conflitto fu preceduto da un lungo periodo di pacifica convivenza.\nLa presenza fenicia in Sicilia rimonta alla fine dell'VIII secolo a.C. Si trattava di pochi e minuti insediamenti, concentrati nella parte nord-est dell'isola, con carattere agricolo oltre che commerciale (ad esempio, l'antica Motia aveva fattorie sulla terraferma). Inizialmente, i Fenici non avevano interesse a competere con i Greci per il controllo della Sicilia, come dimostrano gli scambi commerciali dei centri di Zyz (l'odierna Palermo) e Motia con i Greci. A Motia c'erano anche abitanti greci. I primordi di un conflitto sono forse ravvisabili nell'impresa del greco Pentatlo di Cnido, che nel 580 a.C. cerc\u00f2 di installare una colonia greca assai vicino al Capo Lilibeo. Pi\u00f9 in l\u00e0, Cartaginesi ed Etruschi si allearono contro i pirati focesi, che sconfissero nel 530 a.C. circa. Intorno al 510 a.C. si consum\u00f2 l'impresa dello spartano Dorieo, analoga a quella di Pentatlo. Tutti questi episodi, che vedono i Greci mettere a dura prova la pacifica convivenza con l'elemento fenicio in Sicilia, non comportarono un conflitto frontale: per lungo tempo, Selinunte e Akragas continuarono a commerciare proficuamente con gli insediamenti fenici.\nFin dai primi giorni sia Greci che Fenici furono dunque attratti dalla Sicilia, lungo le coste della quale stabilirono un grande numero di colonie e stazioni di posta. Nel corso dei secoli Greci e Fenici ebbero importanti relazioni commerciali, ma nel 480 a.C. la Sicilia divenne il terreno di una grande campagna militare cartaginese.\nGerone, tiranno di Siracusa, in parte aiutato e supportato dai Greci, tentava di unire l'isola sotto il suo governo. Questo imminente pericolo non poteva venire ignorato da Cartagine che, forse come parte di un'alleanza con la Persia al momento in guerra con la Grecia, mise in campo il pi\u00f9 grande esercito che avesse mai formato, al comando del generale Amilcare I. Anche se le cifre tradizionali indicano un numero di 300.000 uomini, quasi sicuramente esagerato, certo Cartagine mostr\u00f2 una forza formidabile.\nNella navigazione verso la Sicilia, comunque, Amilcare sub\u00ec delle perdite (probabilmente severe) a causa delle avverse condizioni atmosferiche. Perci\u00f2, sbarcato a Panormum, il generale fu pesantemente sconfitto nella battaglia di Imera dove trov\u00f2 la morte o per le ferite o per suicidio suggerito dalla vergogna. Cartagine fu severamente indebolita dalla sconfitta e il vecchio governo, allora nelle mani della nobilt\u00e0, fu sostituito dalla Repubblica Cartaginese.\nSeconda campagna siciliana.\nNel 410 a.C., nondimeno, Cartagine aveva recuperato la sua potenza sotto una serie di governanti di successo. La citt\u00e0 aveva conquistato la maggior parte della moderna Tunisia, aveva rafforzato alcune colonie e ne aveva fondato di nuove nel Nordafrica. Erano stati finanziati i viaggi di Magone Barca [da non confondere con Magone Barca figlio di Amilcare e fratello di Annibale vissuto secoli dopo] attraverso il deserto del Sahara e di Annone il Navigatore lungo le coste atlantiche dell'Africa. D'altra parte, in quell'anno si verific\u00f2 la secessione delle colonie iberiche e questo diminu\u00ec drasticamente la fornitura di argento e rame. Annibale Magone il nipote di Amilcare I cominci\u00f2 la preparazione per reclamare il possesso della Sicilia mentre altre spedizioni furono inviate verso il Marocco e il Senegal e perfino nell'Atlantico.\nNel 409 a.C. Annibale Magone guid\u00f2 la nuova spedizione in Sicilia riuscendo a conquistare le citt\u00e0 greche di Selinunte (antica Selinus) e Imera prima di rientrare trionfalmente a Cartagine con le loro spoglie. Siracusa, la principale nemica, rimase per\u00f2 intoccata e nel 405 a.C. Annibale Magone guid\u00f2 una seconda spedizione per conquistare l'intera isola. Questa spedizione incontr\u00f2 una feroce resistenza armata e fu colpita dalla pestilenza. Durante l'assedio di Akragas, Annibale Magone mor\u00ec per la peste che decim\u00f2 le forze cartaginesi.\nIl successore di Annibale Magone, Imilcone, riusc\u00ec a riportare la campagna su migliori binari rompendo l'assedio dei Greci, conquistando Gela e sconfiggendo ripetutamente le forze di Dionisio il nuovo Tiranno di Siracusa. Ciononostante, con l'esercito indebolito dalla peste, fu costretto a chiedere la pace prima di ritornare a Cartagine.\nNel 398 a.C. Dionisio, riacquistata la sua potenza, ruppe il trattato di pace colpendo la fortezza cartaginese di Motya. Imilcone rispose con decisione guidando una spedizione che non solo riprese Motya ma conquist\u00f2 Messina e, infine, pose l'assedio a Siracusa stessa. L'assedio termin\u00f2 con successo nel 397 a.C. ma l'anno successivo la peste colp\u00ec ancora l'esercito di Imilcone che collass\u00f2.\nD'altra parte, la conquista della Sicilia era diventata un'ossessione per Cartagine. Nel corso dei successivi 60 anni Greci e Cartaginesi si scontrarono in un'incessante serie di scaramucce. Nel 340 a.C. Cartagine era attestata nell'intero sudovest della Sicilia e una fragile pace regnava sull'isola.\nLa rivolta dei Sardi nel 368 a.C..\nLa convivenza armata tra i due popoli (Sardi e Punici) fu assai difficile e ripetutamente scoppiavano rivolte e ribellioni nelle comunit\u00e0 sardo-nuragiche dei territori occupati, costrette a pagare forti tasse e a sottostare a pesanti imposizioni come il divieto di coltivare in proprio la terra. I Nuragici persero il controllo dei centri minerari dell'Iglesiente dove i Punici assunsero il controllo diretto delle miniere, sfruttando la manodopera indigena per l'estrazione dei minerali. Nel 368 a.C., nonostante quasi un secolo di presenza cartaginese, scoppi\u00f2 l'ennesima ribellione. Per la durata di diversi decenni, i Sardi nuragici costrinsero gli eserciti cartaginesi a vere e proprie campagne militari per sedare le rivolte.\nAiutata dalla sua potente flotta, Cartagine riusc\u00ec per\u00f2 a controllare tutti i porti e imped\u00ec ai Sardi nuragici della parte settentrionale e orientale della Sardegna ogni commercio con l'esterno, assediando l'Isola con un vero e proprio blocco navale. Il trattato del 348 tra Roma e Cartagine dimostra che i Punici raggiunsero un relativo controllo sulla Sardegna attuando un'accentuata occupazione territoriale nei Campidani, nel Sinis, in Trexenta, Marmilla, Iglesiente. Si costruirono opere di difesa a Nora, Monte Sirai, Kalari, Tharros e Bithia.\nTerza campagna siciliana.\nNel 315 a.C. Agatocle tiranno di Siracusa, assedi\u00f2 Messana (oggi Messina). Nel 311 a.C. invase gli ultimi possedimenti cartaginesi in Sicilia rompendo i correnti accordi di pace e mise Akragas sotto assedio.\nAmilcare, nipote di Annone il Navigatore, guid\u00f2 la risposta cartaginese riscuotendo un enorme successo. Nel 310 a.C. controllava pressoch\u00e9 l'intera Sicilia e pose ancora sotto assedio Siracusa. Con una mossa disperata Agatocle, nel tentativo di salvare il suo potere, guid\u00f2 una contro-spedizione di 14.000 uomini contro la stessa Cartagine. Fu un successo. Per fronteggiare questo inaspettato attacco Cartagine dovette richiamare Amilcare e la maggior parte del suo esercito di stanza in Sicilia. La guerra termin\u00f2 con la sconfitta di Agatocle nel 307 a.C. Le forze siracusane dovettero ritornare in Sicilia permettendo per\u00f2 ad Agatocle di negoziare una pace che manteneva a Siracusa il controllo del potere greco in Sicilia.\nPirro re dell'Epiro.\nFra il 280 a.C. e il 275 a.C., Pirro dell'Epiro mosse due grandi campagne nel tentativo di proteggere ed estendere l'influenza greca nel Mediterraneo occidentale. Una campagna venne scatenata contro Roma con il proposito di difendere le colonie greche del sud Italia. La seconda campagna venne mossa contro Cartagine nell'ennesimo tentativo di riportare la Sicilia interamente sotto controllo greco.\nPirro, pur vincendo alcune battaglie sia in Italia che in Sicilia (i cartaginesi si arroccarono a Lilibeo dove respinsero l'assedio), non riusc\u00ec a portare a termine gli obiettivi che si era prefisso. Dove per Cartagine questo signific\u00f2 il mero ritorno allo status quo, per Roma signific\u00f2 la conquista di Taranto e una robusta ipoteca sull'intera Italia meridionale. Il risultato finale mostr\u00f2 quindi un nuovo bilanciamento del potere nel Mediterraneo Occidentale: i Greci videro ridotto il loro controllo sul sud Italia mentre Roma crebbe come potenza e le ambizioni territoriali la portarono per la prima volta direttamente allo scontro frontale con Cartagine.\nLa crisi messinese.\nUna nutrita compagnia di mercenari era stata assunta al servizio di Agatocle. Alla morte del Tiranno nel 288 a.C., questi si trovarono improvvisamente senza lavoro. Anzich\u00e9 lasciare la Sicilia si posero all'assedio di Messana, conquistandola. Con il nome di \"Mamertini\" (figli di Marte), si posero al comando della citt\u00e0 terrorizzando i territori circostanti.\nDopo anni di scaramucce, nel 265 a.C., Gerone II, nuovo Tiranno di Siracusa e Re di Sicilia, entr\u00f2 in azione. Trovandosi di fronte a forze preponderanti i Mamertini si divisero in due fazioni. Una pensava di arrendersi ai cartaginesi, la seconda preferiva chiedere aiuto a Roma. Cos\u00ec due ambasciate furono inviate alle due citt\u00e0.\nMentre il Senato di Roma dibatteva sul comportamento da tenere, i cartaginesi decisero rapidamente di inviare una guarnigione a Messina. La guarnigione fu ammessa in citt\u00e0 e una flotta cartaginese entr\u00f2 nel porto di Messina. Poco dopo, per\u00f2 i cartaginesi cominciarono a negoziare con Gerone mettendo in allarme i Mamertini che inviarono un'altra ambasciata a Roma chiedendo l'espulsione dei cartaginesi da Messina.\nL'arrivo dei cartaginesi aveva posto notevoli forze militari proprio attraverso lo Stretto di Messina. Per di pi\u00f9 la flotta cartaginese deteneva l'effettivo controllo dello Stretto stesso. Era chiaro ed evidente il pericolo per i vicini di Roma e per i suoi interessi.\nCome risultato il Senato di Roma, anche se riluttante ad aiutare una banda di mercenari, invi\u00f2 una spedizione per restituire il controllo di Messina ai Mamertini.\nLe due maggiori potenze del Mediterraneo Occidentale si fronteggiavano. Era l'inizio delle guerre puniche.\nLe guerre puniche.\nDurati complessivamente circa un secolo, questi tre grandi conflitti fra Roma e Cartagine hanno avuto un'importanza cruciale per l'intera civilt\u00e0 occidentale.\nCon le guerre puniche Roma annient\u00f2 Cartagine. La fine della seconda guerra punica segn\u00f2 la fine della potenza cartaginese mentre con la terza guerra punica ci fu la completa distruzione della citt\u00e0-Stato da parte di Publio Cornelio Scipione Emiliano, su ordine del senato. I soldati romani andarono casa per casa uccidendo i cartaginesi e rendendo schiavi i sopravvissuti. Il porto di Cartagine fu bruciato e la citt\u00e0 rasa al suolo. Varie fonti moderne riportano che furono tracciati solchi con l'aratro e sparso sale a terra, dichiarando il luogo maledetto. Lo stesso Scipione sarebbe stato riluttante ad eseguire tali ordini. \u00c8 da rimarcare per\u00f2 che nessuna fonte dell'antichit\u00e0 menziona questo rituale e i primi riferimenti allo spargimento di sale risalgono solo al XIX secolo.\nCartagine non sarebbe mai pi\u00f9 stata rivale di Roma.\nL'ultima Cartagine antica.\nIl sito era per\u00f2 troppo ben scelto perch\u00e9 rimanesse disabitato: con la \"lex de coloniis deducendis\", Gaio Gracco fond\u00f2 Iunonia Carthago. Gaio Giulio Cesare vi fond\u00f2 una colonia romana di veterani nel 46 a.C. Alla fine del II secolo d.C. Cartagine era il centro dell'Africa Romana e Tertulliano retoricamente si rivolge al governatore romano puntualizzando che come i cristiani di Cartagine ieri erano pochi e ora \"hanno riempito ogni spazio fra di voi - citt\u00e0, isole, fortezze, villaggi, mercati, campi, trib\u00f9, compagnie, palazzi, senato, foro: non abbiamo lasciato niente per voi tranne i templi dei vostri dei\" (Apologeticum, scritto a Cartagine circa 197).\nNon ha importanza che Tertulliano ometta qualsiasi menzione alla regione circostante, alla rete di villaggi, alle societ\u00e0 delle propriet\u00e0 terriere.\nAlcuni anni dopo, al poco documentato Concilio di Cartagine parteciparono non meno di settanta Vescovi. Poco dopo Tertulliano si distacc\u00f2 dalla corrente principale rappresentata dal sempre crescente potere del Vescovo di Roma; ma un pi\u00f9 serio pericolo per i cristiani fu la controversia donatista che interess\u00f2 Sant'Agostino di Ippona mentre terminava la sua educazione a Cartagine, prima di spostarsi a Roma.\nLa ricaduta politica della profonda disaffezione dei cristiani d'Africa fu un fattore cruciale per la facilit\u00e0 con cui Cartagine e le citt\u00e0 vicine furono conquistate, nel 439, da Genserico re dei Vandali che sconfisse la guarnigione romana facendo di Cartagine la sua capitale. Genserico era considerato anch'egli un eretico, un ariano che in quanto tale si opponeva ai cristiani cattolici.\nDopo un fallito tentativo di riconquistare la citt\u00e0 nel V secolo, i Bizantini riuscirono infine a entrare in Cartagine nel VI secolo. Con il pretesto della deposizione del nipote di Genserico Ilderico da parte di un lontano cugino Gelimero, i Bizantini inviarono un esercito a conquistare il regno dei Vandali. La domenica del 15 ottobre 533 il generale bizantino Belisario, accompagnato dalla moglie Antonina, fece il suo formale ingresso a Cartagine risparmiandole saccheggio e massacro. Cartagine, come del resto tutta l'Africa vandalica, venne riannessa all'Impero e divenne la capitale della neocostituita Prefettura del pretorio d'Africa. Negli anni successivi i Bizantini dovettero affrontare le rivolte dei berberi, che giunsero a minacciare pi\u00f9 volte Cartagine, fino a quando essi vennero sconfitti da Giovanni Troglita, le cui gesta vengono cantate dal poeta Flavio Cresconio Corippo nella \"Ioanneide\".\nDurante il regno dell'imperatore bizantino Maurizio Cartagine divenne la capitale di un Esarcato, come Ravenna in Italia. Questi due Esarcati furono il bastione occidentale dell'Impero Romano d'Oriente, tutto ci\u00f2 che rimaneva del suo potere in Occidente. All'inizio del VII secolo fu il figlio dell'Esarca di Cartagine, Eraclio, a rivoltarsi, insieme al padre Eraclio il Vecchio, contro l'Imperatore Foca, un crudele tiranno, e a rovesciarlo. Salito al potere, Eraclio riusc\u00ec a vincere una guerra che sembrava ormai persa contro i Persiani Sasanidi, che avevano occupato la Siria, l'Egitto e parte dell'Asia Minore, ma che poi nella seconda fase della guerra vennero pi\u00f9 volte sconfitti dai Bizantini e costretti a ritirarsi dai territori occupati.\nL'Esarcato bizantino non fu in grado, per\u00f2, di reggere la pressione dei conquistatori Arabi del VII secolo. Essi, favoriti dalla lunga e logorante guerra bizantino-sasanide (che aveva indebolito l'Impero), conquistarono in poco tempo Siria ed Egitto e poi si lanciarono alla conquista dell'Esarcato. Il primo attacco arabo all'Esarcato di Cartagine ebbe inizio in Libia nel 647; gli arabi sconfissero l'esarca Gregorio, che si era reso indipendente da Bisanzio, e annessero al loro impero la Tripolitania. La campagna finale contro Cartagine si ebbe dal 670 al 683.\nNel 697 gli Arabi invadono l'Africa Settentrionale e occupano Cartagine strappandola ai Bizantini, ma poco dopo vengono scacciati per l'intervento della Flotta Bizantina mandata dall'Imperatore Leonzio di Bisanzio. Nel 698 gli Arabi occupano nuovamente Cartagine e scacciano i Bizantini dall'Africa, ponendo definitivamente fine all'Esarcato d'Africa.\nDevono per\u00f2 fronteggiare le popolazioni montanare dell'Aures guidate da \"K\u0101hina\", soprannome con cui \u00e8 conosciuta Dihya, regina della trib\u00f9 berbera nomade dei \u011eerawa, la principale figura della resistenza all'invasione araba del Nordafrica tra il 695 e il 705. Partendo dai monti dell'Aur\u00e8s (nord-est dell'Algeria), sede della sua trib\u00f9 (sembra, di religione ebraica), riusc\u00ec a porsi a capo di un'alleanza di trib\u00f9 indigene di religione sia ebraica che cristiana, che contrast\u00f2 efficacemente per oltre un decennio l'espansione musulmana.\nCommercio cartaginese.\nL'impero commerciale cartaginese, alle origini, dipendeva strettamente dalle relazioni economiche con Tartesso e altre citt\u00e0 della Penisola Iberica. Da qui Cartagine otteneva grandi quantit\u00e0 di argento e, cosa molto pi\u00f9 importante, di stagno, determinante per la fabbricazione di oggetti di bronzo in tutte le civilt\u00e0 antiche.\nCartagine seguiva le rotte commerciali della citt\u00e0-madre, Tiro. Alla caduta di Tartesso le navi cartaginesi risalirono direttamente alla sorgente primaria dello stagno nella regione nord occidentale della Penisola Iberica e in seguito fino alla Cornovaglia. Altre navi cartaginesi si inoltrarono nella costa atlantica dell'Africa tornando con l'oro fin dall'odierno Senegal.\nSe la poesia epica greca e gli storici contemporanei a Roma imperiale ricordano l'opposizione militare di Cartagine alle forze delle citt\u00e0-stato greche e della Repubblica romana, \u00e8 vero che il teatro greco e le sue commedie ci hanno tramandato l'immagine del commerciante cartaginese, con le sue vesti, anfore e gioielli. Generalmente veniva dipinto come un tipo divertente, un venditore relativamente pacifico e colorato, attento a trarre profitto scucendo al nobile e innocente Greco ogni suo singolo centesimo. Evidente simbolo di ogni tipo di scambio, dalle grandi quantit\u00e0 di stagno necessarie a una civilt\u00e0 basata sul bronzo a tutti i manufatti tessili, di ceramica e di oreficeria. Prima e durante le guerre si vedevano mercanti cartaginesi attraccare in ogni porto del Mediterraneo, comprando e vendendo, stabilendo magazzini dove potevano, oppure dandosi al commercio spicciolo nei mercatini all'aperto appena scesi dalle loro navi. O anche entrambe le cose. Ci\u00f2 nonostante, cos\u00ec come era stato nell'antica Grecia e a Roma, anche a Bisanzio si nutrir\u00e0 poi poca stima e simpatia per i cartaginesi, considerandosi la loro cultura inferiore e la loro civilt\u00e0 poco lontana dalla barbarie, e di ci\u00f2 faceva testimonianza il seguente proverbio bizantino: \"Sebbene ignorante, la necessit\u00e0 rende il cartaginese ingegnoso\" (\"\u03a7\u03c1\u03b5\u03af\u03b1 ' \u03b4\u03b9\u03b4\u03ac\u03c3\u03ba\u03b5\u03b9, \u03ba\u1f83\u03bd \u1f02\u03bc\u03bf\u03c5\u03c3\u03bf\u03bd \u1f96, \u03c3\u03bf\u03c6\u1f78\u03bd \u039a\u03b1\u03c1\u03c7\u03b7\u03b4\u03cc\u03bd\u03b9\u03bf\u03bd.\" Oggi infatti ancora diciamo che la necessit\u00e0 aguzza l'ingegno.\nLa lingua etrusca non \u00e8 ancora stata del tutto decifrata ma scavi archeologici nelle loro citt\u00e0 mostrano che gli Etruschi furono per parecchi secoli clienti e fornitori di Cartagine, molto prima della espansione di Roma. Le citt\u00e0-stato etrusche furono partner commerciali di Cartagine oltre che, a volte, alleate in operazioni militari.\nGoverno cartaginese.\nIl governo di Cartagine era un'oligarchia, non diversa da quella di Roma repubblicana, di cui conosciamo per\u00f2 pochi dettagli. I Capi dello Stato erano chiamati \"suffeti\" che verosimilmente era il titolo del governatore della citt\u00e0-madre Tiro. \"Suffeti\" letteralmente si traduce con \"giudici\", carica che ricorda i \"Giudici\" citati nella Bibbia. Gli scrittori romani invece, utilizzavano il termine \"reges\" (Re); ma non dimentichiamo il forte senso spregiativo che la parola \"re\" aveva per i romani, accesi repubblicani.\nPi\u00f9 tardi uno o due suffeti, che si suppone esercitassero il potere giudiziario ed esecutivo, ma non quello militare (quest'ultimo affidato a dei generali di nomina pluriennale chiamati \"strategoi\"), cominciarono ad essere annualmente eletti fra le famiglie pi\u00f9 potenti e influenti. Queste famiglie aristocratiche erano rappresentate in un consiglio supremo, comparabile al Senato di Roma, che aveva un ampio spettro di poteri. Oltre al senato con 300 membri, vi era un'altra assemblea aristocratica: il Consiglio dei Cento. Non si sa, per\u00f2, se i suffeti venissero eletti dal consiglio o direttamente dal popolo in assemblea. Anche se il popolo poteva avere qualche influenza sulla legislazione, gli elementi democratici erano piuttosto deboli a Cartagine e l'amministrazione della citt\u00e0 era sotto il fermo controllo degli oligarchi. Nonostante l'iniziale debolezza di questi elementi democratici, pare che a partire dal IV secolo a.C. l'assemblea democratica si fosse rafforzata.\nArchitettura e urbanistica.\nStruttura urbana e fortificazioni.\nI siti fenici e poi quelli punici, sempre affacciati al mare data la loro vocazione marittima e commerciale, dovevano naturalmente garantire la sicurezza degli abitanti contro possibili attacchi da un entroterra a volte ostile. In alcuni casi la sicurezza era ottenuta insediandosi su un\u2019isola come a Gades o Mozia, altre volte scegliendo una penisola o uno spazio protetto da colline. Da questo punto di vista, Cartagine aveva caratteristiche eccellenti, vantate da numerosi autori antichi, in particolare Strabone che la paragona a una \u201cnave all\u2019ancora\u201d.\nSecondo la leggenda, Cartagine si sarebbe sviluppata a partire dalla collina di Byrsa, cittadella e centro religioso, estendendosi poi alla pianura costiera e sulle colline a nord con il sobborgo di Megara (oggi La Marsa) che sembra essere cresciuto in modo pi\u00f9 disordinato del resto della citt\u00e0. Con l\u2019eccezione di Megara, infatti, Cartagine \u00e8 stata costruita secondo quello che appare un piano urbano abbastanza pianificato. Nel suo insieme la pianura \u00e8 occupata da strade ad angolo retto, dall\u2019agor\u00e0 e dalle piazze dalle quali si dipartono a raggiera le strade verso le colline. La pianta della citt\u00e0 fa dunque ritenere che Cartagine condivida con i Greci e gli Egizi un utilizzo molto antico della pianta a scacchiera o piano ippodameo. Le strade sono pavimentate nella zona in pianura ma in terra battuta sulle colline.\nLa citt\u00e0 era circondata da spesse muraglie di una pietra bianca che la rendeva luminosa e visibile fin da lontano. Gli scavi nel quartiere detto di Magone hanno permesso di studiare l\u2019evoluzione, durante un lungo periodo, delle strutture difensive e urbanistiche.\nGli assi delle strade si modificano naturalmente in funzione dei rilievi, con l\u2019aggiunta di rampe di scale ove necessario. I quartieri residenziali sono in parte costruiti utilizzando una specie di cemento mescolato a coccio, utilizzato sia per i pavimenti che in alcuni muri. Le case erano fornite di corridoi e scale in legno per accedere al piano superiore. L\u2019acqua piovana era raccolta mediante canali in cisterne poste in un cortile centrale. Non esisteva una rete fognaria, ma venivano utilizzate fosse settiche.\nGli elementi principali della citt\u00e0 erano l\u2019agor\u00e0, il porto militare e quello commerciale, negozi e magazzini, botteghe artigiane (ad esempio quelle dei ceramisti) in periferia, la piazza del mercato, varie necropoli alcune situate nella parte pianeggiante ed altre in collina. Il panorama era dominato dalla cittadella centrale sulla collina di Birsa, ove erano anche i templi come quello di Eshmun.\nGli autori antichi hanno ampiamente descritto le mura delle citt\u00e0 puniche descrivendo gli assedi subiti da alcune di esse. Oltre alle cittadelle fortificate delle grandi citt\u00e0, esistevano fortezze che garantivano il controllo di alcuni territori. Gli scavi archeologici hanno ampiamente confermato la diffusione, in tutta l\u2019area punica, del modello di citt\u00e0 con cinta fortificata. In particolare gli scavi nel quartiere Magone di Cartagine hanno messo in luce la traccia delle mura della citt\u00e0 e della porta che le attraversava in direzione del mare.\nSpazi pubblici e infrastrutture: strade e porti.\nLo spazio pubblico faceva perno sull\u2019agor\u00e0: vero centro della citt\u00e0. Questa era delimitata dall\u2019edificio del Senato e da altri edifici a carattere religioso. Bench\u00e9 la localizzazione dell\u2019agor\u00e0 sia abbastanza certa, non sono state effettuate ricognizioni archeologiche specifiche.\nAnche se nel periodo pi\u00f9 antico le navi erano per lo pi\u00f9 messe al riparo in baie naturali o in luoghi dedicati, come lo \"stagnum\" di Mozia, si rivel\u00f2 presto necessario creare strutture portuali artificiali chiamate \u00ab kothon \u00bb. Questo tipo di porto artificiale si trova ad esempio a Rachgoun, Mozia e Sulcis e anche a Mahdia, bench\u00e9 in questo caso la datazione sia dubbia.\nLe installazioni portuali di Cartagine \u2013almeno nella loro configurazione finale, dato che non \u00e8 ancora chiaro dove fossero i porti primitivi della citt\u00e0\u2014 erano molto elaborate, come descritto in un celebre testo di Appiano.\nLe fasi finali della costruzione sono fatte risalire alle prima met\u00e0 del II secolo a.C. Al porto commerciale si aggiungeva un porto circolare con un isolotto (detto dell\u2019Ammiragliato) che assicurava la sicurezza della flotta da guerra, garantendo anche una certa segretezza che limitava i rischi di spionaggio. Gli scavi nella zona hanno confermato le indicazioni dei testi: in particolare sembra verosimile il numero di 220 vascelli che potevano esservi raccolti. Il ricovero invernale era assicurato, alla fine del periodo cartaginese, da bacini di carenaggio installati sull\u2019isolotto e intorno al porto militare. Intorno al porto commerciale si trovava invece una zona di magazzini e di botteghe artigiane.\nArchitettura religiosa.\nLa posizione dei luoghi sacri era legata alla topografia urbana, anche se l\u2019archeologia ha messo in luce una sostanziale assenza di regole fisse nel posizionamento dei templi. Questi sono in effetti stati rinvenuti sia nelle acropoli del centro urbano che nelle periferie, e in alcuni casi in zone rurali. La localizzazione dei luoghi di culto dipende dalle dinamiche di crescita dei centri urbani, che ci \u00e8 in larga parte sconosciuta.\nDi alcuni templi abbiamo notizia dalle fonti letterarie, come per il tempio di Eshmun, il pi\u00f9 grande di Cartagine, situato secondo Appiano alla sommit\u00e0 dell\u2019acropoli, identificata con l\u2019odierna collina di Saint-Louis, ribattezzata Birsa. Tuttavia, la distruzione totale dell\u2019acropoli in epoca romana ne ha cancellato le tracce. Anche il tempio di Melqart a Gades godette a lungo di un\u2019alta reputazione sino all\u2019epoca romana.\nEgualmente celebre era il santuario di Astarte a Tas Silg, sull\u2019isola di Malta, costruito sopra uno spazio di culto locale.\nGli scavi di Cartagine hanno consentito di individuare spazi religiosi pi\u00f9 modesti attorno all\u2019attuale stazione ferroviaria di Salammbo e anche ai margini del villaggio di Sidi Bou Sa\u00efd. La campagna internazionale di scavi promossa dall\u2019 UNESCO potrebbe aver ritrovato il tempio cosiddetto di Apollo al limite dell\u2019area dell\u2019agor\u00e0, al quale potrebbero essere associate alcune steli scoperte nel XIX secolo e attribuite al Tofet di Cartagine.\nIl Santuario di Thinissut (odierna Bir Bou Regba, presso Hammamet),bench\u00e9 datato all\u2019inizio dell\u2019Impero Romano, ha tutte le caratteristiche dei santuari orientali, sia per la presenza di cortili affiancati che per il suo corredo di statue di terracotta, tra le quali una rappresentazione di Ba'al Hammon. Il tofet \u00e8 una struttura che si ritrova in numerosi siti del Mediterraneo occidentale, situata all\u2019esterno della citt\u00e0 e anche \u2013nel caso di Cartagine- in un\u2019area insalubre. L\u2019area si presenta come uno spazio occupato da urme e steli, ricoperte poi di terra per poter continuare ad utilizzarla. Lo studio di queste strutture ha suscitato sin dall\u2019inizio accesi dibattiti, dato che gli scavi non sono riusciti a chiarirne l\u2019esatta natura. Secondo alcuni autori antichi, il questi siti comprendevano un santuario e un cimitero.\nArchitettura privata.\nGli scavi di Kerkouane e dei due quartieri punici di Cartagine, detti di Magone e di Annibale, hanno messo in evidenza quartieri organizzati secondo una pianta a scacchiera con strade larghe e rettilinee.\nL\u2019organizzazione della casa cartaginese \u00e8 ormai ben nota. L\u2019entrata della abitazioni di Birsa, detto quartiere di Annibale, \u00e8 molto stretta, con un lungo corridoio che immette su un cortile dotato di cisterna, attorno al quale si sviluppa l\u2019edificio. Sul fronte \u00e8 situato uno spazio dedicato, secondo alcune interpretazioni, al commercio; una scala conduce ai piani superiori. Varie fonti, in particolare Appiano, sostengono che gli edifici avevano fino a sei piani; le tracce archeologiche hanno confermato la presenza di vari piano ma senza poterne stabilire il numero.\nAlcune dimore appaiono pi\u00f9 sontuose di altre, in particolare una villa a peristilio nel quartiere di Magone. La stessa distinzione si ritrova nelle costruzioni di Kerkouane, con un bell\u2019esempio dato dalla villa nella strada dell\u2019Apotropaion. La struttura delle case ha fatto sostenere allo storico tunisino M'hamed Hassine Fantar che ci si trova davanti ad un modello orientale con incorporazione di modelli libici. L\u2019approvvigionamento idrico nel mondo punico \u00e8 gestito privatamente dai cittadini, ed ogni residenza individuale era dotata di una cisterna che costituisce oggi una preziosa guida per gli archeologi nella ricostruzione della topografia urbana. Nel sito di Kerkouane si \u00e8 rilevato che ogni casa possedeva una sala da bagno posta vicino all\u2019ingresso, pavimentata a mosaico e dotata di vasca da bagno in pietra con uno o due sedili e lavandino.\nArchitettura funeraria.\nL\u2019architettura funeraria \u00e8 stato il primo elemento ad essere studiato a partire dalla fine del XIX secolo, in particolare a Cartagine, dove le esumazioni diedero luogo a vere e proprie cerimonie pubbliche. La disposizione ad arco di cerchio delle necropoli ha permesso di delimitare la citt\u00e0 punica e di valutare le variazioni del suo perimetro nel tempo.\nGli archeologi hanno individuato una tipologia di tomba scavata nella roccia piuttosto che costruite, ed un altro tipo costituita da un semplice pozzo con il sarcofago sul fondo, a volte dotato di scala per accedere al fondo. L\u2019uso della sepoltura prevale su quello della cremazione nei periodi pi\u00f9 recenti, come dimostrato dagli scavi della necropoli di Puig des Molins a Ibiza.\nL\u2019arredo e la decorazione delle tombe seguono uno stereotipo: ceramiche, amuleti, gioielli, pietre, uso di ocra rossa (simbolo del sangue e della vita), uova di struzzo dipinte (simbolo di rinascita) o ancora mobili di argilla in miniatura. Il sarcofago \u00e8 spesso ricoperto con gesso. Una bara in legno, in eccezionale stato di conservazione, \u00e8 stata scoperta a Kerkouane, ma resta ad oggi un caso unico. Diverse tombe sono ornate di pitture decorative, come quelle delle tombe di Djebel Mlezza a Capo Bon, che sono state interpretate come simboli della credenza dei cartaginesi in un aldil\u00e0 nel quale l\u2019anima del defunto compie una sorta di viaggio: secondo Fran\u00e7ois Decret, \u00ab per questo popolo di marinai, la citt\u00e0 celeste era l\u2019ultimo porto in cui attraccare \u00bb.\nMosaici punici.\nDell\u2019architettura punica restano ben poche tracce \u201cin elevazione\u201d, ma le ricerche archeologiche hanno potuto individuare alcune caratteristiche di fondo. In particolare, gli scavi nel quartiere residenziale costiero dello di Magone e quelli di Kerkouane hanno messo in rilievo influenze architettoniche egiziane nei periodi pi\u00f9 antichi ed influenze greche nella fase successiva.\nL\u2019uso del cornicione a gola e di miniature di templi sulle steli con disco solare e 'Ureo' testimoniano l\u2019influenza egizia. Sono stati trovati frammenti di colonne con modanature in gres e decorate con stucco a El Haouaria, insieme ad indicazioni di uso dell\u2019ordine ionico in particolare nel \"na\u00efskos\" di Thuburbo Majus, e dell\u2019ordine dorico negli scavi di Birsa.\nGli scavi di Kerkouane, e anche quelli di Birsa, hanno inoltre rivelato la presenza di mosaici detti \"pavimenta punica\", con tessere agglomerate con una specie di calce rossa. Si sono anche scoperte rappresentazioni del segno di Tanit, tra l\u2019altro nella citt\u00e0 di Capo Bon. Questi reperti datati dal III secolo a.C. rimettono in causa l\u2019origine greca del mosaico classico, da tempo considerata un fatto acquisito dagli storici e dagli archeologi.\nReligione cartaginese.\nA Cartagine si veneravano molti dei. La suprema coppia divina era formata da Tanit e Baal.Il luogo di culto principale presso i Cartaginesi era il tofet, un santuario all'aria aperta che consisteva in un'area consacrata dove venivano sepolti i resti combusti dei sacrifici animali e dove venivano sepolti i bambini. Ancora controversa la questione se effettivamente i Cartaginesi avessero la pratica religiosa del sacrificio dei bambini.\nLe principali divinit\u00e0 cartaginesi erano di provenienza fenicia:\nLe rovine della Cartagine punica.\nDurante il suo soggiorno a Tunisi agli inizi dell'Ottocento, il tenente colonnello e ingegnere Jean Emile Humbert si appassion\u00f2 alla storia della Tunisia ed in particolare a quella di Cartagine. La posizione esatta della citt\u00e0 era gi\u00e0 nota all'epoca ma sulla localizzazione esatta della Cartagine punica vi era una diatriba; dopo la terza guerra punica infatti, la citt\u00e0 venne rasa al suolo e riedificata rendendo problematica l'identificazione dell'insediamento precedente.\nNel 1817 Humbert fece una sensazionale scoperta, riportando alla luce 4 stele puniche ed alcuni frammenti con iscrizioni. Questi furono i primi oggetti cartaginesi ad essere ritrovati fin dall'antichit\u00e0."}
{"id": "75665", "revid": "1610933", "url": "https://it.wikipedia.org/wiki?curid=75665", "title": "Serpente", "text": ""}
{"id": "75671", "revid": "1543377", "url": "https://it.wikipedia.org/wiki?curid=75671", "title": "Cristiani Democratici Uniti", "text": "I Cristiani Democratici Uniti (CDU) \u00e8 stato un partito politico italiano centrista e democristiano guidato da Rocco Buttiglione.\nStoria.\nNascita.\nIl partito viene fondato il 23 luglio 1995 da una componente del Partito Popolare Italiano guidata da Rocco Buttiglione, segretario uscente del PPI. Buttiglione, favorevole ad un'alleanza di centrodestra con Berlusconi, fu sfiduciato dal Consiglio Nazionale del PPI: al termine di una lunga controversia, si \u00e8 dovuti ricorrere alla magistratura, che ha assegnato a Buttiglione il simbolo storico della DC e al resto del partito guidato da Gerardo Bianco il nome di \"Partito Popolare Italiano\".\nAl momento della nascita dei CDU la carica di Presidente del Consiglio \u00e8 ricoperta da Lamberto Dini, che \u00e8 alla guida di un governo tecnico dopo che la Lega Nord aveva ritirato l'appoggio al Governo Berlusconi I. Si costituisce il gruppo parlamentare del CDU che si avvicina alle posizioni del gi\u00e0 esistente CCD e a quelle della coalizione del Polo per le Libert\u00e0, seppur continuando a sostenere il Governo Dini.\nPolitiche del 1996 col Polo.\nSi svolgono le elezioni politiche del 1996: il CDU costituisce, insieme a Forza Italia, AN e CCD, la coalizione del Polo per le Libert\u00e0, ponendo delle pregiudiziali su temi come droga e aborto quando Berlusconi decide di scendere a patti con Marco Pannella ed i Radicali per l'appoggio al governo in caso di vittoria. Per superare pi\u00f9 agevolmente lo sbarramento del 4%, CCD e CDU presentano liste comuni nella quota proporzionale della Camera, prendendo il 5,8% dei voti. La formazione ottiene 30 deputati (19 del CCD e 11 del CDU) e 25 senatori (15 del CCD e 10 del CDU).\nIl Polo tuttavia perde le elezioni e viene costituito il governo dell'Ulivo con a capo Romano Prodi: il CDU, insieme agli altri partiti del centrodestra, \u00e8 all'opposizione e costituisce un gruppo parlamentare unico col CCD. Il 21 luglio 1996, il primo congresso del CDU conferma segretario Buttiglione ed elegge presidente Roberto Formigoni, eletto un anno prima presidente della Regione Lombardia.\nPi\u00f9 tardi, nel febbraio del 1997, si creano alcune tensioni fra le due componenti centriste. Alla Camera, i nove deputati del CDU divorziano dal CCD e aderiscono al gruppo parlamentare misto.\nLa nascita dell'UDR.\nEsattamente un anno dopo, nel febbraio 1998, la direzione del CDU decide di stabilire un rapporto federativo con la nascente Unione Democratica per la Repubblica promossa da Francesco Cossiga. All'UDR, che aveva tra gli obiettivi quello di costituire un grande centro moderato, aderisce anche Clemente Mastella, mentre il CCD si spacca, ma Casini e il grosso del suo partito rimangono nel Polo. Formigoni non ha a genio il progetto dell'UDR e cerca di ostacolarlo.\nDopo appena un mese dalla costituzione dell'UDR, comunque, Cossiga, ideatore e leader della formazione, decide di abbandonare il progetto e tutti gli aderenti. Nel CDU, Formigoni, mai entusiasta dell'UDR, aspetta il Consiglio Nazionale del partito per chiedere la testa di Buttiglione. L'assise, per\u00f2, con 66 voti contro 64, conferma la guida di Buttiglione.\nIntanto, Cossiga torna sui suoi passi: propone agli \"orfani\" dell'UDR di costituire un gruppo parlamentare unico per \"essere alternativi alla sinistra ma anche al Polo\". Il progetto va in porto, l'UDR si dice pronto a votare per il Governo Prodi I in caso di problemi con Rifondazione. Formigoni \u00e8 polemico: \"Adesso \u00e8 chiaro cos'\u00e8 l'UDR; \u00e8 per dare sostegno a Prodi se non ci sono i voti di Bertinotti. Buttiglione far\u00e0 da stampella all'Ulivo, a Prodi e alla sinistra\". Buttiglione replica: \"Sono pronto con Cossiga ad appoggiare Prodi per il bene dell'Italia\".\nScissione e appoggio all'Ulivo.\nIl 4 giugno 1998, si consuma la rottura tra la linea di Buttiglione e quella di Formigoni, che esce dal partito e d\u00e0 vita al movimento politico Cristiani Democratici per la Libert\u00e0, che dopo breve tempo aderisce a Forza Italia.\nCinque giorni dopo, il 9 giugno 1998, l'UDR diventa un partito unico e Buttiglione ne \u00e8 presidente. Il CDU, il 27 luglio, si scioglie come partito, trasformandosi in associazione politico-culturale.\nNell'ottobre 1998 \u00e8 crisi per il Governo Prodi I. Rifondazione ritira il suo appoggio alla maggioranza: si va al voto di fiducia, Prodi viene battuto per un solo voto (313 no, 312 s\u00ec). In breve tempo, il centrosinistra indica Massimo D'Alema come probabile premier: l'UDR appoggia D'Alema che si presenta in Parlamento e ne raccoglie la fiducia (da qui la formazione del Governo D'Alema I). Molto critici Casini e Berlusconi, che accusano: \"Questo governo nasce con la rappresentanza di un milione di nostri elettori\" (alludendo al fatto che la maggior parte dei parlamentari UDR erano stati eletti nel Polo).\nRiproposizione del CDU e altri abbandoni.\nL'UDR partecipa dunque alla costituzione del primo governo D'Alema, esprimendo Carlo Scognamiglio come Ministro della Difesa e Gian Guido Folloni come Ministro per i Rapporti con il Parlamento), ma \u00e8 subito scontro fra la tripla leadership di Cossiga, Buttiglione e Mastella: nel febbraio 1999 Cossiga lascia e si iscrive al gruppo misto, pi\u00f9 tardi \u00e8 rottura fra Buttiglione e Mastella. Quest'ultimo fonda l'UDEUR ed \u00e8 lo sfaldamento definitivo dell'UDR: Buttiglione ricostituisce il suo CDU come partito, si presenta alle elezioni europee del 13 giugno con lo storico simbolo dello scudo crociato affiancato a quello del PPE e con l'apertura delle liste a personalit\u00e0 moderate indipendenti (nel simbolo appare la dicitura \"Liberali e Democratici per l'Europa\"). La lista raccoglie il 2,1%.\nIl ritorno nel Polo.\nA luglio il CDU, tranne il ministro Folloni, lascia la maggioranza guidata da D'Alema e afferma prima di voler \"ricostituire la DC\" e poi si riavvicina alle posizioni del centrodestra ritornando nella coalizione di Silvio Berlusconi e assumendo, insieme a Casini, una posizione decisamente contraria all'accordo del Polo con i Radicali.\nAlle elezioni regionali italiane del 2000 il CDU \u00e8 parte integrante del Polo, partecipa alla vittoria della coalizione, che si aggiudica 8 regioni su 15, e si attesta a livello nazionale intorno al 2,8%, con punte in Molise e in Calabria di oltre il 6,5%. Tuttavia anche in una regione del nord, nel Veneto, il CDU ottiene un buon risultato: Il 4,5%.\nAd agosto Andreotti propone di formare una grande coalizione di centro, che vada dal PPI a Forza Italia, e il CDU \u00e8 sostenitore di questo progetto, che poi verr\u00e0 ostacolato da AN, dalla Lega e dagli altri alleati di Berlusconi.\nPolitiche del 2001 e liste Biancofiore.\nIntanto, il mondo politico freme in attesa delle elezioni del 13 maggio 2001 per il rinnovo del Parlamento e del Governo: il CDU partecipa alla fondazione, insieme a Forza Italia, AN, CCD, Lega Nord, Nuovo PSI e PRI, della Casa delle Libert\u00e0, la nuova coalizione di centrodestra, che si aggiudica le elezioni, eleggendo Silvio Berlusconi presidente del Consiglio. A queste elezioni il CDU presenta liste comuni per la Camera nella quota proporzionale, con il CCD: le cosiddette \"liste del Biancofiore\".\nAlle regionali siciliane del 2001 un esponente del CDU, Salvatore Cuffaro, diviene intanto Presidente della Regione.\nDopo le elezioni viene costituito il Governo Berlusconi II. Per i CDU Buttiglione \u00e8 Ministro per le politiche comunitarie, Mario Tassone \u00e8 viceministro alle Infrastrutture e Trasporti e Teresio Delfino sottosegretario alle Politiche Agricole e Forestali.\nLa nascita dell'Unione dei Democratici Cristiani e di Centro.\nLa storia dei Cristiani Democratici Uniti termina il 6 dicembre 2002, quando le forze moderate del centrodestra, il Centro Cristiano Democratico ed i CDU, insieme a Democrazia Europea, che prima non aveva aderito al Polo, decidono di fondare un nuovo partito: Unione dei Democratici Cristiani e di Centro.\nRocco Buttiglione diviene presidente dell'UDC ed il neopartito mantiene la sua collocazione nella CdL ed \u00e8 stato parte integrante della maggioranza che ha governato il Paese fino al 2006."}
{"id": "75672", "revid": "599013", "url": "https://it.wikipedia.org/wiki?curid=75672", "title": "Oscar Schmidt", "text": "Dal 2013 fa parte del Naismith Memorial Basketball Hall of Fame. Detiene il record mondiale assoluto di punti segnati in carriera (49.737).\nAlto 2,05\u00a0m per 110\u00a0kg, Oscar giocava nel ruolo di ala, guadagnandosi il soprannome di \"M\u00e3o Santa\" (\"mano santa\") per la sua precisione al tiro. Ha avuto una carriera agonistica lunghissima, durata 26 anni. Ha partecipato a cinque edizioni delle Olimpiadi, da a , recordman di presenze dei cestisti (assieme al portoricano Teo Cruz, all'australiano Andrew Gaze, allo spagnolo Juan Carlos Navarro ed alla statunitense Teresa Edwards). Ai Giochi detiene diversi altri record, tra i quali: totale dei punti segnati (1093); punti segnati in un solo incontro (55 vs. Spagna a Seoul nel 1988); media punti pi\u00f9 alta in una edizione: 42,3 ppg (Seoul 1988, 338 punti in otto incontri). Con la nazionale brasiliana ha disputato 326 incontri (tra il 1977 e il 1996), con una media realizzativa di 23,6 punti a partita. \nBiografia.\nNel 2011 \u00e8 stato sottoposto a un primo intervento al cervello per un tumore, si \u00e8 ripreso, ma il 30 aprile 2013 ha dovuto subire un secondo intervento all'ospedale Albert Einstein di San Paolo e iniziare la chemioterapia.\n\u00c8 zio di Bruno Oscar Schmidt, giocatore di beach volley di alto livello \u00e8 il fratello del giornalista Tadeu Schmidt.\nCarriera.\nNel 1984 fu scelto nel draft NBA dai New Jersey Nets al 6\u00ba giro con il n. 15, ma non arriv\u00f2 mai a giocare nella NBA.\nHa militato per 11 stagioni nel campionato italiano, con Caserta dal 1982 al 1990 (dove fu portato dall'allora coach del club Bogdan Tanjevi\u0107) e con la Pallacanestro Pavia dal 1990 al 1993. Nelle file del club campano vinse una Coppa Italia nel 1988 e disput\u00f2 due finali scudetto (entrambe perse contro l'Olimpia Milano, nell'86 e nell'87) e una memorabile finale di Coppa delle Coppe contro il Real Madrid di Dra\u017een Petrovi\u0107 nell'89, partita finita ai supplementari e nella quale non bastarono i suoi 44 punti (Petrovi\u0107 dall'altra parte ne segn\u00f2 62). I tifosi casertani lo soprannominarono \"O rey\" (il re) e quando and\u00f2 via, la dirigenza dell'allora Juvecaserta basket, decise di ritirare il numero 18, la sua maglia da titolare, dalla squadra.\nDetiene il secondo posto nella classifica assoluta di punti segnati nel campionato italiano, essendo stato scalzato dal primo posto dalla bandiera della Pallacanestro Cant\u00f9 Antonello Riva, il quale ha per\u00f2 giocato quasi il doppio delle partite del brasiliano. Rimane comunque il giocatore straniero che ha segnato di pi\u00f9 (13.957 punti, alla media di 34,6 punti per gara, con ripetuti high oltre i 60 punti - la prima volta nel 1984). \u00c8 il giocatore (statistica sui cestisti con almeno 100 presenze nel campionato italiano) che pi\u00f9 volte ha superato quota 50 punti segnati in una sola gara: 28 volte su 403 gare disputate (circa 7%), davanti ad altre due leggende come Dra\u017een Dalipagi\u0107 (15/241 pari al 6,2%) e Joe Bryant (14/247, circa il 5,7%).\nLa sua carriera agonistica si \u00e8 chiusa il 26 maggio 2003. Per l'occasione, in Italia disput\u00f2 due incontri di basket, uno organizzato appositamente per lui a Caserta l'8 dicembre 2003 insieme ai migliori giocatori italiani (Antonello Riva, Dino Meneghin, Sandro Dell'Agnello, Pierluigi Marzorati) e stranieri dei suoi tempi, e l'altro il giorno dopo in occasione dell'All Star Game italiano, nel quale vinse, come suo solito, la gara di tiri da 3 punti. Dopo il ritiro dalle gare si \u00e8 dedicato all'attivit\u00e0 manageriale nell'ambito della pallacanestro brasiliana. Si \u00e8 fatto promotore della creazione di una lega indipendente dalla federazione brasiliana, la \"Nossa Liga de Basquetebol\" (\"nostra lega di pallacanestro\"), che intende gestire direttamente i campionati nazionali maschili e femminile, lasciando alla federazione la gestione delle nazionali.\nIn riconoscimento della sua sensazionale carriera, nel 2013 Schmidt \u00e8 stato introdotto nella Naismith Memorial Basketball Hall of Fame.\nIl 18 dicembre 2016 \u00e8 stato inserito nell'Italia Basket Hall of Fame ed ha anche ricevuto la cittadinanza onoraria della citt\u00e0 di Caserta."}
{"id": "75677", "revid": "39224", "url": "https://it.wikipedia.org/wiki?curid=75677", "title": "Aria", "text": "Laria \u00e8 una miscela di sostanze aeriformi (gas e vapori) che costituisce l'atmosfera terrestre. \u00c8 essenziale per la vita della maggior parte degli organismi animali e vegetali, in particolare per la vita umana, per cui la sua salvaguardia \u00e8 fondamentale ed \u00e8 regolata da apposite norme legislative. Tale miscela gassosa trova molte applicazioni nell'ambito industriale e nell'uso quotidiano, in particolare sotto forma di aria compressa (cio\u00e8 sottoposta a pressione) e di aria liquida.\nNel contesto protoscientifico della tradizione filosofica, l'aria \u00e8 uno dei quattro elementi primari (aria, acqua, terra e fuoco).\nEtimologia.\nIl termine \"aria\" deriva dal latino \"\u0101era\", nominativo \"\u0101er\", dal greco , \"a\u00e9r\", di etimologia incerta, probabilmente correlato da una radice \"awer\". La parola \u00e8 associata nelle varie lingue indoeuropee al vento, alla luce e al cielo.\nStoria.\nNel passato all'aria furono dati diversi significati religiosi: ad esempio fu considerata al pari di una divinit\u00e0 dai Babilonesi e dagli egiziani e come sede delle anime nell'Antica Grecia.\nL'analisi chimica dell'aria venne svolta per la prima volta nel 1772 da Antoine-Laurent de Lavoisier, che chiam\u00f2 \"ossigeno\" il componente dell'aria necessario agli esseri viventi e \"azoto\" il componente inerte.\nNel 1895 Carl von Linde riusc\u00ec a liquefare l'aria per la prima volta attraverso il cosiddetto \"processo Linde\". Nel 1902 segu\u00ec il processo Claude (messo a punto da Georges Claude), che \u00e8 un processo di liquefazione pi\u00f9 complesso e pi\u00f9 efficiente allo stesso tempo.\nComposizione dell'aria.\nLa composizione dell'aria \u00e8 variabile a seconda della quota. Per una quota fissata, il rapporto tra la quantit\u00e0 di azoto e la quantit\u00e0 di ossigeno contenuti nell'aria rimane pressoch\u00e9 costante grazie all'equilibrio tra il consumo e l'apporto continuo di tali elementi associati al ciclo dell'ossigeno e al ciclo dell'azoto; invece le concentrazioni di vapore acqueo e di anidride carbonica sono variabili. Per tale motivo si indicano spesso le propriet\u00e0 dell'aria privata dal vapore acqueo, che viene detta \"aria secca\", mentre in caso contrario si parla di \"aria umida\".\nL'aria secca al suolo \u00e8 composta all'incirca per il 78,09% di azoto (N2), per il 20,9% di ossigeno (O2), per lo 0,93% di argon (Ar) e per lo 0,04% di anidride carbonica (CO2), pi\u00f9 altri componenti in quantit\u00e0 minori, tra cui anche particelle solide in sospensione, che costituiscono il cosiddetto \"pulviscolo atmosferico\".\nL'aria umida \u00e8 una miscela aeriforme che contiene aria secca e vapore acqueo; la massima quantit\u00e0 di vapore d'acqua contenuto, all'equilibrio, \u00e8 quella quantit\u00e0 che realizza una pressione parziale pari alla tensione di vapore: in questo caso parliamo di saturazione che corrisponde ad un'umidit\u00e0 relativa del 100%. L'umidit\u00e0 assoluta si misura in grammi (di vapor d'acqua) per chilogramma (di aria secca). L'umidit\u00e0 relativa, che spesso \u00e8 la grandezza che interessa, \u00e8 il rapporto tra l'umidit\u00e0 assoluta effettiva e l'umidit\u00e0 assoluta in condizioni di saturazione a quella temperatura e pressione. Per esempio l'umidit\u00e0 assoluta in condizioni di saturazione \u00e8 di 7,6 g:kg a 10\u00b0C, di 10,7 g:kg a 15\u00b0C, di 15,2g:kg a 20\u00b0C, di 20,2 g:kg a 25\u00b0C, di 27,3 g:kg a 30\u00b0C e di 36,4 a 35\u00b0C (valori approssimativi alla pressione di 1013,25hPa). Da notare che all'approssimarsi alla temperatura di ebollizione dell'acqua (100\u00b0C a 1013,25 hPa) il valore dell'umidit\u00e0 assoluta in condizioni di saturazione sale rapidamente tendendo, idealmente, all'infinito perch\u00e9 a quella temperatura la quantit\u00e0 di vapor d'acqua che potrebbe essere presente nell'aria \u00e8 illimitato. Cos\u00ec se abbiamo un'aria con un'umidit\u00e0 assoluta di 11 g:kg a 25\u00b0C l'umidit\u00e0 relativa sar\u00e0 11:20,2 = 54,4% che corrisponde ad una situazione percepita come di benessere; la stessa aria umida portata a 35\u00b0C diventer\u00e0 \"secca\" infatti l'umidit\u00e0 relativa sar\u00e0 11 : 36,4 = 30,2% mentre se la portiamo a 15\u00b0C diventer\u00e0 \"umida\" poich\u00e9 l'umidit\u00e0 relativa sar\u00e0 11:15,2 = 72,4%; raffreddandola ulteriormente fino a 10\u00b0C otterremo una condizione di saturazione (umidit\u00e0 relativa 100%) con un'umidit\u00e0 assoluta di 7,6 g:kg ed una quantit\u00e0 di condensa (acqua tornata allo stato liquido) pari a 11-7,6 = 3,4 g:kg.\nIl tasso di anidride carbonica risulta molto variabile a seconda del periodo temporale considerato. In particolare le attivit\u00e0 umane (industria, inquinamento, combustione e deforestazione) hanno prodotto nell'ultimo secolo un grosso incremento di questa percentuale, passata da circa 280\u00a0ppm nel 1900 a 315\u00a0ppm nel 1970 e a oltre 400\u00a0ppm (0,04%) negli ultimi anni. La concentrazione di tale componente risulta essere (insieme a quella del metano ed altri gas) uno dei responsabili principali dell'effetto serra.\nInfine, mentre la pressione dell'aria cambia fortemente con l'altitudine (si riduce al 50% a circa , al 10% a 16\u00a0km e all'1% a 32\u00a0km), la composizione percentuale dei principali costituenti (azoto, ossigeno e gas rari) non subisce variazioni fino a 80\u2013100\u00a0km. Questo perch\u00e9 esistono turbolenze su larga scala che ne provocano un continuo rimescolamento. Al di sopra di tale quota la radiazione solare provoca una dissociazione dei gas, che passano dallo stato molecolare a quello atomico, e varie reazioni chimiche fanno variare considerevolmente la sua composizione.\nSostanze inquinanti.\nLa qualit\u00e0 dell'aria ha un impatto notevole sull'ecosistema e sulla salute umana. Il fattore pi\u00f9 importante per determinare la qualit\u00e0 dell'aria \u00e8 la sua composizione. In particolare la percentuale di azoto e ossigeno presenti nell'aria sono praticamente costanti e corrispondono insieme al 99% della composizione dell'aria secca, per cui gli inquinanti presenti nell'aria sono presenti in piccole quantit\u00e0, misurabili in termini di parti per milione (ppm) o parti per miliardo (ppb). Tra questi inquinanti si annoverano:\nCaratteristiche e propriet\u00e0 fisiche dell'aria secca.\nAlcune delle propriet\u00e0 dell'aria secca sono:\nIl peso molecolare medio dell'aria secca si pu\u00f2 valutare come media pesata dei gas componenti. Per una dimostrazione, ci si pu\u00f2 limitare ai suoi componenti principali (Azoto [formula_8], Ossigeno [formula_9], Argon [formula_10]). Indicando con formula_11 e con formula_12 rispettivamente la frazione molare e la massa molecolare della sostanza formula_13, le propriet\u00e0 di questi gas sono:\nSi calcola la massa molecolare:\nPer il calcolo della costante del gas aria basta rapportare la costante universale dei gas formula_21 con il peso molecolare medio, appena ricavato, ottenendo\nNelle condizioni ambientali di temperatura e pressione, l'aria segue la legge dei gas perfetti, cui si pu\u00f2 fare ricorso per valutare la densit\u00e0 formula_23 dell'aria:\nSi noti che la densit\u00e0 \u00e8 una funzione di pressione e temperatura. A titolo di esempio si voglia calcolare la densit\u00e0 dell'aria alla temperatura di () e alla pressione di .\nApplicando la formula, si ha:\nSperimentalmente si osserva che i calori specifici dell'aria secca, sono funzioni della temperatura.\nLa seguente tabella mostra alcune propriet\u00e0 fisiche dell'aria, in funzione della temperatura alla pressione di 1\u00a0atm.\nIndice di rifrazione dell'aria.\nL'espressione per l'indice di rifrazione dell'aria alle \"condizioni standard\" \u00e8:\nformula_26\ndove formula_27 \u00e8 il reciproco della lunghezza d'onda in nanometri, ed \u00e8 valida per aria secca con 0,03% di anidride carbonica ad una pressione di e temperatura di .\nEsistono delle formule di correzione per ottenere l'indice di rifrazione a diverse temperature o pressioni.\nTrattamenti dell'aria.\nCompressione.\nL'aria compressa (cio\u00e8 aria portata ad elevata pressione) pu\u00f2 essere realizzata attraverso ventilatori (per pressioni di poco superiori a quella atmosferica), soffianti (per pressioni moderate) e compressori (per pressioni elevate).\nPurificazione.\nL'aria, oltre a essere costituita da componenti gassosi, contiene anche particelle solide e vapore acqueo. Quando viene utilizzata in ambito industriale, la percentuale di componenti solidi e liquidi nell'aria pu\u00f2 aumentare considerevolmente, dunque \u00e8 necessario ricorrere a operazioni di purificazione dell'aria per abbattere tali componenti, che possono avere conseguenze indesiderate per il processo industriale in esame (ad esempio nel caso in cui vadano a contaminare il prodotto, riducendone la purezza e il valore commerciale) e per l'ambiente circostante (ad esempio nel caso in cui i solidi o liquidi dispersi nell'aria siano sostanze inquinanti).\nPer lo svolgimento della purificazione dell'aria, possono essere utilizzate differenti apparecchiature, tra cui: cicloni, torri di lavaggio, filtri a maniche e precipitatori elettrostatici.\nNel caso in cui invece le sostanze inquinanti presenti nell'aria siano gassose, la purificazione pu\u00f2 avvenire tramite assorbimento gas-liquido, adsorbimento, oppure sottoponendo la corrente gassosa a reazioni chimiche che possono essere attivate per via termica (cio\u00e8 riscaldando l'aria ad elevata temperatura) o catalitica (cio\u00e8 facendo passare l'aria attraverso un catalizzatore). In tali procedimenti possono essere accompagnati da processi biochimici, cio\u00e8 pu\u00f2 esserci l'intervento di microrganismi che sono in grado di metabolizzare le sostanze inquinanti convertendole in prodotti non inquinanti.\nApplicazioni.\nL'aria pu\u00f2 essere utilizzata per il raffreddamento di dispositivi (raffreddamento ad aria), come isolante termico (ad esempio nei doppi vetri) e nello svolgimento di molti processi chimici (a causa del suo contenuto di ossigeno, che funge da reagente ad esempio nelle reazioni di ossidazione).\nL'aria compressa viene utilizzata in una moltitudine di processi tecnologici, tra cui ad esempio la verniciatura, il trasporto pneumatico per la movimentazione delle merci, la frenatura dei veicoli ferroviari e l'azionamento di comandi a distanza. Viene inoltre utilizzata per riempire bombole per applicazioni subacquee e camere d'aria di pneumatici e gommoni.\nL'aria liquida viene utilizzata come refrigerante e per ottenere azoto liquido, ossigeno liquido e gas rari attraverso il processo di frazionamento dell'aria.\nInoltre l'aria calda \u00e8 alla base del funzionamento della mongolfiera.\nPercezione visiva della presenza dell'aria.\nLe prime descrizioni dell'aria in ambito pittorico si devono a Leonardo da Vinci, che sottoline\u00f2 come a causa della presenza dell'aria gli oggetti pi\u00f9 lontani di un paesaggio appaiono pi\u00f9 sfumati e dai colori pi\u00f9 tendenti all'azzurro rispetto agli oggetti pi\u00f9 vicini. Inoltre siccome l'aria \u00e8 pi\u00f9 densa vicino al suolo, tale effetto \u00e8 meno evidente nel caso di alture, per cui le cui cime delle alture presentano colori pi\u00f9 nitidi e pi\u00f9 accesi rispetto alla base. Tali effetti prendono il nome di \"prospettiva aerea\" e \"prospettiva del colore\".\nIn particolare il colore azzurro delle grandi masse d'aria non \u00e8 associata all'azoto o all'ossigeno, che sono i maggiori componenti dell'aria, bens\u00ec ai gas rari, presenti in quantit\u00e0 assai minori: per tale motivo il colore azzurro \u00e8 visibile solo nel caso di grandi masse di aria."}
{"id": "75678", "revid": "486946", "url": "https://it.wikipedia.org/wiki?curid=75678", "title": "Isole della Linea", "text": ""}
{"id": "75679", "revid": "2225", "url": "https://it.wikipedia.org/wiki?curid=75679", "title": "Miike Takashi", "text": ""}
{"id": "75680", "revid": "93556", "url": "https://it.wikipedia.org/wiki?curid=75680", "title": "MSN", "text": "MSN (\"The Microsoft Network\") \u00e8 un insieme di servizi in Internet forniti dalla Microsoft. MSN ha debuttato come servizio online e Internet Service Provider il 24 agosto 1995, in coincidenza con la distribuzione del sistema operativo Windows 95.\nLa copertura dei servizi offerti da MSN \u00e8 cambiata notevolmente dai tempi della sua distribuzione iniziale del 1995. Molte delle applicazioni web pi\u00f9 popolari della Microsoft, come Windows Live Hotmail e Messenger venivano inizialmente offerte su MSN, prima di essere integrate nel gruppo di servizi online di Windows Live. Il portale web di MSN, \"MSN.com\", offre una grande variet\u00e0 di contenuti, e a novembre 2009 \u00e8 l'ottavo sito Internet pi\u00f9 visitato.\nMSN, l'Internet Service Provider.\nMSN Classic.\nIl progetto di MSN venne sviluppato dall'Advanced Technology Group della Microsoft, guidato da Nathan Myhrvold. MSN fu inizialmente concepito come un fornitore di contenuti online basato su una connessione dial-up, come America Online. Forniva inoltre dei contenuti proprietari attraverso un'interfaccia a cartelle integrata in Windows Explorer, il file manager di Windows 95.\nConosciuto quindi ufficialmente con il nome di \"The Microsoft Network\", il servizio venne lanciato insieme a Windows 95 il 24 agosto 1995. Il servizio era incluso nell'installazione di Windows 95 e pubblicizzato attraverso Windows ed altro software della Microsoft distribuito in quel periodo. Il supporto al prodotto veniva offerto attraverso l'MSN service, cos\u00ec come delle funzionalit\u00e0 di posta elettronica di base, un servizio di notiziari da MSNBC, funzionalit\u00e0 di chat e newsgroup.\nL'accesso al web non era incluso in origine nel servizio di MSN classic, ma veniva offerto attraverso il browser Internet Explorer, il quale era disponibile per il download da MSN service o dal pacchetto \"Windows 95 Plus!\".\nMSN 2.0.\nNel 1996, in risposta alla grande crescita della diffusione di Internet, il servizio MSN venne rinominato \"MSN Classic\", e fu creata una nuova versione conosciuta col nome di \"MSN 2.0\". La nuova versione combinava l'accesso ad Internet con contenuti web proprietari in un nuovo programma, \"MSN Program Viewer\". Il servizio fu prima diffuso tra gli utenti MSN gi\u00e0 esistenti a partire dal 10 ottobre 1996; la \"release\" generale avvenne il 10 dicembre 1996.\nMicrosoft pubblicizz\u00f2 MSN 2,0 con una serie di annunci e materiale pubblicitario che descriveva il servizio come il \"prossimo big bang\". La societ\u00e0 offr\u00ec ai vecchi utenti una \"release\" in anteprima del servizio su un CD-ROM nell'autunno del 1996, che conteneva un video nel quale venivano descritte le nuove caratteristiche del software MSN 2.0. Il video era strutturato come una visita guidata di una premi\u00e8re per il nuovo MSN. Includeva una manciata di attori e una propria colonna sonora che veniva riprodotta durante il processo di installazione.\nUna volta installato, il Program Viewer di MSN era essenzialmente un'interfaccia animata, stilizzata e integrata nel web browser Internet Explorer 3. Quando i membri effettuavano l'accesso, venivano presentati loro alcuni diversi \"canali\", i quali erano essenzialmente delle categorie per i vari tipi di contenuti disponibili su MSN.\nOltre all'MSN Program Viewer era presente l'MSN Quick Launch, un'icona all'interno dell'area di notifica di Windows. Entrambi i programmi avevano un menu che si aggiornava dinamicamente per guidare i membri attraverso i contenuti ed i servizi di MSN.\nI nuovi contenuti facevano un uso intenso di risorse interattive e multimediali, inclusi script Visual Basic e una delle prime implementazioni di Macromedia Shockwave Flash (originalmente chiamata \"FutureSplash\") per le animazioni. I contenuti multimediali interattivi erano presentati in un formato televisivo, \"MSN shows\", come parte di una sezione chiamata \"on stage\".\nMentre l'approccio di \"MSN shows\" era unico ed innovativo, i contenuti non erano facilmente accessibili ai membri che possedevano computer poco potenti e connessioni ad Internet dial-up: le connessioni ad Internet ad alta velocit\u00e0 non erano molto diffuse a quel tempo. Un sito web, \"MSNot: The MSN2 Hate Site\", venne creato come protesta per la lentezza e l'inaffidabilit\u00e0 del software. Il sito scherniva anche la colonna sonora che ripeteva la frase \"too stupid to stop\" (troppo stupido per bloccarsi) durante il processo di installazione di MSN 2.0.\nIn ultima analisi, l'uso ambizioso di contenuti multimediali su Internet durante il 1996 ed il 1997 si dimostr\u00f2 essere troppo in anticipo sui tempi, e MSN 2.0 non fu un successo come sperato inizialmente dalla Microsoft. La societ\u00e0 si mise al lavoro per la nuova versione di MSN.\nTentativi meno ambiziosi.\nNel 1997, dopo aver abbandonato il formato multimediale interattivo, il servizio MSN venne ripreso in considerazione, stavolta come un pi\u00f9 tradizionale servizio di accesso ad Internet. Con la distribuzione di MSN 2.5 alla fine del 1997, venivano ancora offerti dei contenuti esclusivi per il marchio MSN attraverso l'MSN Program Viewer, ma il servizio indirizzava gli utenti principalmente verso normali siti che chiunque su Internet poteva visitare, invece di siti interattivi.\nAd accompagnare l'MSN Program Viewer in MSN 2.5 fu \"MSN Quick Launch\", un'icona nella Barra delle applicazioni di Windows. Come per MSN Program Viewer in MSN 2.0, il menu in MSN Quick Launch poteva essere modificato dinamicamente per guidare i membri verso i servizi e contenuti MSN aggiornati.\nCon la distribuzione nel 1998 di MSN Internet Access 2.6, l'MSN Program Viewer venne completamente abbandonato in favore del ben noto Internet Explorer. Un'ulteriore versione del servizio, MSN Internet Access 5.0, venne distribuita insieme a Internet Explorer 5.0 nel 1999. MSN 5.0 era pressoch\u00e9 identico a MSN 2.6.\nIn questo periodo, MSN inizi\u00f2 a diventare un portale Internet per gli utenti di altri provider di servizi Internet. A partire dal successo del servizio di webmail, Hotmail, acquistata da Microsoft nel dicembre 1997, nel 1999 venne lanciato MSN Messenger per la messaggistica istantanea.\nA partire da Windows XP nel 2001 (che port\u00f2 con s\u00e9 Internet Explorer 6.0), i contenuti per gli utenti di MSN Internet Access vennero offerti attraverso un programma denominato MSN Explorer (MSN 6.0). Esso era simile a MSN Program Viewer in quanto offriva contenuti e siti web MSN attraverso un'interfaccia personalizzata all'interno di Internet Explorer. Il programma venne rinominato semplicemente come \"MSN\" per le versioni 7, 8 e 9, le quali vennero distribuite nel giro di pochi anni. MSN 9 fu l'ultima versione del software MSN per la connessione a Internet in dial-up.\nNegli ultimi anni.\nNegli Stati Uniti e in Canada, MSN \u00e8 ancora un provider di servizi Internet dial-up. MSN resta il secondo maggior provider di servizi Internet negli U.S.A., alle spalle di AOL, il quale contava circa 10 milioni di abbonati alla fine del 2007. MSN unisce al servizio dial-up una casella e-mail su MSN.com e software di sicurezza come firewall e antivirus.\nPer gli utenti con connessioni Internet a banda larga, MSN strinse accordi con Verizon, Qwest e Bell Sympatico. Verizon, Qwest e Bell Canada forniscono la connessione e si fanno pagare direttamente dai loro clienti. Il software MSN incluso, noto come \"MSN Premium\", offriva un'interfaccia personalizzata simile al software dial-up MSN 9 e caratteristiche di sicurezza simili al pi\u00f9 recente pacchetto di sicurezza Windows Live OneCare. Successivamente il pacchetto Internet a banda larga di Microsoft cambi\u00f2 nome in favore di Windows Live. I nuovi clienti Verizon potevano abbonarsi solamente a Windows Live, non a MSN Premium. Coloro i quali erano gi\u00e0 utenti di MSN Premium che passavano a Windows Live, non potevano tornare indietro in quanto Microsoft l'aveva gradualmente eliminato.\nMSN, il portale Internet.\nInternet Start.\nDal 1995 al 1998, il dominio msn.com venne usato per promuovere MSN come Internet provider. All'epoca, msn.com offriva anche una pagina di avvio personalizzata e un tutorial su Internet, ma il principale portale Internet di Microsoft era conosciuto come \"Microsoft Internet Start\", raggiungibile presso msn.com/home.microsoft.com. Esso fungeva da home page per Internet Explorer e offriva informazioni di base come notizie, previsioni meteorologiche, sport, andamento delle borse, intrattenimento, collegamenti a siti web, articoli di membri dello staff Microsoft e aggiornamenti software. L'altro famoso sito web di Microsoft, MSNBC.com, lanciato nel 1995, era molto simile a Microsoft Internet Start.\nMSN.com.\nNel 1998, il dominio MSN.com, scarsamente utilizzato, venne reinventato sia come portale web che come marchio per una serie di siti prodotti dentro l'Interactive Media Group di Microsoft. Il nuovo sito mise MSN in diretta competizione con altri siti del calibro di Yahoo! e Go Network. Poich\u00e9 il nuovo formato apr\u00ec il contenuto di MSN gratuitamente a tutti, l'Internet provider e il servizio di iscrizione furono ribattezzati a quel tempo \"MSN Internet Access\".\nIl rinnovato MSN.com comprendeva un'intera famiglia di siti, inclusi contenuti originali, canali che furono incorporati dall'esperimento \"MSN 2.0\" (nonostante ora non ne rimanga nessuno), e nuove caratteristiche che furono velocemente aggiunte. MSN.com divenne anche un successore della pagina iniziale di default per Internet Explorer, in quanto tutti i precedenti siti \"Microsoft Internet Start\" furono accorpati a MSN.com.\nDa allora MSN.com \u00e8 rimasta una pagina popolare, punto di avvio per molti nuovi servizi e siti di contenuti. I servizi Hotmail e Messenger furono promossi dal portale MSN.com, il quale funse da punto centrale per tutti i contenuti di MSN. MSN Search, un motore di ricerca dedicato al portale, inaugurato nel 1999. Il portale MSN.com e i relativi servizi del gruppo \"MSN\" rimarranno gli stessi per quasi tutta la successiva decade.\nWindows Live.\nMolti dei servizi di MSN furono riorganizzati nel 2006 sotto il nuovo marchio Windows Live. Questa mossa fece parte della strategia di Microsoft per migliorare le sue offerte di servizi online usando il marchio Windows. L'azienda ristruttur\u00f2 anche i suoi servizi e software online a causa della crescente concorrenza di rivali come Yahoo! e Google. Il nuovo nome fu introdotto un servizio per volta. Windows Live usa la tecnologia del \"Web 2.0\" per offrire caratteristiche e funzionalit\u00e0, prima accessibili solo con un software dedicato, attraverso un semplice browser web.\nTra i servizi interessati al cambiamento di marchio ci furono MSN Hotmail (ora conosciuto come Windows Live Hotmail), MSN Messenger (ora Windows Live Messenger), MSN Search (prima Live Search, ora Bing), MSN Virtual Earth (ora Live Search Maps), MSN Spaces (ora Windows Live Spaces), e MSN Alerts (ora Windows Live Alerts); in futuro MSN Groups verr\u00e0 rinominato Windows Live Groups. Microsoft non ha deciso se MSN Direct rimarr\u00e0 isolato dalla famiglia MSN o se transiter\u00e0 a Windows Live. Dall'introduzione di Windows Live, sono stati annunciati alcuni nuovi servizi come Windows Live OneCare Safety Scanner e Windows Live Favorites.\nDopo il lancio di Windows Live, il fulcro di MSN si spost\u00f2 sull'offerta di contenuti di interesse comune, intrattenimento e news online tramite il portale web, MSN.com, mentre ora Windows Live ospita la maggior parte dei software online e servizi di Microsoft.\nAltri servizi con nome \"MSN\".\nHotmail.\nHotmail \u00e8 un servizio webmail gratuito di Microsoft. Partito in origine come servizio indipendente nel 1996, divenne parte della famiglia MSN nel 1997. Dal 2006 fa parte del gruppo di servizi online di Microsoft Windows Live. Hotmail ha oltre 380 milioni di utenti in tutto il mondo ed \u00e8 disponibile in 35 lingue. \u00c8 stato sostituito da Outlook.com.\nMSN Music.\nMSN Music fa parte dei servizi web di MSN. Fornisce notizie musicali, video musicali, informazioni sugli artisti e video di esibizioni dal vivo. Il sito web \u00e8 stato anche un negozio di musica digitale dal 2004 al 2008. \nPer il servizio di download, creato anche per competere con iTunes Music Store di Apple, il sito utilizzava l'applicazione Windows Media Player di Microsoft e file di formato Windows Media proprietari (file .wma protetti). L'offerta era inizialmente di 1,5 milioni di brani, ma \u00e8 scesa a 1,1 milioni di brani a causa del rallentamento delle vendite e della mancanza di supporto reale da parte di Microsoft. Il negozio MSN Music non era compatibile con il lettore musicale Zune di Microsoft. \nNel 2006, quando annunci\u00f2 la chiusura di MSN Music negli Stati Uniti, Microsoft promise agli utenti che i server delle licenze sarebbero stati mantenuti per cinque anni, ma nell'aprile 2008, Microsoft annunci\u00f2 che i server DRM per MSN Music sarebbero stati disattivati il 31 agosto 2008. Dopo questa data, non fu pi\u00f9 possibile autorizzare nuovamente i brani acquistati quando si cambiava computer o sistema operativo. Inizialmente veniva suggerito ai clienti di eseguire il backup della loro musica masterizzandola su CD. Successivamente il servizio si \u00e8 impegnato a mantenere i server DRM online fino alla fine del 2011.\nLa sezione musica di MSN \u00e8 comunque rimasta online dopo il 2008, ospitando contenuti come blog musicali e gallerie fotografiche; ha continuato a essere indicato come MSN Music.\nServizi affiliati.\nServizi di Cross-branded.\nMicrosoft ha collaborato con molti altri fornitori di servizi, cos\u00ec come altri servizi di Microsoft per ampliare la gamma dei servizi MSN. Alcuni esempi includono Microsoft adCenter, MSN Shopping (affiliato con eBay, PriceGrabber e Shopping.com), e Encarta Enciclopedia con vari livelli di accesso alle informazioni. Inoltre, MSN Internet Access gli abbonati hanno ricevuto anche Firewall MSN e MSN Virus Guard fornite da McAfee, e la Webroot Spy Sweeper per MSN. Questi servizi sono simili a quelli offerti da altri provider di servizi Internet.\nI servizi internazionali.\nGlobalmente MSN ha una buona ricezione, collaborando con emittenti televisive locali e societ\u00e0 di telecomunicazioni per fornire il servizio in alcune zone. In Canada, MSN ha collaborato con Bell Sympatico (la divisione di Bell Canada che fornisce servizi internet).\nIn Australia, Microsoft ha originariamente collaborato con Telstra nel 1995, creando un marchio locale: OnAustralia. Quando MSN si ritir\u00f2 dall'impresa l'anno successivo, Telstra assunse il controllo totale dell'impresa e la rinomin\u00f2 BigPond. Microsoft ha successivamente collaborato con Nine Network per creare ninemsn.\nIn Messico, MSN ha collaborato con la Prodigy di Telmex, creando \"Prodigy/MSN\".\nUna affiliazione con Xtra, il fornitore di servizi internet di Telecom neo-zelandese fin\u00ec nel 2006 (vedi anche: XtraMSN).\nMSN ha molti uffici e call center in tutto il mondo, per fornire supporto ai clienti. Fra i paesi dove questi call center hanno sede, ci sono le Filippine (con servizio di supporto tecnico e per clienti), El Salvador (servizio di supporto in lingua spagnola sia tecnico che per clienti), e l'India (servizio clienti).\nNel 2007, Microsoft cre\u00f2 un centro di ricerca e sviluppo di servizi MSN a Shanghai, il primo del genere sito al di fuori degli Stati Uniti. Il centro ospiter\u00e0 anche un gruppo di supporto tecnico per servizi MSN. Una delle ragioni della scelta di costruire un centro di ricerca in questo luogo \u00e8 che la compagnia spera che MSN Microsoft, in futuro, avr\u00e0 un ruolo importante nella vita dei giovani cinesi e anche dei giovani professionisti. Alcuni intoppi convinsero la Microsoft a creare da s\u00e9 i propri servizi, senza commissionarli a terzi; uno di questi furono le dimissioni di Luo Chuan, che dirigeva l'unit\u00e0 Windows Live in Cina, e che era anche responsabile del portale cinese di MSN.\nNel 2008, Powersniffer svilupp\u00f2 MSN Sniffer, che poteva essere usato per controllare chi usava programmi MSN."}
{"id": "75681", "revid": "1266208", "url": "https://it.wikipedia.org/wiki?curid=75681", "title": "Prima Categoria 1920-1921", "text": "La Prima Categoria 1920-1921 \u00e8 stata la 20\u00aa edizione della massima serie del campionato italiano di calcio, disputata tra il 10 ottobre 1920 e il 24 luglio 1921 e conclusa con la vittoria della , al suo sesto titolo.\nStagione.\nNovit\u00e0.\nIl campionato pletorico.\nNonostante gli impegni che la Federazione aveva preso nelle prime riunioni del dopoguerra per procedere a una razionalizzazione del campionato e a una riduzione delle squadre partecipanti, al contrario nel 1920 i Comitati Regionali e le piccole squadre riuscirono a ottenere l'ennesimo ingrandimento del torneo, che raggiunse dimensioni colossali.\nInvero, nella riunione del 4 luglio 1920 che aveva sancito lo spostamento della sede della FIGC a Milano, si era giunti alla rottura e alla costituzione dell'effimera \"Lega Italiana del Giuoco del Calcio\" a opera delle maggiori societ\u00e0 piemontesi guidate da e Pro Vercelli forti della presentazione del Progetto Pozzo. Ma gi\u00e0 il 25 settembre seguente, al rientro dall'insoddisfacente torneo olimpico di Anversa, le secessioniste abdicarono ai loro propositi rientrando nei ranghi federali avendo ricevuto garanzia che il campionato si sarebbe chiuso in anticipo.\nNulla poteva far loro pensare che dopo la fine del conflitto molte societ\u00e0 si sarebbero attrezzate con degli impianti sportivi validi (secondo la normativa FIGC) e che dopo gli adempimenti formali (compresi gravosi adempimenti finanziari, una spesa che non tutte le societ\u00e0 calcistiche dell'epoca potevano sostenere) e aver disputato un solo campionato di Promozione queste sarebbero state velocemente inserite nel massimo campionato italiano di diritto oppure con degli spareggi di qualificazione e sommari ripescaggi.\nChe i Comitati Regionali fossero oramai divenuti arbitri insindacabili dei propri rispettivi tornei \u00e8 inoppugnabile: erano le nuove forze calcistiche a eleggere i loro rappresentanti regionali e spingere perch\u00e9 questo gioco che ormai aveva raggiunto anche tutti gli angoli remoti delle province pi\u00f9 piccole portasse alla ribalta nuovi protagonisti. Malgrado continuassero ad anticipare l'inizio dei campionati la formula rimaneva inalterata procrastinando le finali per l'attribuzione del titolo regionale e di conseguenza ritardando la definizione delle squadre qualificate alle eliminatorie nazionali.\nSe il Piemonte fu l'unico a lasciare il suo torneo inalterato, e la Liguria aument\u00f2 di sole due unit\u00e0 le sue iscritte, il Veneto e l'Emilia scissero addirittura i loro tornei in una prima fase (le eliminatorie delle eliminatorie) e in una fase finale, mentre la Lombardia dato l'alto numero delle squadre iscritte, arriv\u00f2 a istituire sei gironi preliminari al girone finale regionale.\nIl termine di questo infinito meccanismo cadde solo dopo Pasqua, e quindi la Federazione fu costretta addirittura a ridurre la fase nazionale, spezzata in quattro gruppi preliminari al quadrangolare conclusivo e alla finalissima da svolgersi oramai in piena estate, mentre in passato all'inizio dell'estate con l'arrivo della \"canicola\" tutto era gi\u00e0 terminato da pi\u00f9 di un mese.\nFormula.\nCampionati regionali suddivisi fra ciascuno dei cinque Comitati Regionali. I posti per il campionato nazionale vengono cos\u00ec ripartiti: 5 al Piemonte, 4 alla Lombardia, 3 all'Emilia, 2 ciascuno a Liguria e Veneto. La fase nazionale si articola su gironi di semifinale di quattro squadre ciascuno, le cui vincitrici accedono al quadrangolare finale, il cui primo classificato deve ratificare il titolo con una finalissima.\nIl vincitore del torneo centro-meridionale doveva uscire dalla sfida fra le vincitrici di due minitornei interregionali, composti dalle prime due classificate dei campionati regionali di Toscana, Lazio e Campania.\nAvvenimenti.\nTorneo settentrionale.\nQuella che diverr\u00e0 l'ultima edizione dei campionati regionali disputata dalle grandi squadre, riserv\u00f2 quelle sorprese che non si erano verificate negli anni precedenti. La notizia clamorosa arriv\u00f2 dal Piemonte dove la Juventus, finalista nel 1920, fu malamente eliminata vincendo soltanto quattro delle dieci gare disputate. Sempre nei territori sabaudi, anche gli ex-campioni del Casale andarono incontro a una triste sorte. E pure nelle altre Regioni non mancarono esiti insoliti per i lunghi e stancanti tornei, con grandi nomi come il Genoa e il Milan ridotti a qualificarsi sul filo del rasoio.\nIl campionato nazionale, spezzettato in quattro gironcini dato lo scarso tempo rimasto, non lesin\u00f2 esiti clamorosi. Salt\u00f2 all'occhio il pessimo comportamento delle tre milanesi, evidentemente spossate dall'interminabile percorso che avevano dovuto precedentemente affrontare (l'Inter, di fatto, diede \"forfait\" in quattro delle sei partite del girone finale). Se anche le due genovesi non brillarono, come pure, ma questo non era certo una novit\u00e0, le rappresentanti del Veneto, fu invece splendido il comportamento delle emiliane, certificando il definitivo raggiungimento da parte del calcio cispadano dei livelli di quello originario del Triangolo Industriale. Il ruolo guida fu comunque sempre quello del Piemonte, sede della Federazione e Regione di spicco del calcio italiano, che conquist\u00f2 due dei tre posti in finale, senza contare il Torino costretto al ritiro dopo un infinito e indecidibile pareggio contro il Legnano.\nNel girone A il Bologna non ebbe particolari problemi a eliminare il blasonato Genoa: una vittoria e un pareggio negli scontri diretti, a cui si aggiunse il passo falso del \"Grifone\" contro un non irresistibile Milan (pareggio 2-2), furono pi\u00f9 che sufficienti per chiudere il girone al primo posto, con tre punti di vantaggio sui genoani.\nNel girone D, invece, la Pro Vercelli ebbe la meglio per un punto sulla sorpresa del torneo, la US Torinese: gli scontri diretti terminarono con una vittoria a testa (2-0 vercellese all'andata e vittoria della Torinese 3-0 al ritorno), ma fu la Pro Vercelli a chiudere in testa il girone a causa del passo falso della Torinese contro l'Inter (uno spettacolare 4-4 con la Torinese in vantaggio 4-3 fino a un minuto dal termine ma beffata in zona cesarini dal gol del pareggio nerazzurro) e del ritiro dei lombardi nel girone di ritorno. Inter-Pro Vercelli si sarebbe dovuta disputare alla prima giornata, il 10 aprile, ma la partita fu sospesa a causa del gioco duro svolto dai vercellesi (Corna infortun\u00f2 gravemente i giocatori interisti Da Sacco e Fossati mandandoli in ospedale, venendo perci\u00f2 squalificato per sei mesi, mentre Ara venne espulso) e dei conseguenti incidenti (una rissa in campo punita gravemente dalla FIGC con squalifiche ai giocatori coinvolti) e rinviata alla fine del girone; tuttavia, i neroazzurri, dopo aver sconfitto il fanalino di coda del girone, la Bentegodi, e imposto il beffardo pari alla Torinese (4-4), decisero, all'inizio del girone di ritorno, di ritirarsi dal campionato, sembrerebbe perch\u00e9 la Federazione avrebbe deciso di ripetere la partita con la Pro Vercelli in campo invertito, dando \"forfait\" per tutte le quattro partite rimanenti da disputare: ne consegu\u00ec che la Pro Vercelli ottenne due vittorie a tavolino contro un avversario ostico come l'Inter (campione d'Italia in carica), beffando cos\u00ec l'US Torinese, che aveva perso un punto decisivo proprio contro i neroazzurri.\nI gironi B e C, invece, furono ben pi\u00f9 incerti e richiesero degli spareggi per deciderne le vincitrici. Nel girone B, definito da \"La Stampa\" \"quello di ferro\", al termine del girone di ritorno (ma con due partite ancora da recuperare), erano in testa alla classifica ben tre squadre: Alessandria, Modena e Doria; la Doria perse entrambi i recuperi contro piemontesi ed emiliani, venendo cos\u00ec tagliata fuori, mentre Alessandria e Modena, essendo ancora appaiati in vetta, dovettero disputare uno spareggio in cui trionfarono i piemontesi per 4-0.\nNel girone C, invece, il Legnano, dopo la vittoria nello scontro diretto all'ultima giornata, sembrava in grado di poter aver la meglio sul Torino, essendo in testa alla classifica a pari merito con i granata torinisti ma con una partita da recuperare contro il Mantova fanalino di coda: allorch\u00e9 un'inaspettata sconfitta a Mantova nel suddetto recupero imped\u00ec ai \"Lilla\" di operare il sorpasso, rendendo necessario uno spareggio tra le due compagini: esso si disput\u00f2 sul neutro di Vercelli e fu sospeso sul risultato di 1-1 durante l'\"oltranza\", dopo ben due ore e 38 minuti di gioco. La ripetizione dello spareggio si sarebbe dovuta disputare la settimana successiva, ma le due squadre, ormai spossate, decisero di rinunciare alle Finali ritirandosi dal campionato.\nLe finali si disputarono oramai in piena estate a luglio. E la Pro Vercelli, tra cui spiccavano giocatori della Nazionale come Guido Ara, ebbe buon gioco a imporsi contro le sue inesperte avversarie. Nel primo turno delle finali travolse l'Alessandria per 4-0 in una partita caratterizzata da un gioco rude e violento: gi\u00e0 sotto per 3-0 alla fine del primo tempo (reti di Rampini al 1\u00ba minuto, Gay e Rosetta), l'Alessandria sub\u00ec un quarto gol nella ripresa (siglato da Gay) e, come se non bastasse, il suo giocatore Moretti si infortun\u00f2 dopo un violento contrasto con Rampini nel tentativo disperato di impedirgli di andare ancora a segno; a causa di questo incidente l'Alessandria decise di ritirarsi dall'incontro a 30 minuti dalla fine, e il risultato di 4-0 fu omologato dalla FIGC.\nNell'ultima e decisiva partita delle Finali, contro il Bologna (2-1), la Pro Vercelli si trov\u00f2 invece subito in difficolt\u00e0 di fronte all'elevato tasso tecnico della squadra emiliana: al 20' del primo tempo infatti il Bologna si port\u00f2 in vantaggio con Alberti su assist di Pozzi, dominando per ampi tratti del primo tempo, e il gol del pareggio vercellese, siglato da Ardissone, giunse solo nella ripresa. Poich\u00e9 i tempi regolamentari terminarono sul risultato di 1-1, furono necessari i tempi supplementari, nei quali per\u00f2 nessuna delle due squadre riusc\u00ec a segnare; fu quindi necessario giocare \"a oltranza\", ovvero disputare ulteriori tempi supplementari finch\u00e9 una delle due squadre non avrebbe segnato (un golden goal \"ante litteram\"). Nel corso dei tempi supplementari a oltranza, il Bologna predomin\u00f2 per ampi tratti, prendendo d'assalto la porta avversaria, ma la Pro Vercelli, seppur in difficolt\u00e0, riusc\u00ec a difendersi bene e, in un'azione di contropiede, su rilancio di Rosetta, Rampini riusc\u00ec a segnare il gol della vittoria per i vercellesi.\nIl Bologna protest\u00f2 per una presunta posizione in fuorigioco del marcatore del gol decisivo: apparentemente l'arbitro Giovanni Battista Vagge avrebbe segnalato l\"'offside\", ma la folla invase il campo e Vagge, dopo aver tentato inutilmente di fermarla, convalid\u00f2 il gol, ponendo fine alla partita, quando ormai era gi\u00e0 buio. Poco dopo l'incontro, vi fu un grave incidente: mentre un tram trasportava il pubblico verso la stazione, vennero sparati contro la vettura dei colpi di rivoltella, che ferirono alcune persone; \u00abFascisti!\u00bb, fu urlato alla vettura; \u00abNo, Footballers!\u00bb, fu risposto, e gli sparatori si eclissarono. Il Bologna present\u00f2 ricorso chiedendo l'annullamento dell'incontro in base alla presunta irregolarit\u00e0 del gol della vittoria vercellese, ma la Federazione lo respinse; contestualmente Vagge spieg\u00f2 che non aveva fischiato il fuorigioco ma la convalida della rete. Grazie a questa vittoria, i bianchi leoni accedettero alla finalissima contro il campione centro-meridionale, il sorprendente e dinamico Pisa.\nTorneo peninsulare.\nAnche quest'anno il torneo centro-meridionale fu gestito direttamente dalla Federazione, dopo che la proposta di istituzione di una Lega Sud decentrata era naufragata a causa dell'esodo effimero delle societ\u00e0 piemontesi e dell'opposizione delle compagini toscane. Nel torneo peninsulare le favorite alla vigilia della competizione erano le toscane, soprattutto Livorno e Pisa (rispettivamente campione centro-meridionale e campione toscano nella stagione precedente). Peraltro le toscane, insieme alle emiliane, avevano dimostrato l'anno precedente di poter contendere il titolo nazionale alle compagini del Triangolo Industriale (il Livorno aveva perso solo per 3-2 la finalissima contro l'Inter giocando in inferiorit\u00e0 numerica gran parte dell'incontro). I progressi del calcio toscano furono confermati anche dai risultati delle amichevoli natalizie (il Livorno sconfisse addirittura il Real Madrid). Anche in considerazione dell'alto livello tecnico raggiunto, nonch\u00e9 per risparmiare sulle spese di trasferta (per le toscane era pi\u00f9 economica una trasferta al Nord che non in Campania), le toscane cominciarono a esercitare pressioni affinch\u00e9 fossero spostate nel pi\u00f9 prestigioso campionato settentrionale. La FIGC tuttavia si oppose in consiglio a tale richiesta pretendendo che anche per questo anno la Toscana giocasse con Lazio e Campania per rendere pi\u00f9 competitivo il torneo centro-meridionale. Tra le possibili \"outsider\" per il titolo centromeridionale vi era la Fortitudo di Roma, che l'anno precedente aveva eliminato il Pisa e aveva perso di misura la finale contro il Livorno. I fortitudiani avevano per\u00f2 perso il proprio allenatore Ging, ingaggiato dal Pisa.\nLe eliminatorie regionali riservarono molte sorprese: il Livorno, dopo essere stato a lungo in testa alla classifica del campionato toscano, perse la partita decisiva contro il Pisa per 3-0 facendosi superare in classifica proprio dai nerazzurri, anche se il secondo posto nel torneo toscano gli permise comunque di qualificarsi alle semifinali interregionali. Nel girone campano invece la , che lo aveva vinto, venne squalificata e tolta dalla classifica per punirla degli incidenti in campo avvenuti nel corso dell'ultima partita del girone contro il , sospesa a dieci minuti dal termine per invasione di campo dei tifosi puteolani quando la Puteolana stava perdendo per 3-0; al suo posto si qualific\u00f2, oltre allo stesso Naples, anche la . Nel girone laziale infine si qualificarono e , mentre l'Audace, semifinalista nella stagione precedente, deluse arrivando solo quinta.\nNelle semifinali interregionali si ebbe il dominio delle toscane che si sbarazzarono delle campane e delle laziali e si qualificarono entrambe alla finale. Il Pisa, in particolare, si prese la rivincita sulla Fortitudo per l'eliminazione dell'anno precedente: dopo essere stata fermata sul pari interno dai forti campioni laziali, i pisani si imposero per 2-1 nel \"retour match\" a Roma eliminando cos\u00ec i capitolini. La finale centro-meridionale tra Livorno e Pisa fu disputata sul neutro di Bologna il 3 luglio 1921 e vide prevalere i secondi per 1-0 (rete di Tornabuoni al 47'). Ad affrontare nella finalissima i campioni del Nord della Pro Vercelli furono dunque i nerazzurri.\nLa finalissima.\nLa finalissima tra Pro Vercelli e Pisa si disput\u00f2 il 24 luglio 1921 sul neutro di Torino. Non fu affatto facile per la Pro Vercelli battere i toscani, nonostante questi fossero stati ridotti in dieci gi\u00e0 dai primi minuti dal grave infortunio capitato a Gnerucci in seguito a un contrasto con Rampini (all'epoca non erano previste le sostituzioni). Le ricostruzioni di parte pisana si lamentarono con l'arbitro Olivari per non aver espulso Rampini in tale circostanza, e lo stesso Gnerucci manifest\u00f2 al medico che lo visit\u00f2 negli spogliatoi il timore di essere stato messo fuori combattimento deliberatamente, ma le cronache della partita sui giornali piemontesi \"La Stampa\" e \"Gazzetta del Popolo\" sostengono che Rampini non ebbe responsabilit\u00e0 nell'infortunio. La Pro Vercelli, approfittando della superiorit\u00e0 numerica, domin\u00f2 l'incontro costruendo numerose occasioni da rete, ma riusc\u00ec a segnare un solo gol nel primo tempo a causa dell'impeccabile prestazione del portiere pisano Gianni, considerato dai giornali dell'epoca il migliore in campo per i suoi interventi decisivi: secondo \"La Stampa\", se ci fosse stato un portiere diverso da Gianni, la Pro Vercelli avrebbe potuto segnare chiss\u00e0 quante reti. La Pro Vercelli chiuse cos\u00ec il primo tempo in vantaggio per 1-0, ma all'inizio della ripresa il Pisa riusc\u00ec a pareggiare su rigore. Dopo il pareggio il Pisa, rinfrancato, ebbe finanche delle opportunit\u00e0 per andare in vantaggio ma fu la Pro Vercelli a portarsi sul 2-1 al 63' con una rete contestata dai giocatori pisani, che sostenevano che il gol fosse irregolare per fuorigioco. Un giocatore del Pisa, Viale, fu espulso dall'arbitro Olivari per le eccessive proteste in seguito alla convalida della rete, lasciando la propria squadra in nove. Sfruttando la doppia superiorit\u00e0 numerica, la Pro Vercelli riusc\u00ec a mantenere il vantaggio fino alla fine, rischiando anzi di incrementarlo con ulteriori occasioni sventate dal portiere avversario Gianni. La partita fin\u00ec 2-1 per la Pro Vercelli che si laure\u00f2 cosi Campione d'Italia per la sesta volta. Il Pisa protest\u00f2 sia per la scelta di Torino (molto pi\u00f9 vicina a Vercelli che non a Pisa) come \"campo neutro\", sia per l'arbitraggio (ritenuto dai pisani di parte e favorevole alla Pro Vercelli), e chiese la ripetizione della finalissima in altro luogo con un arbitro diverso, ma la federazione respinse tale reclamo e il titolo di \"Campioni d'Italia\" and\u00f2 alla Pro Vercelli.\nTorneo settentrionale.\nCampionati regionali di qualificazione.\nSezione emiliana.\nGestito dal Comitato Regionale Emiliano, sede: Bologna.\nGirone A.\nClassifica finale.\nLegenda:\nRegolamento:\nNote:\nGirone B.\nClassifica finale.\nLegenda:\nRegolamento:\nNote:\nFinali regionali.\nPrimo posto.\nPer il titolo di campione regionale emiliano si scontrarono le prime classificate dei due gironi. Prevalse il dopo una partita di replay.\nTerzo posto.\nPer determinare la terza squadra emiliana ad avere accesso al girone di semifinale si disput\u00f2 uno spareggio tra le seconde classificate dei due girone. Il ebbe la meglio.\nNono posto.\nNota: il confronto coi regolamenti dello speculare campionato veneto, e soprattutto della sottostante Promozione con una sola promossa, rende del tutto logico che il Carpi non sia retrocesso e ripescato ma che abbia vinto la qualificazione per il nono posto come il Treviso. Non \u00e8 stata tuttavia ancora trovata traccia di tale sfida.\nSezione ligure.\nGestito dal Comitato Regionale Ligure, sede: Genova.\nClassifica finale.\nLegenda:\nRegolamento:\nNote:\nSezione lombarda.\nGestito dal Comitato Regionale Lombardo, sede: Milano.\nGirone A.\nClassifica finale.\nLegenda:\nRegolamento:\nGirone B.\nClassifica finale.\nLegenda:\nRegolamento:\nNote:\nGirone C.\nClassifica finale.\nLegenda:\nRegolamento:\nGirone D.\nClassifica finale.\nLegenda:\nRegolamento:\nNote:\nGirone E.\nClassifica finale.\nLegenda:\nRegolamento:\nNote:\nGirone F.\nClassifica finale.\nLegenda:\nRegolamento:\nNote:\nGirone finale regionale.\nClassifica finale.\nLegenda:\nRegolamento:\nNote:\nSezione piemontese.\nGestito dal Comitato Regionale Piemontese, sede: Torino\nGirone A.\nClassifica finale.\nLegenda:\nRegolamento:\nSpareggi.\nIl primo posto nel girone, che dava diritto a disputare la finale per il titolo di campione regionale, fu deciso, visto il pari merito, da uno spareggio.\nGirone B.\nClassifica finale.\nLegenda:\nRegolamento:\nFinali regionali.\nFinale per il titolo regionale.\nNon ci sono riscontri circa la disputa di una finale per il titolo regionale: Corinti e l'almanacco Panini, nonch\u00e9 le ricostruzioni di parte alessandrina, non ne fanno alcuna menzione.\nLo spareggio per il primo posto nel girone A tra Torino e Novara (vinto per 2-0 dal Novara) effettivamente si disput\u00f2 il 13 marzo 1921, come attesta ad esempio \"La Stampa\". Tuttavia, nelle domeniche successive fino all'inizio delle semifinali (il 10 aprile) l'Alessandria disput\u00f2 delle amichevoli in luogo della presunta finale regionale contro il Novara: il 20 marzo sconfisse la Juventus per 4-1, il 27 marzo pareggi\u00f2 per 2-2 con gli ungheresi del MAFC, mentre il 3 aprile fu sconfitta per 2-1 dall'US Torinese. Quindi, a meno che non si fosse disputata in una data infrasettimanale, evenienza piuttosto inconsueta per un'epoca in cui anche i recuperi venivano effettuati di domenica, sembrerebbe che la finale regionale non abbia mai avuto luogo.\nFinale per il quinto posto.\nLa quinta squadra piemontese ad aver diritto di giocare il girone di semifinale venne stabilita tramite uno spareggio tra le due squadre terze classificate nei rispettivi gironi. Ad avere la meglio, dopo una partita di replay, fu l'\nSezione veneta.\nGestito dal Comitato Regionale Veneto, sede: Venezia.\nGirone A.\nClassifica finale.\nLegenda:\nRegolamento:\nGirone B.\nClassifica finale.\nLegenda:\nRegolamento:\nGirone finale.\nClassifica finale.\nLegenda:\nRegolamento:\nNote:\nSemifinali nazionali.\nLe semifinali nazionali di Prima Categoria della stagione sportiva 1920-1921 furono disputate da 16 societ\u00e0.\nGirone A.\nClassifica finale.\nLegenda:\nRegolamento:\nGirone B.\nClassifica finale.\nLegenda:\nRegolamento:\nNote:\nSpareggio primo posto.\nPer decidere quale squadra doveva accedere alle semifinali fu disputato un spareggio tra Alessandria e Modena, che avevano terminato il girone a pari punti.\nGirone C.\nClassifica finale.\nLegenda:\nRegolamento:\nNote:\nGirone D.\nClassifica finale.\nLegenda:\nRegolamento:\nSemifinali nord.\nIl Bologna, abbinato alla vincente di Torino-Legnano, si qualifica automaticamente alla finale settentrionale stante il ritiro delle sue avversarie.\nFinale nord.\nVerdetti\nTorneo peninsulare.\nGironi regionali di qualificazione.\nSezione campana.\nGirone A.\nClassifica finale.\nLegenda:\nRegolamento:\nGirone B.\nClassifica finale.\nLegenda:\nRegolamento:\nGirone finale regionale.\nClassifica finale.\nLegenda:\nRegolamento:\nNote:\nSezione laziale.\nClassifica finale.\nLegenda:\nRegolamento:\nSezione toscana.\nClassifica finale.\nLegenda:\nRegolamento:\nSemifinali interregionali.\nGirone A.\nClassifica finale.\nLegenda:\nRegolamento:\nGirone B.\nClassifica finale.\nLegenda:\nRegolamento:\nFinale centro-meridionale.\nVerdetti\nFinalissima.\nVerdetto\nLa spaccatura della Federazione.\nLa mattinata della stessa domenica in cui era in programma la finalissima fra Pro Vercelli e Pisa, nel capoluogo piemontese si svolse un Consiglio Federale fra i dirigenti ivi intervenuti per assistere alla gara. Il futuro allenatore della Nazionale, Vittorio Pozzo, si fece interprete dell'insoddisfazione delle grandi societ\u00e0 e present\u00f2 un suo progetto per una drastica riforma del campionato. La discussione nell'assemblea fu molto accesa, e anche questa volta, come accaduto molto spesso in passato, furono le piccole squadre che, temendo di scomparire, fecero valere il loro peso numerico, e cos\u00ec il Progetto Pozzo fu respinto.\nStavolta per\u00f2 l'esito fu ben diverso. Le grandi e medie societ\u00e0 non erano pi\u00f9 disposte a iniziare una nuova stagione nelle condizioni di quella appena conclusa e, nel giro di poco tempo, tra il 27 e il 28 agosto, ventiquattro fra le migliori squadre del campionato secessionarono in massa dalla FIGC dando vita privatamente alla Confederazione Calcistica Italiana, che rifiut\u00f2 ulteriori richieste di rientrare in seno alla FIGC e organizz\u00f2 un torneo strutturato sul modello presentato da colui che condurr\u00e0 l'Italia alla doppia vittoria mondiale. A questo campionato, vista la genesi della scissione e al rango delle squadre del Nord ci si riferir\u00e0 spesso, gi\u00e0 all'epoca dei fatti, come \"torneo delle 24\", ma di fatto, oltre alle 24 squadre della Lega Nord, divise in due gironi, parteciparono anche 32 squadre della Lega Sud, divise in cinque gironi su base regionale. Inoltre molte altre squadre minori aderirono alla C.C.I. andando a costituire una vera e propria seconda serie della C.C.I. denominata Seconda Divisione.\nNote.\nRiferimenti.\nI risultati sono stati tratti da \"La Stampa\", annate 1920 e 1921, e controllati con i tabelloni dell'Almanacco 1898-2004 e con i siti Internet con i risultati stagione per stagione di Reggiana, Piacenza, Juventus, Verona ecc. Di seguito gli articoli de \"La Stampa\" consultati:"}
{"id": "75682", "revid": "436907", "url": "https://it.wikipedia.org/wiki?curid=75682", "title": "The Wall", "text": "The Wall \u00e8 l'undicesimo album in studio del gruppo musicale britannico Pink Floyd, pubblicato nel 1979 dalla Harvest/EMI in Europa e in Giappone, e dalla Columbia/Sony nel resto del mondo.\nSi tratta di un'opera rock incentrata sulla storia di un personaggio fittizio: una rockstar di nome Pink che, a causa di una serie di traumi psicologici, arriva a costruirsi un \"muro\" mentale attorno ai propri sentimenti dietro al quale si isola. I disagi, soprattutto infantili, che portano Pink a questa scelta drammatica sono la morte del padre verso la fine della seconda guerra mondiale, la madre iperprotettiva, gli insegnanti scolastici eccessivamente autoritari ed avvezzi alle punizioni corporali e i tradimenti della moglie.\nIl bassista del gruppo, Roger Waters, prese ispirazione per la creazione dell'album durante l\"In the Flesh Tour\", nel 1977. Il personaggio di Pink \u00e8 ispirato dalle proprie esperienze personali e quelle dell'ex-membro e fondatore dei Pink Floyd Syd Barrett.\nRichard Wright partecip\u00f2 tardivamente alla registrazione dell'album in quanto si era trasferito in Grecia con la sua nuova moglie e, per questo motivo (come spiegato da Mason nel suo libro) Waters litig\u00f2 con lui cacciandolo dal gruppo ma facendolo restare come turnista durante il tour promozionale. Quest'ultimo fu caratterizzato da un uso innovativo degli effetti scenici.\nIl successo dell'album fu enorme: fu l'album pi\u00f9 venduto negli Stati Uniti d'America nel 1980, divenendo uno degli album doppi pi\u00f9 venduti nella storia. Si \u00e8 inoltre posizionato all'87\u00ba posto nella lista dei 500 migliori album secondo Rolling Stone.\nTuttora rinomati gli effetti scenici usati nel tour che segu\u00ec, considerati da molti fan e critici innovativi per quel periodo. Gli stessi Pink Floyd, dopo aver pubblicato \"The Final Cut\", non si esibirono pi\u00f9 dal vivo fino all'abbandono di Roger Waters nel 1985. Essi non presero nemmeno in considerazione l'idea di un nuovo tour per promuovere l'album successivo, ritenendo infatti troppo difficoltoso competere con gli show precedenti di \"The Wall\". Ci\u00f2 \u00e8 testimoniato da Nick Mason nel suo libro \"Inside Out - La prima autobiografia dei Pink Floyd\". All'album segu\u00ec anche il film \"Pink Floyd The Wall\" diretto nel 1982 da Alan Parker.\nProduzione.\nDurante l'ultimo concerto del tour \"In the Flesh\", eseguito allo Stadio Olimpico di Montr\u00e9al nel luglio 1977, un gruppo di spettatori in prima fila irritarono Waters con le loro urla a tal punto che il bassista arriv\u00f2 a sputare addosso a uno di loro. L'intera band si sentiva a disagio nell'esibirsi davanti ad un pubblico cos\u00ec numeroso ma Waters in particolare fu il pi\u00f9 influenzato dalla situazione, tant'\u00e8 che, infortunatosi a un piede dopo aver litigato con il manager Steve O'Rourke, parl\u00f2 con uno psichiatra con il quale si trovava in auto del distacco che sentiva dal tour, del suo odio per le esibizioni negli stadi e della barriera che percepiva tra lui e il pubblico durante i concerti. Cos\u00ec, mentre Gilmour e Wright si trovavano in Francia per registrare degli album solisti e Mason partecipava alla realizzazione dell'album \"Green\" di Steve Hillage, Waters cominci\u00f2 a scrivere nuovo materiale. L'incidente dello sputo divent\u00f2 la base per un nuovo concept, basato sul distacco tra il pubblico e gli artisti. Waters present\u00f2 alla band due nuovi progetti: una demo di circa novanta minuti intitolata \"Bricks in the Wall\" e un'altra che sarebbe poi diventata il suo primo album solista, \"The Pros and Cons of Hitch Hiking\".\nFu scelta la prima come loro successivo album. Gilmour e Mason vollero essere cauti inizialmente con il progetto, dato che Waters aveva fornito solo un'idea di base per l'album. La band fu comunque costretta ad intraprendere la creazione dell'opera, data la terribile situazione finanziaria in cui si trovava in quel periodo; essa avrebbe dovuto contenere 26 canzoni, divise su due dischi. Fu ingaggiato come co-produttore Bob Ezrin, che aveva di recente lavorato al primo album solista di Peter Gabriel. Waters mise subito in chiaro le cose con il produttore:\nLa band ed Ezrin cominciarono la preparazione dell'album, la maggior parte del quale \u00e8 opera di Waters: Gilmour lavor\u00f2 attivamente solo ad alcune canzoni come \"Young Lust\", \"Run Like Hell\" e \"Comfortably Numb\" ed Ezrin collabor\u00f2 per il brano \"The Trial\". Ezrin e Waters si impegnarono sulla storia, partendo dal lavoro autobiografico del bassista per poi ampliarlo, modificandolo in molte sue parti, giungendo alla creazione del personaggio protagonista dell'album: Pink.\nLa trama dell'album.\nPink \u00e8 un artista che, anche a causa dei tragici avvenimenti della propria esistenza come la morte del padre in guerra durante i suoi primi mesi di vita, la disumanizzante spersonalizzazione della scuola, l'iperprotettivit\u00e0 della madre, l'alienante vita da rockstar, il divorzio dalla moglie, si chiude in se stesso, dietro un metaforico muro. Dopo un'introduzione sull'infanzia e la prima giovinezza del protagonista (disco 1 \u2013 lato A), Pink, ormai divenuto una celebre rockstar, comincia ad analizzare il suo difficile rapporto con la madre e i fan (disco 1 \u2013 lato B). Intanto, il legame tra Pink e la moglie si \u00e8 ormai incrinato a causa della loro reciproca incomunicabilit\u00e0. Si chiude quindi il muro col quale Pink cerca di proteggersi dalla vita, restando solo pi\u00f9 che mai. Chiuso in un paranoico isolamento, Pink \u00e8 in balia dei propri produttori, che lo salvano da un'overdose solo al fine di sbatterlo su un palco (\"Comfortably Numb\") per il suo ennesimo concerto, immaginato da Waters come causa e prodotto di una forte massificazione giovanile: la perdita di identit\u00e0 delle masse degli adolescenti \u00e8 determinata e sfruttata anche dal sistema delle rock star, il cui seguito acritico ricorda l'adesione del popolo ai regimi autoritari fascisti. Pink capisce che potr\u00e0 vincere la propria solitudine in un solo modo: deve analizzare la propria vita. Cos\u00ec si apre un processo mentale (\"The Trial\"), con tanto di accusa, giudice e testimoni a carico (il maestro, la moglie e la madre), il cui esito \u00e8 immaginato da Pink come una sentenza che lo condanna ad abbattere il muro, eliminando le proprie difese integrandosi con il resto dell'umanit\u00e0. Il doppio album si chiude con la ballata \"Outside the Wall\" in cui Waters spiega come sia difficile rimanere sempre sani di mente: \nLa struttura musicale.\nLe canzoni dell'album sono collegate da parti parlate di pochi secondi con rumori di fondo legati al testo dei brani come un insegnante che urla in una classe o un elicottero o esplosioni che rievocano scene di guerra.\nLa copertina.\nLa copertina dell'edizione originale dell'album rappresenta un muro formato da mattoni bianchi priva completamente di scritte; nell'edizione in cassetta e in CD compariva anche la scritta \u00abPink Floyd The Wall\u00bb. Sulle buste interne che contenevano i due dischi erano stampati i testi delle canzoni.\nI concerti.\nPer promuovere l'album, il gruppo intraprese il \"The Wall Tour\" durante il 1980 e il 1981. All'inizio di ogni concerto, saliva sul palco la cosiddetta \"Surrogate Band\", quattro persone che indossavano maschere che riproducevano il volto dei veri membri della band. Questa particolare trovata ha poi ispirato la copertina del doppio album dal vivo \"\", pubblicato nel 2000. Dopo essere giunta sul palco la vera band, il concerto andava avanti accompagnato dalla proiezione di cartoni animati creati da Gerald Scarfe, su di uno schermo circolare. A met\u00e0 dello spettacolo, tra \"Another Brick in the Wall Part III\" e \"Goodbye Cruel World\", in pochi minuti, veniva completato un muro di mattoni di polistirolo che divideva il pubblico dal gruppo. Durante \"Comfortably Numb\", Roger Waters usciva dal muro indossando un camice bianco, mentre David Gilmour veniva innalzato al di sopra di esso. Alla fine del concerto, il muro veniva fatto crollare. Durante il tour venne impiegato anche il maiale gonfiabile, Algie, gi\u00e0 usato per la copertina di \"Animals\". Anzich\u00e9 essere rosa, questa volta era nero, con il logo dei martelli incrociati dipinto sul fianco. Roger Waters teneva spesso anche dei dialoghi col maiale volante tra le esecuzioni di \"In the Flesh\" e di \"Run Like Hell\".\nIl film.\nAlcuni anni dopo Alan Parker diriger\u00e0 il film \"Pink Floyd The Wall\", trasposizione cinematografica dell'album\ncon il contributo grafico di Gerald Scarfe. L'attore protagonista sar\u00e0 Bob Geldof.\nFu presentato in anteprima al 35\u00ba festival di Cannes, il 22 maggio 1982, a mezzanotte. Nel film vengono mostrati circa venti minuti delle animazioni originali di Gerald Scarfe create per i concerti.\nTracce.\nTesti e musiche di Roger Waters, eccetto dove indicato.\n\"Immersion Edition\".\nNel 2011 \u00e8 uscita una nuova edizione dell'album che contiene 6 dischi audio e un DVD, oltre a vari gadget:"}
{"id": "75683", "revid": "2225", "url": "https://it.wikipedia.org/wiki?curid=75683", "title": "Murakami Ry\u016b", "text": ""}
{"id": "75690", "revid": "339392", "url": "https://it.wikipedia.org/wiki?curid=75690", "title": "Ozu Yasujiro", "text": ""}
{"id": "75715", "revid": "58052098", "url": "https://it.wikipedia.org/wiki?curid=75715", "title": "Parte per milione", "text": ""}
{"id": "75722", "revid": "179521", "url": "https://it.wikipedia.org/wiki?curid=75722", "title": "Coppa del Mondo di salto con gli sci", "text": "La Coppa del Mondo di salto con gli sci \u00e8 un circuito internazionale di gare di salto con gli sci organizzato annualmente dalla Federazione Internazionale Sci (FIS), a partire dalla stagione 1979-1980.\nLe gare si svolgono da novembre a marzo prevalentemente su trampolini europei, con alcune prove in Nord America e in Giappone. Nel calendario della Coppa del Mondo sono state inserite anche le tappe del Torneo dei quattro trampolini, competizione esistente sin dal 1952. Ai primi 30 classificati di ogni singola gara vengono assegnati punti a scalare (100 punti al vincitore, 1 al 30\u00b0). Alla fine della stagione il saltatore con il punteggio complessivo pi\u00f9 alto vince la Coppa del Mondo.\nIl trofeo consegnato al vincitore \u00e8 una sfera di cristallo, che rappresenta il mondo, su un piedistallo. \u00c8 lo stesso trofeo consegnato ai vincitori delle altre Coppe del Mondo organizzate dalla FIS (sci alpino, sci di fondo, combinata nordica). Per questo a volte il termine \"sfera di cristallo\" \u00e8 usato come sinonimo di Coppa del Mondo. Dalla stagione 2011/2012 \u00e8 stato istituito anche il circuito al femminile e la corrispondente assegnazione del trofeo alla saltatrice che conclude la Coppa del Mondo col punteggio pi\u00f9 elevato.\nRecord.\nMaggiori vincitori di Coppe del Mondo.\nIl finlandese Matti Nyk\u00e4nen ed il polacco Adam Ma\u0142ysz sono gli unici ad aver vinto quattro volte la Coppa del Mondo (1983, 1985, 1986 e 1988 il primo e 2001, 2002, 2003 e 2007 il secondo). Dietro a loro, a quota tre, l'austriaco Andreas Goldberger (1993, 1995, 1996). Otto saltatori sono riusciti a far il bis: l'austriaco Armin Kogler (1981, 1982), lo sloveno Primo\u017e Peterka (1997, 1998), il tedesco Martin Schmitt (1999, 2000), il finlandese Janne Ahonen (2004, 2005), gli austriaci Thomas Morgenstern (2008, 2011) e Gregor Schlierenzauer (2009, 2013), il polacco Kamil Stoch (2014 e 2018) e l'austriaco Stefan Kraft (2017 e 2020).\nTra le donne la giapponese Sara Takanashi vanta quattro affermazioni (2013, 2014, 2016 e 2017), mentre la norvegese Maren Lundby ha vinto tre volte la Coppa del Mondo (nel 2018, nel 2019 e nel 2020).\nI pi\u00f9 vittoriosi.\nGregor Schlierenzauer detiene il record di vittorie nelle singole gare di Coppa del Mondo (53). Lo seguono Matti Nyk\u00e4nen con 46, Adam Ma\u0142ysz e Kamil Stoch con 39. \nJanne Ahonen detiene il record di vittorie consecutive (6, eguagliato da Matti Hautam\u00e4ki, Thomas Morgenstern, Gregor Schlierenzauer e Ry\u014dy\u016b Kobayashi) e di podi complessivi in carriera (108). Peter Prevc detiene il record di vittorie in una sola stagione di Coppa del Mondo (15 nella stagione 2015-2016).\nTra le donne Sara Takanashi \u00e8 l'atleta pi\u00f9 vittoriosa con 61 vittorie, seguita da Maren Lundby con 30 e Daniela Iraschko con 16."}
{"id": "75726", "revid": "834", "url": "https://it.wikipedia.org/wiki?curid=75726", "title": "Coppa del mondo di salto con gli sci", "text": ""}
{"id": "75738", "revid": "1318658", "url": "https://it.wikipedia.org/wiki?curid=75738", "title": "Splatter", "text": "Il cinema splatter, noto anche come gore, \u00e8 un sotto-genere cinematografico del cinema horror. \u00c8 basato sugli effetti speciali, che descrivono lo schizzare del sangue (\"To splat\", in inglese) o la lacerazione dei corpi umani, con eventuale conseguente fuoriuscita di interiora. Spesso dal realismo si \u00e8 passati all'esagerazione, allo scopo di disgustare o anche di far ridere gli spettatori.\nNato essenzialmente nell'ambito dell'exploitation, come fenomeno per attirare il pubblico curioso, nelle mani di alcuni talentuosi registi il cinema splatter si \u00e8 trasformato in una \"forma artistica\" peculiare, che ha mostrato la debolezza del corpo umano soprattutto in un momento storico, gli anni ottanta, in cui la perfezione fisica e l'edonismo erano considerati simboli di scalata sociale.\nIl termine \"cinema splatter\" \u00e8 stato coniato per la prima volta dal regista statunitense George Romero, per descrivere il suo film \"Zombi\", diretto nel 1978.\nStoria.\nIspirazioni.\nIl cinema splatter trae ispirazione dalle tavole anatomiche rinascimentali, che mischiavano realismo e fantasia, dalle illustrazioni di torture dei martirologi del Cinquecento, ma soprattutto dal teatro parigino Grand Guignol, specializzato dal 1897 al 1963 in spettacoli macabri, violenti ed esagerati. Il Grand Guignol metteva in scena i delitti pi\u00f9 efferati, mischiandoli con il grottesco. Va poi nominato lo scrittore francese Gaston Leroux, il quale in alcuni suoi racconti di inizio '900 (ad esempio Il mistero dei quattro mariti) descrisse atti estremamente brutali. Inoltre alcuni registi del cinema splatter sono stati influenzati dai fumetti violenti pubblicati negli anni cinquanta dalla EC Comics.\nLe origini.\nL'apparizione dello splatter nel cinema si pu\u00f2 far risalire ad \"Intolerance\", diretto da David Wark Griffith nel 1916, che presenta numerose sequenze violente quali decapitazioni e altre scene di violenza grafica come una lancia che si conficca nel ventre di un soldato, accompagnata da abbondanti schizzi di sangue.\nUno dei primi esempi di film splatter \u00e8 considerato \"Blood Feast\", del 1963, diretto da Herschell Gordon Lewis. Il film narra la storia di un uomo che uccide belle ragazze e ne conserva pezzi del corpo per resuscitare una dea. Girato in nove giorni, con un budget di 30.000 dollari, il film riscosse un enorme successo, scioccando il pubblico dell'epoca, non abituato a certe scene estreme quali un cuore estratto dal petto, arti smembrati e una lingua strappata, e divenne negli anni un cult movie. Lewis in seguito si specializz\u00f2 nel genere splatter, dirigendo film come \"Two Thousand Maniacs!\", \"A Taste of Blood\", \"The Gore Gore Girls\" e \"Blood Feast 2\".\nIl film che fece conoscere definitivamente lo splatter fu \"La notte dei morti viventi\", diretto da Romero nel 1968: il cinema splatter nasceva in America.\nLo splatter negli anni settanta.\nNegli anni settanta il cinema horror statunitense scopr\u00ec definitivamente lo splatter, grazie a una serie di registi come George Romero, Wes Craven e Tobe Hooper. Lo splatter venne inserito in dosi massicce in questi film, come reazione alle violenze della Guerra del Vietnam e come conseguenza del grande periodo di ribellione e cambiamento in atto nella societ\u00e0 statunitense di quegli anni. I film di questi registi, conosciuti anche con il termine \"New Horror\", rientrano anche nel cosiddetto periodo della New Hollywood, attraversato dal cinema statunitense dal 1967 al 1979.\nFilm come \"La notte dei morti viventi\", \"L'ultima casa a sinistra\", \"Non aprite quella porta\", \"Zombi\" e \"Le colline hanno gli occhi\" presentano molte scene splatter, atte non solo a disgustare il pubblico (come i film di Lewis), ma anche a farlo ragionare e riflettere sulla violenza presente nella societ\u00e0 reale.\nLo splatter negli anni ottanta.\nIl cinema splatter esplose definitivamente negli anni ottanta, grazie a film diretti da registi quali Sam Raimi (\"La casa\" e \"La casa 2\"), Peter Jackson, (\"Fuori di testa\"), Brian Yuzna (\"Society - The Horror\"), David Cronenberg (\"Scanners\" e \"La mosca\") e Lloyd Kaufman (fondatore della celebre casa di produzione indipendente Troma e autore con l'amico Michael Herz di film splatter come \"Il vendicatore tossico\" e i tre sequel, \"Tromeo and Juliet\" e \"Terror Firmer\").\nLo splatter degli anni ottanta \u00e8 fortemente contaminato con il cosiddetto body horror, ossia un cinema che narra delle deformit\u00e0 fisiche del corpo umano, e segna l'avvento definitivo, totalizzante e provocatorio dello splatter come principale sotto-genere dell'horror. I film splatter degli anni ottanta sono anche contaminati con il grottesco e con l'iperrealismo: la dissezione dei corpi viene mostrata in dettaglio, accompagnata da un'ilarit\u00e0 provocatoria e repellente.\nLo splatter negli anni novanta.\nNegli anni novanta il cinema splatter perse il suo fascino provocatorio, superato dal nuovo horror ironico inaugurato nel 1996 da \"Scream\", diretto da Wes Craven. Nel 1992 Peter Jackson diresse \"Splatters - Gli schizzacervelli\", considerato l'unico film splatter estremo degli anni novanta insieme a \"Re-Animator 2\" di Brian Yuzna.\nLo splatter negli anni duemila: il Torture Porn.\nNegli anni duemila il cinema splatter \u00e8 ritornato prepotentemente di moda, soprattutto dopo gli attentati dell'11 settembre 2001 e la scoperta delle torture inflitte dai soldati statunitensi ai prigionieri di Abu Ghraib e Guantanamo. Questa nuova stagione del cinema splatter \u00e8 stata definita dal critico cinematografico del \"New York Magazine\" David Edelstein come \"torture porn\", evidente riferimento alla pornografia presente in questi film, non ovviamente per quanto riguarda le scene di sesso ma per il fatto che i \"Torture Porn\" mostrano ogni atto di tortura senza stacchi e censure, proprio come un film porno fa nei confronti del sesso.\nIl film che inaugura il \"Torture Porn\" \u00e8 considerato \"Saw - L'enigmista\", diretto nel 2004 da James Wan, mentre il film che ha portato il genere alla ribalta \u00e8 considerato \"Hostel\", diretto da Eli Roth nel 2006. I film inseriti in questo genere sono, oltre ai due precedentemente citati, \"Saw II - La soluzione dell'enigma\", \"Saw III - L'enigma senza fine\", \"Saw IV\", \"Saw V\", \"Saw VI\", \"Saw 3D - Il capitolo finale\", \"\", \"La casa dei 1000 corpi\", \"La casa del diavolo\", \"Wolf Creek\", \"Le colline hanno gli occhi\" e \"Captivity\".\nI registi considerati i maggiori esponenti del \"Torture Porn\" sono stati definiti dal critico Alan Jones come appartenenti allo \"Splat-Pack\", e sono: Eli Roth, Rob Zombie, Alexandre Aja, James Wan, Darren Lynn Bousman, Greg McLean e Neil Marshall. Le peculiarit\u00e0 principali che legano questi registi sono l'essere stati dei pionieri del genere, l'assoluta assenza di ironia nei loro film e il fatto di aver riproposto dopo anni una violenza grafica dettagliata e provocatoria.\nLo splatter nel cinema europeo.\nNel cinema europeo lo splatter \u00e8 presente soprattutto nel cinema italiano degli anni settanta. I primi registi italiani a mostrare scene splatter nei loro film furono Dario Argento (con \"L'uccello dalle piume di cristallo\") e Mario Bava (con \"Reazione a catena\").\nMa il maestro del cinema splatter italiano \u00e8 considerato Lucio Fulci, che nel 1979, dopo aver diretto film appartenenti a vari generi, diresse il suo primo horror, \"Zombi 2\". Fulci diresse negli anni ottanta e novanta molti film horror-splatter divenuti dei film di culto. I pi\u00f9 noti e apprezzati sono \"...E tu vivrai nel terrore! L'aldil\u00e0\", \"Paura nella citt\u00e0 dei morti viventi\", \"Quella villa accanto al cimitero\" e \"Lo squartatore di New York\". Per questi suoi film, Fulci fu soprannominato dalla critica cinematografica francese il \"poeta del macabro\".\nUn altro regista che, dopo aver diretto film dai generi pi\u00f9 disparati, si ciment\u00f2 con lo splatter fu Joe D'Amato, autore di titoli come \"Antropophagus\", \"Rosso sangue\" e \"Buio Omega\".\nIl genere italiano che ha mostrato pi\u00f9 scene splatter \u00e8 sicuramente il cannibal movie, inaugurato nel 1972 da Umberto Lenzi con \"Il paese del sesso selvaggio\". Lenzi diresse altri due film molto splatter, \"Mangiati vivi!\" e \"Cannibal Ferox\". Anche Ruggero Deodato ha diretto dei film splatter, il pi\u00f9 celebre di tutti \u00e8 il controverso e scioccante \"Cannibal Holocaust\", girato nel 1979, che ebbe svariati problemi con la censura per le sue sequenze estreme e realistiche e fu bandito in pi\u00f9 di 50 paesi.\nNel Regno Unito il film splatter pi\u00f9 noto \u00e8 \"Non violentate Jennifer\", che per le sue immagini scioccanti ed estreme ebbe molti problemi e fu bandito da tutto il Regno Unito; ci\u00f2 ha determinato il divieto assoluto per molti film splatter nel paese.\nIn Francia il cinema splatter ha avuto popolarit\u00e0 negli ultimi anni, grazie soprattutto ai registi Alexandre Aja (che diresse nel 2003 \"Alta tensione\"), Xavier Gens (che diresse nel 2007 \"Frontiers - Ai confini dell'inferno\"), e la coppia Alexandre Bustillo-Julien Maury (autori nel 2007 di \"\u00c0 l'int\u00e9rieur\").\nLo splatter nel cinema orientale.\nNel cinema orientale lo splatter \u00e8 stato sempre molto presente. Veniva usato spesso nei film di samurai, per spettacolarizzare le scene di morte violenta. In seguito lo splatter \u00e8 stato usato da vari registi, quali Takeshi Kitano, Kinji Fukasaku, Shinya Tsukamoto e soprattutto Takashi Miike. Scene splatter sono presenti in abbondanza nella celebre serie \"Guinea Pig\" e in recenti film quali \"Tokyo Gore Police\", \"The Machine Girl\" e \"Wild Zero\".\nLo splatter negli altri generi.\nLo splatter non \u00e8 presente solo nei film horror. Anche in molti altri generi cinematografici \u00e8 stato fatto un uso abbondante di sequenze splatter. Il primo film hollywoodiano a inserire scene splatter, pur non appartenendo direttamente al genere horror, essendo di fatto un thriller, \u00e8 \"Piano... piano, dolce Carlotta\", diretto da Robert Aldrich nel 1965, in cui appare, seppur brevemente, la sequenza di una mano mozzata con una mannaia. Ma fu soltanto nella New Hollywood degli anni settanta, caduti alcuni tab\u00f9 e abbandonato il Codice Hays, che molti registi iniziarono a inserire sequenze splatter nei loro film non horror: un western come \"Soldato blu\", girato nel 1970, presenta delle sequenze molto splatter, insostenibili per l'epoca. Nel 1976 Martin Scorsese inser\u00ec alla fine di \"Taxi Driver\" alcune sequenze splatter, come la strage finale ad opera di Travis Bickle (Robert De Niro).\nRuss Meyer inser\u00ec molte sequenze splatter nei suoi film erotici, come in \"Lungo la valle delle bambole\", \"Supervixens\" e \"Le deliranti avventure erotiche dell'agente Marg\u00f2\".\nNel 1982 John Carpenter diresse \"La cosa\", film di fantascienza fortemente contaminato con lo splatter.\nAnche Quentin Tarantino ha inserito nei suoi film alcune sequenze splatter, pur non avendo mai diretto un horror vero e proprio: ci sono molte scene in cui la violenza viene estremizzata come in \"Le iene\", \"Pulp Fiction\" e soprattutto ', ' (i combattimenti della Sposa/Uma Thurman) e \"Bastardi senza gloria\" (gli scalpi e le incisioni sui corpi dei nazisti).\nAnche in \"John Rambo\" ci sono scene al limite dello splatter, con decapitazioni, sbudellamenti e squartamenti, che per\u00f2 sono state censurate nella versione italiana.\nIn Italia basti pensare a film come il western \"Django\", diretto da Sergio Corbucci nel 1966, con un orecchio mozzato e fatto ingerire alla malcapitata vittima oppure, sempre nello stesso anno, al grottesco \"L'armata Brancaleone\" di Mario Monicelli con una mano mozzata all'inizio della pellicola, per non parlare di \"Luca il contrabbandiere\", noir diretto da Lucio Fulci nel 1980, che presenta sequenze degne di un horror-splatter, quali colpi di pistola che squarciano i volti e le gole, coltellate che squarciano il petto e una donna torturata con la fiamma ossidrica.\nFilmografia parziale.\nSono inclusi nella presente filmografia titoli che sono considerati o pietre miliari del genere o che rappresentano un utilizzo \"artistico\" dello splatter. Una filmografia completa comprenderebbe centinaia di titoli.\nLo splatter nei videogiochi.\nIl termine si applica anche ai videogiochi analoghi per temi e immagini alla cinematografia splatter. Alcuni dei primi esempi furono i coin-op \"Narc\", \"Chiller\" e le serie \"Splatterhouse\" e \"Postal\"; con tematiche simili si segnalano anche \"Night Slashers\" e \"Wild Fang\". Esempi di videogiochi moderni sono le serie \"Resident Evil\" e \"The House of the Dead\", i due capitoli di \"Manhunt\", \"Dead Space\" e la saga di \"God of War\", le cui scene sono state in parte censurate. Anche la serie di Mortal Kombat e quella di \"\" presentano molte scene splatter."}
{"id": "75739", "revid": "1719883", "url": "https://it.wikipedia.org/wiki?curid=75739", "title": "Domenico Beccafumi", "text": "Tra i pi\u00f9 importanti e riconoscibili fondatori del cosiddetto manierismo, fu anche, accanto al Sodoma (che pure era forestiero), l'ultimo artista di grande influenza della scuola senese.\nBiografia.\nLa ricostruzione della biografia del Beccafumi, che mai firm\u00f2 o dat\u00f2 un'opera, si basa su alcuni documenti e su alcune biografie antiche, tra le quali spicca quella che gli dedic\u00f2 Giorgio Vasari nella seconda edizione delle Vite (1568); anche nella prima edizione tuttavia (1550), quando l'artista era ancora vivente, viene pi\u00f9 volte citato. Vasari conobbe direttamente l'artista e ne fu amico (a lui chiese, ad esempio, notizie sulla vita di Jacopo della Quercia), descrivendone le opere fondamentali e trascrivendo molte informazioni ottenute di prima mano. Altre precisazioni derivarono da altre conoscenze comuni, quali Baldassarre Peruzzi e l'orafo Giuliano di Niccol\u00f2 Morelli.\nAltri scrittori ed eruditi successivi si occuparono del Beccafumi, pubblicando un insieme corposo di notizie e documenti, quali l'Urgieri nel XVII secolo, Della Valle nel XVIII, Romagnoli, Milanesi, Borghesi e Banchi nel XIX.\nOrigini.\nLa data di nascita viene estrapolata per calcolo: se Vasari ricord\u00f2 che alla morte, nel 1551, aveva 65 anni, l'anno di nascita dev'essere il 1486, anno pi\u00f9 anno meno. Il luogo di nascita era un podere nei dintorni di Siena, quasi certamente a Pian delle Cortine, presso il torrente Biena a Monteaperti.\nLa sua famiglia era contadina: il padre si chiamava Giacomo (o Jacopo) di Pace ed al servizio di Lorenzo Beccafumi, notabile di origine fiorentina. Questi lo prese a suo servizio e, avendone intuito il talento artistico, gli fece studiare pittura presso un pittore senese rimasto sconosciuto, definito \"di non molto valore\" da Vasari, ma in possesso di disegni \"di pittori eccellenti\". Preso il cognome dal suo primo protettore, fu noto a lungo col soprannome di Mecherino o Meccherino, che gli derivava probabilmente dalla sua piccola statura.\nFormazione.\nIl Vasari, attesta che a Siena studi\u00f2 il Perugino, attivo in commissioni in citt\u00e0 dal 1502 al 1509, ammirando le sue due tavole allora esistenti in loco: la \"Crocifissione\" della chiesa di Sant'Agostino e una pala da tempo distrutta nella chiesa di San Francesco.\nNon vi sono tuttavia tracce evidenti degli stilemi perugineschi nelle sue prime opere, in cui saltano invece all'occhio i riflessi della coeva pittura fiorentina: Fra' Bartolomeo, Mariotto Albertinelli, Piero di Cosimo e anche lo spagnolo Alonso Berruguete, presente a Firenze nel 1508 e considerato uno dei primi, se non il primo, manierista. \u00c8 alquanto verosimile quindi, pur nella mancanza di documentazione, e nel silenzio di Vasari, che anche prima del 1510 Beccafumi dovette recarsi nel capoluogo toscano, magari per conto del suo protettore, in missioni ufficiali.\nA Roma.\nIntorno al 1510 Domenico and\u00f2 a Roma per arricchire la sua istruzione con lo studio delle opere l\u00ec conservate, in particolare di Michelangelo, che stava ancora affrescando la volta della cappella Sistina, completata nell'ottobre del 1512, e gli affreschi vaticani della Stanza della Segnatura di Raffaello, terminati nel 1511.\nAbitava insieme con un pittore non identificato e studi\u00f2, secondo il Vasari, anche le \"statue e i pili antichi\"; essendo rimasto a Roma per almeno due anni, dovette certo frequentare il conterraneo Peruzzi, da quasi dieci anni a Roma. Secondo il Vasari, il Beccafumi decor\u00f2 la facciata di una casa imprecisata del Borgo, presso il Vaticano, con uno stemma di Giulio II (morto nel 1513): una commissione che testimonia l'avvio di una vera e propria carriera artistica.\nRientro a Siena.\nLa morte di Pandolfo Petrucci nel 1512 e il cambio di governo che forse aveva messo in difficolt\u00e0 Lorenzo Beccafumi convinsero l'artista a tornare presto a Siena, pi\u00f9 o meno in contemporanea al piemontese Sodoma, senese d'adozione fin dal 1500. I due dovettero influenzarsi reciprocamente, sviluppando quanto visto a Roma in uno stile pi\u00f9 originale e moderno. Beccafumi, pi\u00f9 giovane, guard\u00f2 maggiormente all'amico in questa fase formativa e contemporaneamente approfond\u00ec lo studio dell'anatomia umana esercitandosi spesso a disegnare ignudi.\nNella sua citt\u00e0, alla fine del 1512, cominci\u00f2 ad affrescare la cappella della Madonna del Manto, nell'ospedale di Santa Maria della Scala, dove resta, deteriorata, solo una lunetta con l'affresco dell\"Incontro di Gioacchino e Anna alla Porta Aurea\". La commissione da parte della prestigiosa istituzione cittadina testimonia la crescente considerazione del suo lavoro in citt\u00e0. Per l'altare della cappella esegu\u00ec il \"Trittico della Trinit\u00e0\": primo dipinto su tavola pervenutoci dal pittore, si compone di tre pannelli con le rappresentazioni dei \"Santi Cosma e Giovanni Battista\", a sinistra, della \"Trinit\u00e0\" al centro e dei \"Santi Giovanni evangelista e Damiano\" a destra; anche se vi si individuano, a parte evidenti squilibri compositivi, influssi da Fra' Bartolomeo, Filippino Lippi e dal Sodoma, l'impronta stilistica nettamente manieristica \u00e8 gi\u00e0 pienamente individuale, nell'inquieto movimento delle figure fortemente caratterizzate e nei violenti contrasti cromatici.\nNel 1513, mentre Sodoma decorava la facciata di Palazzo Bardi, Beccafumi, in competizione ideale, realizzava quella di palazzo Borghesi, nella stessa piazza della Postierla, opere completamente perdute; un suo disegno dell'opera mostra richiami alle soluzioni di Raffaello e di Baldassarre Peruzzi.\nLa ricerca manieristica.\nNel 1515 circa dipinse per la Corte degli Uffiziali di Mercanzia il \"San Paolo in trono\", oggi nel Museo dell'Opera del Duomo e gi\u00e0 nella distrutta chiesa di San Paolo. Ai lati dell'Apostolo, seduto in un trono incongruo, sono rappresentate le scene della \"Conversione\" e della \"Decapitazione\". Numerosi sono i riferimenti individuati dagli studiosi nell'originale composizione anticlassica: il santo richiama le figure michelangiolesche dei \"Profeti\" della Sistina, mentre le figure di fondo sono accostate a D\u00fcrer e a Piero di Cosimo.\nOggi nella Pinacoteca senese ma eseguita verso il 1515 per il monastero delle benedettine di Monte Oliveto \u00e8 la pala delle \"Stigmate di santa Caterina da Siena\", opera che consacr\u00f2 la sua fama, con un morbido paesaggio raffaellesco tradotto nell'eccentricit\u00e0 che gli \u00e8 ormai propria. \"\u00c8 una pietra angolare per il primo Manierismo toscano: per la novit\u00e0 del rapporto tra figure e spazio, per il contrapposto della santa in piena luce e la donna incappucciata in ombra, per l'alto cielo che brumosa, misteriosa campagna a cui porta, come per allontanarla, la prospettiva tesa del pavimento. \u00c8 gi\u00e0 manifesta l'intenzionalit\u00e0 religiosa, l'alternativa oratoria di speranza e minaccia che caratterizza tutta l'opera del Beccafumi\" che si manifesta anche \"nelle accelerazioni e scivolate prospettiche, nell'addensarsi e diradarsi della caligine, nel modo con cui la luce aderisce alle figure, discioglie la cera dei volti, trapassa di tono, forma aloni, dissolvenze, diradamenti\" (Argan).\nA quasi trent'anni, orfano ormai di padre, l'artista godeva gi\u00e0 di una notevole fama e di un certo benessere economico, testimoniato dall'acquisto di una casa, nel 1515, in via de' Maestri (oggi via Tito Sarrocchi), nella quale visse per tutta la vita: la facciata di gusto manieristico venne probabilmente disegnata da lui stesso. L'anno dopo compr\u00f2 un podere nel comune di Tressa.\nGi\u00e0 attribuita al Bachiacca da Adolfo Venturi, la \"Sacra Famiglia\" di Monaco, datata variamente dal 1515 al 1525, \u00e8 stata restituita al Beccafumi da tutta la critica successiva che l'ha riconosciuta come una delle opere pi\u00f9 significative nella sua meditazione della lezione di Leonardo, rapportata alla moderna cultura figurativa fiorentina.\nL'affermazione come il migliore artista in citt\u00e0 fu suggellata nel 1517 dall'avvio della collaborazione con il massimo organismo religioso della citt\u00e0, il cantiere del Duomo, dove cominci\u00f2 con il fornire i cartoni per la decorazione del pavimento, proseguendo poi per tutta la vita.\nIl 31 dicembre 1518 gli vennero pagati gli affreschi dello \"Sposalizio\" e del \"Transito della Vergine\" nell'oratorio di San Bernardino, accanto alle composizioni del Sodoma e di Girolamo del Pacchia. Tali lavori mostrano la continuazione di una ricerca espressiva originale, nella mescolanza di elementi tratti dalla tradizione senese con la modernit\u00e0 fiorentina e romana.\nNel marzo 1519 riceve dall'Opera del Duomo di Siena i primi pagamenti per cinque cartoni relativi alla decorazione del pavimento con le \"Storie di Elia e di Acab\", inserite nel grande esagono sottostante la cupola. Ne ricever\u00e0 l'ultimo pagamento il 18 giugno 1524; se la generale impostazione si rif\u00e0 agli arazzi e alle decorazioni di Raffaello delle Logge vaticane, le ampie proporzioni richiamano l'insegnamento di Michelangelo.\nLa svolta degli anni venti.\nUn secondo viaggio a Roma verso il 1520, ad aggiornarsi sulle ultimissime novit\u00e0, \u00e8 dunque pressoch\u00e9 dato per certo da parte degli studiosi, a giudicare da richiami evidenti alle Logge di Raffaello nei disegni per il pavimento del Duomo di Siena e altre opere di grafica.\nIntorno al 1521 dovrebbe risalire il suo matrimonio con una certa Andreoccia, dalla quale ebbe un figlio l'anno successivo, Adriano, e una figlia. Probabilmente durante la pestilenza del 1527 rimase vedovo, e si rispos\u00f2 in seguito con Caterina, figlia del libraio Angelo Cat\u00e0nei, dalla quale ebbe due figlie: Ersilia (n. 1591) e Pol\u00ecfile che divenne suora gesuita col nome di suor Cecilia. In quegli anni godeva della stima dei suoi concittadini, che in pi\u00f9 di un'occasione richiesero la sua valutazione per stabilire il compenso di alcuni colleghi, quali Girolamo di Benvenuto, il Brescianino, il Pacchiarotto e lo stesso Sodoma.\nA proposito della grande pala della \"Nativit\u00e0\" nella chiesa senese di San Martino, del 1524 circa, Vasari osserv\u00f2 che \"cominci\u00f2 Domenico a far conoscere a coloro che intendevano qualche cosa, che l'opere sue erano fatte con altro fondamento che quelle del Sodoma\". In effetti, se la pala mostra riferimenti, nell'aspetto compositivo, alla \"Nativit\u00e0\" di Francesco di Giorgio nella chiesa di San Domenico, la tradizione figurativa senese viene aggiornata da Beccafumi all'esperienza tosco-romana ove per\u00f2 \"le forme acquistano un significato nuovo, uno spirito di irrealt\u00e0 che, costituendo il lato pi\u00f9 vitale della visione del pittore, infirma i presupposti di classica armonia sui quali si impernia la composizione\" (Sanminiatelli). \u00c8 stata notata anche la possibilit\u00e0 che il primo pastore, raffigurato a sinistra, sia un suo autoritratto.\nA questo intenso periodo appartengono i cartoni per il grande pannello di \"Mos\u00e8 che fa scaturire le acque\" nel pavimento del Duomo di Siena (1525) e lo \"Sposalizio mistico di santa Caterina da Siena\" (1528), gi\u00e0 nella chiesa di Santo Spirito e oggi nella collezione Chigi-Saracini.\nVariamente datati dal 1524 al 1530, gli affreschi che decorano la volta di una sala del palazzo Agostini, poi Bindi Sergardi e oggi Casini-Casuccini, sono tra le maggiori espressioni della sua arte. Al centro, due grandi riquadri, con \"Zeusi che ritrae Elena\" e la \"Continenza di Scipione\", che simulano arazzi coprenti illusorie aperture del soffitto, di tonalit\u00e0 a pastello, sono circondati da sei ottagoni con episodi di storia romana tratti da Valerio Massimo e da dieci tondi con rappresentazioni mitologiche tratte da Ovidio, che mostrano un cromatismo pi\u00f9 acceso e contrastato.\nDi grande libert\u00e0 espressiva e per questo giudicata dal Vasari come un'opera in cui Beccafumi \"and\u00f2 come capriccioso, pensando a una nuova invenzione per mostrare la virt\u00f9 e i bei concetti dell'animo suo\", \u00e8 il \"San Michele che scaccia gli angeli ribelli\", concepita per la chiesa di San Nicol\u00f2 al Carmine e ora nella Pinacoteca senese. Poco dopo il Beccafumi compose una seconda e diversa versione, pi\u00f9 classicamente composta nella definizione dei volumi ma con i tipici effetti di luce e le fosforescenze del colore.\nGli anni trenta.\nIl 5 aprile 1529 il Comune di Siena gli affid\u00f2 la decorazione delle pareti e del soffitto della Sala del Concistoro in Palazzo Pubblico, da terminare in diciotto mesi e con un compenso di 500 ducati; fece da garante Antonio, figlio dello scomparso Lorenzo Beccafumi e, membro del Concistoro. In realt\u00e0 gli affreschi, limitati alla volta della Sala e al fregio sottostante, furono terminati nel 1535, a causa di vari fattori che causarono il ritardo: le incerte condizioni politiche, il lavoro al pavimento del Duomo e una sua permanenza a Genova.\nNel 1536 prese parte alle decorazioni e agli apparati per la venuta di Carlo V in citt\u00e0 (23 aprile), comprendente un monumento equestre in cartapesta che era mobile e pare fosse bellissimo: in quell'occasione aveva conosciuto il principe Andrea Doria che, rimasto ammirato del suo lavoro, lo volle a Genova per lavorare alla sua Villa del Principe a fianco di Perin del Vaga, il Pordenone e Girolamo da Treviso. La data del soggiorno genovese, i cui frutti sono oggi pressoch\u00e9 illeggibili, \u00e8 variamente datata, tra il 1536-37 (prima del completamento della \"Pala di San Bernardino\"), oppure tra il 1541 e il 1543, subito dopo un breve soggiorno a Pisa il 22 febbraio 1541. Vasari ricord\u00f2 che Beccafumi aveva fatto aspettare a lungo il principe Doria, e che non si trattenne molto a corte perch\u00e9 non ne amava i modi essendo \"avvezzo a viver libero\".\nA Pisa, Beccaufmi aveva gi\u00e0 inviato due pale tra la fine del 1537 e l'inizio del 1538 (\"Adorazione del Vitello d'oro\" e \"Castigo del fuoco\") e quattro tavole con gli \"Evangelisti\" (1539). Tutte opere dipinte a Siena, dove si impegn\u00f2 anche nella decorazione del cataletto della compagnia di Sant'Antonio Abate (o della Misericordia), oggi alla Pinacoteca nazionale di Siena.\nGli anni quaranta.\nNel 1541, nel passaggio per Pisa a cui si \u00e8 accennato, l'artista and\u00f2 a vedere, con l'amico Battista del Cervelliera, i lavori di Giovanni Antonio Sogliani nella Primarziale. Gli Operai pisani volevano da lui altre opere, ma stavolta non acconsentirono a farsele spedire da Siena, per cui l'artista soggiorn\u00f2 per un po' in citt\u00e0 dipingendo una \"Madonna e santi\" che and\u00f2 distrutta da un incendio. A detta di Vasari era per\u00f2 un'opera scadente ed esprimendo il suo biasimo al pittore, il Beccafumi si scus\u00f2 riferendo come \"fuori dell'aria di Siena non gli pareva saper fare alcuna cosa\".\nDovette seguire un nuovo viaggio a Roma. Il Moroni (1840) riport\u00f2 come l'artista fu tra i fondatori dell'Accademia dei Virtuosi al Pantheon nel 1543, notizia poi confermata dal ritrovamento di documenti in cui l'artista \u00e8 indicato come \"nuovo congregato\" durante la prima adunanza del 1\u00ba gennaio 1543. In quell'occasione vide sicuramente il \"Giudizio Universale\" di Michelangelo, scoperto nel Natale del 1541, e altri lavori di quel periodo.\nL'anno dopo era comunque a Siena, dove finiva di dipingere l'abside del Duomo. Iniziati nel 1535, gli affreschi furono descritti dal Vasari e comprendevano, nel catino absidale in alto, un\"Ascensione\" e una \"Gloria d'angeli\", al centro una \"Madonna con i santi Pietro e Giovanni\" (in realt\u00e0 \u00e8 probabile che quest'ultimo fosse san Paolo) e lateralmente due gruppi di cinque apostoli ciascuno, sovrastati da angeli in volo, il tutto tra notevoli stucchi dorati. Un terremoto danneggi\u00f2 gravemente nel 1798 gli affreschi: restano, con pesanti ridipinture effettuate da Francesco Mazzuoli nel 1812, la \"Gloria d'angeli\", i due gruppi di apostoli e i due angeli. Opera giudicata negativamente dal Vasari e da altri, per la critica moderna spiccano invece in forza e libert\u00e0 compositiva, applicata ai modelli michelangioleschi.\nNel 1544 l'Opera del Duomo gli vers\u00f2 dunque il saldo degli affreschi e il compenso per il fregio, in marmo graffito, che decora con storie bibliche il pavimento antistante l'altare maggiore: di poco pi\u00f9 tardo \u00e8 il \"Sacrificio d'Isacco\" (completato nel 1546), un grande riquadro pavimentale, di notevole effetto per l'inserzione di molti tasselli marmorei di diverse tonalit\u00e0.\n\u00c8 tra le sue ultime opere l\"Annunciazione di Sarteano\", di alta qualit\u00e0 cromatica e luministica: completata nel 1546, due anni dopo ne reclamava ancora il pagamento.\nA sessant'anni, sentendosi ormai vecchio, scriveva nella portata al catasto che \"trovomi vecchio\" e che aveva \"la donna, 3 figlie femmine e uno figlio mastio\", raccomandandosi \"a vostre Signorie\". Il maschio era quell'Adriano avuto dal primo matrimonio, garzone di pizzicagnolo e \"fischiatore\" (cio\u00e8 richiamo per gli uccelli durante la caccia), che era tanto scialacquatore quanto il padre era accorto.\nNegli ultimi anni si era dato, pare, alle incisioni xilografiche con legni a pi\u00f9 matrici. Nel 1548 gli \u00e8 attribuita una tavoletta di Biccherna.\nUnica testimonianza della sua attivit\u00e0 di scultore sono gli otto \"Angeli\" reggicandelabro, in bronzo, alti 150 centimetri; composti dal 1547 al 1551, non particolarmente apprezzati dalla critica, essi mostrano l'adesione di Domenico alla tradizione plastica senese. Dimostrano in ogni caso come l'artista in et\u00e0 avanzata amasse ancora sperimentare nuove tecniche, anche se difficili e impegnative come la fusione a cera persa.\nL'ultimo acconto documentato per i suoi \"Angeli\" risale al 14 gennaio 1551; il 15 maggio l'Opera del Duomo paga al figlio Adriano \"la sepoltura di esso Domenico\". Si ricorda come alle sue esequie parteciparono \"tutti gli artefici della sua citt\u00e0\".\nVasari lo ricord\u00f2 con affetto, descrivendo un carattere schivo, non amante della politica e della vita ufficiale, ma preso dall'amore per il proprio lavoro: \u00abera un uomo capricciosissimo, e gli riusciva ogni cosa\u00bb.\nFortuna critica.\nApprezzato dal Vasari, che ne loda le capacit\u00e0 di invenzioni prospettiche e i \"riverberi molto artifiziosi\" dei suoi colori, pur con riserve - l'\"ariaccia di volti spaventata\" - riguardo all'espressivit\u00e0 delle sue figure, il giudizio si raffredda nei tre secoli successivi, nel raffronto costante con l'opera classicheggiante del Sodoma: cos\u00ec per il Della Valle \"il principal merito di Meccherino consistendo in una certa energia d'immaginare copiosamente, e di esprimersi con facilit\u00e0 in aria gaja e brillante\" e per quanto \"non possa mettersi del paro con Sodoma, ha per\u00f2 il suo gran merito per esser posto vicino ai grandi Maestri\".\nMentre gli studiosi dell'Ottocento arricchiscono di documenti la biografia del pittore, del clima positivista risente lo studio del Guaita che crede di individuare in una presunta turba visiva del Beccafumi le caratteristiche del suo cromatismo.\nNel Novecento si rivaluta lentamente l'esperienza manierista; per il Dami, \"il Beccafumi \u00e8 la negazione di quella che potrebbe chiamarsi la tendenza \"architettonica\" della pittura...Niente di architettonico: cio\u00e8 di costruito sopra una base certa e immutabile che impedisce deviazioni... Il modo di essere della sua visione non si manifesta sotto l'influsso di una direttiva principale... \u00c8 vivido di movimenti bruschi in estensione e in profondit\u00e0. La sua fantasia, quando \u00e8 in atto e opera, manca di un principio e di un fine. Il diagramma della sua pittura non \u00e8 una linea ma una serie di punti. E fatalmente egli \u00e8 l'uomo del particolare. Compone un quadro secondo le modalit\u00e0 correnti, ma si svia dietro una spezzatura che gli piace, si delizia ad attenuare, fino a spegnerla, una demarcazione...\".\nPer Luisa Becherucci, \"per il Beccafumi, l'opposizione classico/anticlassico ha avuto poco valore, poich\u00e9 immediatamente l'adozione di moduli classicistici si subordinava alla sua personale concezione della luce. E di essa sola era fatale conseguenza il ritmico irrealismo delle forme, la costruzione spaziale senz'altra profondit\u00e0 di quella richiesta dall'effetto pittorico\".\nSecondo il Briganti, il Beccafumi \u00e8 del tutto indipendente dal Rosso Fiorentino e dal Pontormo; vicino a loro \"per l'estro bizzarro dell'invenzione e la particolare temperatura sentimentale del rapporto con le forme rinascimentali\" se ne allontana in virt\u00f9 delle \"esperienze visive romane, in particolare il contatto con il connazionale Peruzzi e poi una sua interpretazione manieristica di certi modi raffaelleschi... una visione personale e, ci\u00f2 che pi\u00f9 conta, squisitamente toscana che si concreta in forme precise di stile fin dalle prime opere condotte dopo il ritorno in patria. S\u00ec che ricordi compositivi di Fra' Bartolomeo e dell'Albertinelli ritornano ancora per tutto il secondo decennio, unita alla vena sottile e sconcertante sgorgata da antiche impressioni leonardesche, arricchiti ma non cancellati da deformazioni di pensieri raffaelleschi o di nuove clausole michelangiolesche, accompagnati sempre alla tempra vitale della cultura senese, rinvigorita dal Sodoma...\".\n\"L'ammirata pala con la \"Nascita della Vergine\" della Pinacoteca di Siena, eseguita agli inizi del quinto decennio, sta a dimostrare, nella sapiente composizione ambientata in una stanza illuminata dall'alto con effetti di luce in certo senso anticipatori di future soluzioni, con quanta vitalit\u00e0 il Beccafumi riuscisse a esprimere le inquiete immagini della sua fantasia. Tale libert\u00e0 fantastica compiutamente espressa fino ad allora solo nei quadri di piccole dimensioni...caratterizza tutte le ultime creazioni del pittore. Non decadenza, come spesso \u00e8 stato suggerito, ma potente tentativo di sciogliere la compattezza dei volumi in vibrazioni di luce \u00e8 l'aspetto che distingue l'estrema attivit\u00e0 del maestro senese\" (Sanminiatelli).\nPer la Francini Ciaranfi il Beccafumi risolse \"quella lotta antitetica ed aspra che avvenne nel Cinquecento fra la forma e la misura classica del pieno Rinascimento, in cui si sentiva raggiunto il colmo della perfezione, ma si aveva, insieme, coscienza di aver raggiunto con questo qualcosa di invalicabile, cui si sarebbe potuto dare nuova vita solo cambiandone i termini, in un linguaggio diverso, che era quello degli \"irriducibili effetti al limite di ogni realt\u00e0\" (Becherucci), e cio\u00e8 del colore, della luce, della fantasia idealizzatrice, del ritmo fine a s\u00e9 stesso. Nel Beccafumi tutti questi fermenti, questa anelata nuova via, sembrano ottenere subito o quasi subito una loro soluzione, come senza fatica, anzi con piena felicit\u00e0, armonia, coerenza. Il colore e la luce elementi fra i pi\u00f9 inafferrabili, egli li accorda e risolve con la poesia di una sua fantasia raffinata e sensibilissima... la realt\u00e0, la plasticit\u00e0, superate, divengono per lui solo qualcosa di essenzialmente indicativo, risolte spesso nel simbolo, nell'allusivo, nel ritmo. Una luce cruda e diretta avrebbe tolto ovviamente quelle vaghe impersonalit\u00e0; ma la luce deve e vuole essere per lui un potenziamento fantastico... un mezzo per conciliare il dissidio del tardo Rinascimento fra forma, luce e colore: e risolvere l'assoluta, umana, e sovrumana, armonia di Raffaello in un'animazione di vita irreale, di colore irreale, di luci irreali\"."}
{"id": "75742", "revid": "367445", "url": "https://it.wikipedia.org/wiki?curid=75742", "title": "Valencia", "text": "Valencia, ufficialmente Val\u00e8ncia in valenciano (in castigliano pronunciato ; in valenciano pronunciato ; e anche tradizionalmente ), nota in italiano anche come Valenza, \u00e8 una citt\u00e0 della Spagna centro-orientale, la terza del paese per numero di abitanti dopo Madrid e Barcellona.\nCapoluogo dell'omonima provincia e della Comunit\u00e0 Valenciana o Valenzana (\"Comunitat Valenciana\"), Valencia sorge sul golfo che reca il suo nome, lungo la costa centro-orientale della Spagna e alla foce del fiume Turia. Viene chiamata comunemente dai valenzani \"Cap i Casal\".\nLa popolazione della citt\u00e0 \u00e8 di 789.744 abitanti (2021) mentre l'area metropolitana ha abitanti in , con una densit\u00e0 di .\n\u00c8 situata presso la foce del fiume Turia.\nGeografia fisica.\nTerritorio.\nPresenta soprattutto un terreno pianeggiante con coste basse e sabbiose.\nClima.\nValencia gode di un clima mediterraneo mite e umido. La temperatura media annuale \u00e8 di 18,3\u00a0\u00b0C, con valori che oscillano dagli 11,9\u00a0\u00b0C di gennaio ai 26,1\u00a0\u00b0C di agosto. Le precipitazioni, con una media di 454\u00a0mm all'anno, si concentrano nella stagione autunnale solitamente in modo intenso.\nOrigini del nome.\nI Romani, che fondarono la citt\u00e0 nel II secolo a.C., la chiamarono \"Valentia Edetanorum\", toponimo che significa \"citt\u00e0 forte degli Edetani\", una trib\u00f9 iberica insediata nella zona.\nSotto i Mori fu nota come \"Balansiya\". Tramite cambiamenti di suono regolari \u00e8 diventata quindi \"Valencia\".\nAttualmente viene ufficialmente riconosciuta la denominazione bilingue Val\u00e8ncia/Valencia, che vale anche per la provincia omonima. Colloquialmente in valenciano la citt\u00e0 \u00e8 chiamata anche \"Cap i Casal\", ossia capitale.\nStoria.\nI Romani.\n\"Valentia Edetanorum\" venne fondata dai romani nel 138 a.C., sotto il console Decimo Giunio Bruto Callaico, lungo la riva destra del fiume Turia, sul luogo di un antico insediamento iberico. Nel corso della guerra tra Pompeo e Sertorio (75 a.C.), la citt\u00e0 fu distrutta e successivamente abbandonata per pi\u00f9 di cinquant'anni. Solo a met\u00e0 del I secolo d.C. la citt\u00e0 rifior\u00ec, grazie all'arrivo di nuovi abitanti dalle zone vicine, l'ampliamento urbano e la costruzione di grandi opere pubbliche.\nCon la crisi dell'Impero romano nel III secolo per Valencia inizi\u00f2 un lungo periodo di decadenza. Il numero degli abitanti diminu\u00ec, interi quartieri si spopolarono e le infrastrutture pubbliche caddero in abbandono. A quel periodo si pu\u00f2 far risalire la prima comunit\u00e0 cristiana a Valencia, che ebbe in san Vincenzo martire, ucciso nel 304, la sua prima figura di riferimento. Fu proprio la Chiesa, nei secoli successivi, a riempire il vuoto di potere lasciato dall'impero, prendendo in mano l'amministrazione della citt\u00e0 e dando impulso ad un parziale recupero urbano con la costruzione di templi cristiani sui ruderi di quelli romani.\nI visigoti.\nAll'inizio del V secolo cominciarono le invasioni dei visigoti nella penisola iberica, che dominarono fino al 711, quando furono cacciati dagli arabi. Nel periodo visigoto Valencia assunse importanza dal 554 al 625 quando, grazie alla sua posizione strategica, fu sede di contingenti militari e fortificazioni contro le truppe dell'Impero Romano d'Oriente. Queste ultime erano riuscite infatti a portare la frontiera dell'Hispania bizantina fino a una ventina di chilometri a sud della citt\u00e0, a ridosso del fiume X\u00faquer (J\u00facar).\nGli arabi.\nNel 711 il regno dei visigoti venne schiacciato dall'invasione araba e berbera. Valencia, ovvero \"Balansiya\" (la denominazione in uso presso i musulmani) progressivamente assorb\u00ec gli usi, la lingua, la cultura e la religione dei suoi nuovi abitanti. Anche l'assetto urbanistico cambi\u00f2: fu costruito il palazzo della Rus\u00e0fa (che diede il nome a uno dei quartieri della citt\u00e0, riprendendo il nome d'una residenza califfale a Damasco), venne creata una prima cerniera di coltivazioni al di fuori della citt\u00e0 (in corrispondenza dell'attuale \"barrio del Carmen\") e l'antica sede episcopale visigota fu convertita nella piazza della residenza del governatore (\"w\u0101l\u012b\"), nominato dal califfo di Cordova nel periodo del califfato di Cordova.\nValencia torn\u00f2 in auge dopo la caduta degli Omayyadi di Cordova nel 1010, con la creazione di una propria \"taifa\" o regno indipendente che si organizz\u00f2 grazie a due liberti di Almanzor (al-Mans\u016br Ibn Ab\u012b '\u0100mir), il grande Reggente dell'ultimo periodo califfale. \nDopo la morte del primo, Mub\u0101rak, il secondo (Muzaffar) fu cacciato dalla popolazione che chiam\u00f2 alla guida del regno valenciano Lab\u012bb, anch'egli un affrancato di origine slava che si pose sotto la protezione del conte di Barcellona.\nNel corso delle agitate vicende che contrassegnarono per i musulmani la seconda met\u00e0 dell'XI secolo, Valencia dovette difendersi dal sovrano Ferdinando I di Castiglia, alleato per l'occasione al sovrano musulmano di Toledo, al-M\u00e0'm\u016bn ibn Dh\u016b l-N\u016bn che riusc\u00ec per\u00f2 a detronizzare il giovane sovrano valenciano 'Abd al-Malik ibn 'Abd al-'Az\u012bz, detto al-Muzaffar (il Trionfatore).\nDopo un periodo in cui Valencia fu governata dai signori musulmani di Toledo, la citt\u00e0 cadde sotto il controllo del re di Castiglia Alfonso VI nel 1085. La citt\u00e0 in tutto questo periodo si ampli\u00f2 e fu necessario costruire una nuova cinta muraria. Nel 1094 Rodrigo D\u00edaz de Vivar, detto El Cid, conquist\u00f2 Valencia (la sua vittoria venne immortalata nel poema \"Cantar de mio Cid\"), ma la citt\u00e0 ritorn\u00f2 ancora una volta sotto controllo musulmano quando, nel 1102, l'arrivo dei berberi Almoravidi dal Nordafrica mut\u00f2 ancora gli equilibri istituzionali del regno, con la conquista di Valencia, abbandonata dalla vedova di El Cid, Jimena, dopo essere stata data alle fiamme.\nFino a met\u00e0 del XII secolo Valencia fu retta da governatori almoravidi e, dopo un breve periodo in cui la citt\u00e0 recuper\u00f2 una sua autonomia legando la sua sorte a quella di Murcia, Valencia si pose per 4 anni sotto la sovranit\u00e0 di Ibn Mardan\u012bsh prima di ribellarsi a lui.\nCon l'arrivo dal maghreb dei soldati berberi musulmani degli Almohadi verso il 1172, Valencia perse di nuovo la sua indipendenza fino al 28 settembre 1238 allorch\u00e9 la citt\u00e0 cadde definitivamente nelle mani del re aragonese Giacomo I d'Aragona entrando definitivamente a far parte dei suoi domini.\nIl regno di Valencia.\nRe Giacomo I d'Aragona conquist\u00f2 la citt\u00e0 nel 1238, sconfiggendone il governatore Zayyan ibn Mardanish, e la incorpor\u00f2 nell'appena costituito Regno di Valencia, uno dei regni che formavano la Corona d'Aragona. Dopo cinque secoli finiva cos\u00ec la dominazione araba, e gli abitanti musulmani furono presto espulsi dalla citt\u00e0. Il Re promulg\u00f2 nuove leggi per la citt\u00e0, note come \"els Furs\", che in seguito vennero estese a tutto il regno.\nDopo, nel secolo XIV/XV, il re diede alla citt\u00e0 una nuova bandiera: quattro sottili bande rosse orizzontali su campo giallo con a sinistra un'ornata banda verticale azzurra. Il drappo rappresentava l'Aragona (la cui bandiera era formata da quattro strisce rosse verticali su campo giallo) che raggiungeva il mare. La punta dell'asta della bandiera era decorata con un pipistrello (\"rat penat\"), simbolo del regno, che sarebbe poi stato aggiunto, a partire dal XVI secolo, allo stemma della citt\u00e0.\nIl secolo XIV fu abbastanza travagliato per Valencia. La peste nera del 1348 e le successive epidemie ne dimezzarono la popolazione. Venne costruita una nuova cinta muraria per difendersi dagli attacchi dei castigliani, che vennero respinti per due volte, nel 1363 e nel 1364. Come riconoscimento, il re concesse alla citt\u00e0 il titolo di \"dos veces leal\" (\"due volte leale\"), rappresentato dalla due L che tuttora campeggiano nello stemma cittadino. Nel 1391, in seguito ad un tumulto popolare, gli ebrei che vivevano in citt\u00e0 furono cacciati o costretti a convertirsi forzatamente al cristianesimo.\nIl secolo d'oro.\nA un periodo cos\u00ec negativo segu\u00ec uno straordinario rinascimento economico e culturale, al punto che il XV secolo \u00e8 chiamato \"il secolo d'oro valenciano\".\nGrazie al suo porto sul Mediterraneo, Valencia divenne uno dei principali centri commerciali d'Europa. Gi\u00e0 dal 1283 era attivo il \"Consolat de Mar\", istituzione mercantile che regolava il commercio marittimo. Nel 1408 venne creata anche la \"Taula de Canvis i Deposits\", una banca municipale destinata a finanziare le attivit\u00e0 mercantili. Furono i banchieri valenciani a prestare denaro a Isabella di Castiglia per il viaggio di Cristoforo Colombo del 1492. La Lonja de la Seda (\"Loggia della Seta\"), edificio gotico destinato alle contrattazioni mercantili, venne costruita alla fine del secolo; il monumento, simbolo del potere e del prestigio di Valencia in quell'epoca, \u00e8 stato inserito dall'UNESCO nella lista dei Patrimoni dell'umanit\u00e0.\nLo sviluppo economico favor\u00ec le arti e la cultura. A Valencia si trovava la prima pressa da stampa della penisola iberica; nel 1478 venne stampata la prima Bibbia in una lingua neolatina, attribuita a Bonifaci Ferrer. Lo scrittore Joanot Martorell, autore di \"Tirant lo Blanch\", ed il poeta Ausi\u00e0s March furono famosi valenciani dell'epoca. La citt\u00e0 si arricch\u00ec di monumenti: oltre alla Lonja, risalgono a quel periodo il \"Micalet\" (il campanile della cattedrale di Santa Maria) e le \"Torres dels Serrans\".\nL'et\u00e0 moderna.\nIronia della sorte, la spedizione di Colombo finanziata dai capitali valenciani determin\u00f2 la fine del periodo d'oro della citt\u00e0. Con la scoperta dell'America l'asse del commercio mondiale si spost\u00f2 dal Mediterraneo all'Oceano Atlantico. Valencia rimase fuori dalle principali rotte internazionali, e l'attivit\u00e0 mercantile si contrasse notevolmente.\nLa citt\u00e0 perse di importanza economica e culturale. Nei due secoli seguenti pass\u00f2 vicende storiche analoghe a quelle di altre citt\u00e0 spagnole: l'Inquisizione, la Controriforma, il processo di castiglianizzazione, l'espulsione degli ultimi ebrei e arabi, le crescenti proteste popolari contro la monarchia e la nobilt\u00e0.\nDurante la guerra di successione spagnola, Valencia si schier\u00f2 con Carlo d'Austria. Dopo la vittoria dei Borboni nella battaglia di Almansa il 25 aprile 1707, la citt\u00e0 ed il regno persero i privilegi (\"els Furs\") concessi quattro secoli prima da Giacomo I d'Aragona e dovette accettare le leggi e gli usi della Castiglia.\nNel XVIII secolo ci fu una ripresa economica legata alle attivit\u00e0 manifatturiere, in particolare l'industria tessile della seta che, secondo fonti dell'epoca, dava lavoro (anche grazie all'indotto) a pi\u00f9 di 25.000 persone. Il porto rimaneva per\u00f2 in disuso, al punto che le sete prodotte a Valencia venivano trasportate via terra fino a Cadice, dove poi venivano imbarcate ed esportate nel resto del mondo.\nDopo lo sconvolgimento della Rivoluzione francese, e l'insurrezione popolare di Madrid del 2 maggio 1808, anche i valenciani presero le armi e si sollevarono il 23 maggio 1808. Resistettero per due volte agli assalti delle truppe di Napoleone, ma al terzo attacco, il 9 gennaio 1812, i francesi riuscirono ad entrare in citt\u00e0. Se ne andarono un anno dopo.\nIl re Ferdinando VII rientr\u00f2 in Spagna nel 1814 proprio da Valencia, e ripristin\u00f2 la monarchia assoluta. Segu\u00ec un periodo di forti conflitti tra opposte fazioni in tutta la Spagna. A Valencia il rappresentante del re venne incarcerato e giustiziato nel 1820 all'inizio del cosiddetto \"triennio liberale\", a cui segu\u00ec dal 1823 al 1833 un decennio di restaurazione e repressione.\nLa morte di Fernando VIII nel 1833 pose fine alla monarchia assoluta. Si apr\u00ec cos\u00ec un'epoca di grandi cambiamenti per tutta la Spagna, quindi anche a Valencia, con la riforma delle cariche pubbliche e dell'amministrazione statale e locale. Grazie anche all'economia fiorente, la popolazione raddoppi\u00f2 e la citt\u00e0 si espanse, incorporando i paesi della periferia. Vennero realizzate importanti infrastrutture, tra cui la rete dell'acqua potabile nel 1850 e della corrente elettrica nel 1882. Nel 1865 vennero abbattute le antiche mura cittadine, e cominci\u00f2 l'urbanizzazione delle zone a ovest e a sud del centro storico. Fu creato il quartiere modernista dell\"'Ensanche\" o \"Eixample\". Nella seconda met\u00e0 del secolo nacque un movimento di riscoperta della lingua e delle tradizioni valenciane, detto \"Renaixen\u00e7a\".\nIl XX secolo.\nIl \"boom\" edilizio continu\u00f2 nei primi decenni del secolo successivo. Vennero costruiti il Mercato centrale e il Mercado de Col\u00f3n; nel 1921 venne terminata la stazione ferroviaria detta \"Estaci\u00f3n del Norte\". L'economia fiorente si basava principalmente sull'agricoltura (soprattutto agrumi, esportati in tutto il mondo), sulla metallurgia e sull'industria di lavorazione del legno.\nNel novembre 1936, dopo la caduta di Madrid nella guerra civile spagnola, la capitale della Repubblica venne spostata a Valencia. La citt\u00e0 soffr\u00ec per oltre due anni il blocco e l'assedio delle forze di Francisco Franco, che entrarono in citt\u00e0 il 30 marzo 1939. Il periodo postbellico fu duro per i valenciani, a cui il regime tolse anche la libert\u00e0 linguistica: parlare o insegnare il valenciano era proibito, usare tale lingua era un reato.\nIl 14 ottobre 1957 il fiume Turia strarip\u00f2, uccidendo molti valenciani in quella che viene considerata la peggiore alluvione della storia della citt\u00e0. In seguito il fiume venne deviato lungo un corso alternativo, lontano dalla citt\u00e0; il vecchio letto asciutto venne convertito in un parco, i giardini del Turia, che attraversano la citt\u00e0 e sono una delle principali attrattive.\nDopo la morte di Franco nel 1975 e l'approvazione della Costituzione spagnola nel 1978, venne riconosciuta alla Comunit\u00e0 Valenciana, di cui Valencia \u00e8 capoluogo, lo statuto di autonomia.\nTra la fine del XX secolo e l'inizio del XXI secolo a Valencia sono stati realizzati numerosi progetti architettonici e urbanistici, che hanno trasformato ulteriormente la citt\u00e0. Il pi\u00f9 imponente \u00e8 la Citt\u00e0 delle Arti e delle Scienze, un nuovo quartiere a sud est del centro progettato dall'architetto valenciano Santiago Calatrava.\nSociet\u00e0.\nEvoluzione demografica.\nAl censimento del 2008 Valencia aveva una popolazione di poco superiore agli abitanti; considerando la sua area metropolitana invece la popolazione \u00e8 di abitanti.\nLingue e dialetti.\nNella citt\u00e0 sono ufficiali due lingue, il castigliano (o spagnolo) e il valenzano. Valenzano \u00e8 il nome storico e ufficiale utilizzato dalla Comunit\u00e0 Valenciana per indicare il catalano. La distinzione tra valenzano e catalano \u00e8 meramente politica: infatti secondo l'Accademia della Lingua Catalana il valenzano \u00e8 una variet\u00e0 del catalano strettamente imparentata alle parlate occidentali (della Provincia di Lleida e della parte meridionale di quella di Tarragona) di tale lingua, mentre secondo l'Acad\u00e8mia Valenciana de la Llengua, il catalano sarebbe nato cronologicamente dopo il valenzano. Non si sa con certezza quale dei due idiomi sia nato prima, ma hanno una forte somiglianza. A causa della pressione politica e demografica del passato, il castigliano \u00e8 predominante, ad eccezione delle zone circostanti l'area metropolitana della provincia di Valencia dove \u00e8 parlato regolarmente il valenzano. Nonostante ci\u00f2, il governo locale incoraggia l'uso della lingua locale. Ad esempio, tutti i cartelli nella metropolitana (gestita dalla Ferrocarrils de la Generalitat Valenciana) sono scritti in valenciano, con la traduzione in castigliano scritta sotto, nelle scuole di Valencia il valenzano \u00e8 insegnata regolarmente a tutti i bambini fin da piccoli.\nCultura.\nValencia \u00e8 famosa per Las Fallas (\"Les Falles\", in valenciano): una festa popolare che si celebra in onore a San Giuseppe tra il 15 ed il 19 marzo, per la \"paella valenciana\", per \"l'horchata de chufa\" (in valenciano \"orxata\") e per la nuova Citt\u00e0 delle arti e delle scienze.\nInoltre, a Valencia ha luogo ogni anno il prestigioso \"Certamen Internacional de Bandas de M\u00fasica Ciudad de Valencia\", una manifestazione (1886) considerata dagli esperti il pi\u00f9 prestigioso concorso per orchestre di fiati dopo il \"World Music Contest\" di Kerkrade (Paesi Bassi).\nLo scrittore valenciano Vicente Blasco Ib\u00e1\u00f1ez raccont\u00f2 la citt\u00e0 e il suo circondario in cinque romanzi: \"Arroz y tartana\" (1894), \"Flor de Mayo\" (1895), \"La barraca\" (1899), \"Entre naranjos\" (1900), \"Ca\u00f1as y barro\" (1902).\nIstruzione.\nUniversit\u00e0.\nA Valencia esistono due universit\u00e0 pubbliche. La storica Universitat de Val\u00e8ncia (UV), fondata nel 1499 col nome di \"Estudi general\", ha tre campus principali ed \u00e8 molto attiva in quasi tutti i campi del sapere. La si indica spesso col nome di \"Universidad Literaria\" per distinguerla dalla pi\u00f9 recente Universidad Polit\u00e9cnica de Valencia (UPV), creata nel 1968 e pi\u00f9 legata alla scienza e la tecnologia. Esistono, inoltre, due universit\u00e0 private, la Universidad Cat\u00f3lica de Valencia e la Universidad Europea de Valencia, inaugurate rispettivamente nel 2003 e nel 2007) e una sede della UNED Universidad Nacional de Educaci\u00f3n a Distancia).\nUn'altra universit\u00e0 che ha sede a Valencia \u00e8 la privata Universit\u00e0 CEU Cardenal Herrera (CEU) fondata nel 1999.\nLa citt\u00e0 ha inoltre una Escuela Oficial de Idiomas, un Conservatorio Superiore di Musica e un Conservatorio Superiore di Danza. Valencia, infine, \u00e8 sede di un campus della Berklee School of Music ed \u00e8 sede principale di Musikeon, istituzione di riferimento per la formazione musicale specializzata nel mondo di lingua spagnola.\nMusei.\nValencia conta una cinquantina tra musei e sale espositive.\nCucina.\nIl piatto pi\u00f9 noto della cucina valenzana \u00e8 la paella. Si tratta di una preparazione a base di riso, zafferano e olio di oliva, che prende il nome dal recipiente di metallo in cui viene cotta, detto in valenzano \"paellero\". Questo piatto, che internazionalmente viene associato alla cucina spagnola, \u00e8 originario proprio di Valencia, e si \u00e8 diffuso nel resto della Spagna solo a partire dalla fine del XIX secolo. Ne esistono ormai numerose varianti, ma la ricetta tradizionale, che ha preso il nome di \"paella alla valenciana\", \u00e8 condita con carne (pollo e coniglio, costine di maiale e polpettine di carne con pinoli) e verdure (principalmente pomodoro, taccole e peperoni). Nella versione tradizionale vengono usate anche le lumache.\nAltre varianti della tipica paella sono l'\"arr\u00f2s a banda\", piatto tipico dell'Albufera (laguna a sud di Valencia) da mangiare accompagnata con la salsa aioli, e la \"fideu\u00e0\", paella fatta con la pasta tipo gramigna e pesce (si racconta che la fideu\u00e0 sia nata perch\u00e9 alcuni pescatori andati al largo a pescare, all'ora di pranzo decisero di preparare una paella, ma accortisi che non avevano con s\u00e9 il riso, decisero di prepararla con ci\u00f2 che avevano: la gramigna).\nUn'altra specialit\u00e0 tipica di Valencia \u00e8 l'horchata, una bevanda rinfrescante preparata con acqua, zucchero e \"chufa\", un tubercolo di una pianta, il cyperus esculentus, diffusa nella piana di Valencia. Tradizionalmente si consuma come spuntino assieme a un paio di \"farton\", \"brioche\" tipiche di forma allungata. Viene servita nella maggior parte dei bar, nei chioschi ambulanti, nonch\u00e9 in locali dedicati detti appunto \"horchater\u00edas\".\nEsiste anche l'agua de Valencia, che letteralmente significa \"acqua di Valencia\", in realt\u00e0 \u00e8 un cocktail a base di succo d'arancia, \"cava\" (lo spumante spagnolo), gin e vodka.\nEconomia.\nTra la fine del XIX secolo e per quasi tutto il XX secolo, la citt\u00e0 \u00e8 stata la sede di aziende attive nei settori della metallurgia, la ceramica e la produzione di mobili. Una rigida pianificazione urbanistica fece in modo di decentralizzare le attivit\u00e0 produttive e industriali nelle citt\u00e0 dell'\"hinterland\", che conobbero un notevole sviluppo economico e demografico: Manise nel settore ceramico, Benet\u00fasser e Alfafar nel settore dell'arredamento, o Paterna, con la nascita dell'area edificabile di Fuente del Jarro.\nI critici sostengono che questa legislazione (concepita, in teoria, per proteggere il terreno rurale) viene abusata a favore di un grande sviluppo urbano e industriale. Il Comitato delle Petizioni dell'Unione europea ha prodotto nel 2004 una relazione sulla questione, sostenendo che il governo valenciano stava infrangendo dei diritti basilari europei. Gli ambasciatori degli stati membri dell'UE, in rappresentanza dei loro cittadini, hanno protestato con le autorit\u00e0 spagnole e la questione \u00e8 stata deferita alla Corte europea dei diritti dell'uomo. L'ampia copertura del caso offerta dai media esteri minaccia la locale industria del \"turismo residenziale\".\nValencia ha goduto di una forte crescita economica nell'ultimo decennio, dovuta in gran parte a turismo e costruzioni, secondo un modello di sviluppo che ha portato all'occupazione con edifici di molte aree rurali. Inoltre, l'implementazione della Legge regolatrice della attivit\u00e0 urbanistica (LRAU) da parte del governo di Valencia, \u00e8 stata altamente controversa per i meccanismi espropriativi che metteva in opera. La questione fu oggetto di uno scottante documentario trasmesso nel 2005 dal secondo canale televisivo nazionale (TVE2).\nNegli anni Duemila, turismo, agricoltura, vino e industria dei pellami e delle calzature rappresentavano le pi\u00f9 importanti risorse di Valencia. Forte \u00e8 inoltre il rapporto tra imprese e universit\u00e0. I prodotti agricoli prevalenti sono gli agrumi, mentre i principali distretti industriali riguardavano le raffinerie.\nAl 2011, un totale di 3.973 ettari di terreno erano destinati alla coltivazione del frutteto, un'area ridotta dalle esigenze di espansione del porto e della sua zona franca, del sviluppo urbano, la costruzione del nuovo Hospital de la Fe o delle strade intorno alla cintura cittadina.. Il porto e la ferrovia forniscono un'opportunit\u00e0 di trasporto veloce delle merci deperibili dalle campagne al mercato all'ingrosso di Mercavalencia.\nLa concorrenza dei Paesi del Terzo Mondo non ha messo a rischio la continuit\u00e0 di un'industria tessile antica e rinomata in tutto il mondo per la qualit\u00e0 dei suoi prodotti, in particolare per la lavorazione della seta. \nOltre a grandi catene di supermercati e ipermercati, la citt\u00e0 ospita i seguenti mercati: Mercado de Col\u00f3n, li mercato Ruzafa, il mercato Benicalap, il mercato Algir\u00f3s, il mercato Castilla, il mercato Cabanyal e il mercato di Torrefiel, unitamente alle vie dei negozi di abbigliamento in Calle Col\u00f3n e dei prodotti tecnologici in Calle Islas Canarias.\nTurismo.\nAgli inizi del XX secolo, fra i ceti della media e alta borghesia si diffuse l'abitudine di costruire una seconda casa o delle vere e proprie spa nelle localit\u00e0 di Malvarrosa e Caba\u00f1al, di cui furono un noto esempio il poeta Blasco Ib\u00e1\u00f1ez col suo \"entourage\" di artisti e filosofi. Ala fine della Guerra civile spagnola, le vecchie spiagge dei pescatori furono convertiti in centri turistici con un'offerta di alloggi e servizi balneari. Ci\u00f2 determin\u00f2 il primo passaggio da un turismo d'\u00e9lite a un turismo di massa.\nIl \"boom\" vero e proprio, tuttavia, si ebbe a cavallo tra la fine del XX secolo e l'inizio del XXI, con l'attrattiva internazionale dell'America's Cup e del Gran Premio d'Europa di Formula 1 svoltisi nel Circuito urbano di Valencia, con la costruzione del Bioparc Valencia, del Palazzo della Musica e di quello dei congressi, nonch\u00e9 della Citt\u00e0 delle Arti e delle Scienze.\nIl Palazzo dei Congressi, progettato dall'architetto inglese Norman Foster, fu inaugurato dai re di Spagna nel 1998 e si estende su una superficie di 15.581 m\u00b2, dotata di tre auditorium e sale conferenze, nove sale commissioni e una sala espositiva di 1.077 m\u00b2. Il complesso fu concepito come un centro polivalente atto ad ospitare tutti i tipi di eventi e convegni, sia nazionali che internazionali, in particolare grandi congressi e conferenze. Il tetto di 8.200 m\u00b2 dell'edificio si distingue per la presenza di pannelli fotovoltaici ed \u00e8 supportato da pilastri in vetro, pietra e alabastro, con un baldacchino alto diciotto metri.\nDalla sua apertura nel 1998 al 2011, il Palacio de Congresos ha ospitato oltre 2.000 eventi ai quali hanno partecipato pi\u00f9 di 1.5 milioni di persone, con una ricaduta sul tessuto economico locale pari a pi\u00f9 di 700 milioni di euro. Nel 2010 \u00e8 stato premiato con il massimo riconoscimento dell'International Association of Congress Palaces.\nLa Feria Muestrario Internacional de Valencia \u00e8 il pi\u00f9 antico soggetto organizzatore di eventi fieristici di tutta la Spagna. Fondata nel 1917, ha sede nel quartiere di Benim\u00e1met, che l'architetto architetto Jos\u00e9 Mar\u00eda Tom\u00e1s Llavador ha ristrutturato ed esteso fino a portarlo ad essere la quarta sede fieristica pi\u00f9 grande del mondo, che annualmente organizza pi\u00f9 di cento eventi, fiere e mostre, che lo rendono un punto di riferimento a livello europeo. Gli eventi afferiscono ai settori dell'agricoltura, dei prodotti alimentari, dell'arredamento, del turismo, della formazione e del lavoro. Nel 2010 Feria Valencia ha registrato oltre un milione e trecentomila visitatori da tutto il mondo e pi\u00f9 di dodicimila espositori -diretti e rappresentanti- hanno partecipato ai suoi concorsi, con un giro d'affari stimabile tra i 700 e gli 800 milioni di euro all'anno per Feria Valencia e il suo indotto.\nInfrastrutture e trasporti.\nI trasporti pubblici sono forniti dalla \"Ferrocarrils de la Generalitat Valenciana\" (FGV) che opera con la metropolitana di Valencia (6 linee miste) e altri servizi di treni, tram e autobus. L'Aeroporto di Valencia \u00e8 situato a 9\u00a0km a ovest dalla periferia di Valencia raggiungibile con la metro 3 e 5. In centro alla citt\u00e0 \u00e8 presente la stazione ferroviaria del nord, capolinea delle Cercan\u00edas di Valencia.\nLa citt\u00e0 \u00e8 collegata con l'Alta Velocit\u00e0 AVE di Renfe a Barcellona e Madrid direttamente dalla nuova stazione Joaquin Sorolla inaugurata recentemente.\nStrade.\nLe principali autostrade di Valencia hanno un percorso radiale, come la V-21, V-31, A-3, V-15/CV-500, la CV-35 o la CV-36. Valencia possiede anche una serie di circonvallazioni, come la By-pass, la V-30, che unisce l'A-7 con il porto cittadino, o la CV-30 che percorre l'area a nord del capoluogo.\nFerrovie.\nLa citt\u00e0 ha cinque stazioni ferroviarie di cui quattro sono locali e una per tratte di media percorrenza: Valencia-Nord, Valencia-Fuente de San Luis, Valencia-Caba\u00f1al, Valencia-San Isidro e Valencia Joaqu\u00edn-Sorolla. Quest'ultima \u00e8 una stazione provvisoria per la nuova linea ad alta velocit\u00e0 che collega la citt\u00e0 con Madrid, Cuenca e Albacete, che si trova in Calle San Vicente, non distante dalla stazione nord.\nil progetto dell'alta velocit\u00e0 dell'AVE prevede l'attraversamento di Valencia con un tunnel a tre corsie (due per i treni AV e una per i pendolari), che passer\u00e0 sotto il tracciato ferroviario in corrispondenza delle stazioni di German\u00edas e Marqu\u00e9s del Turia, e che sar\u00e0 interconnesso alle stazioni dei pendolari di Avenida de Arag\u00f3n e di Campus Tarongers.\nValencia ha un proprio hub per il trasporto dei pendolari, che \u00e8 composto da sei linee che collegano Valencia con Gandia, Mogente, Utiel, Xirivella, Caudiel e Castell\u00f3n de la Plana. Quattro di esse comunicano con altrettante tratte a media e lunga distanza che collegano Valencia con Madrid, Barcellona, Albacete e Saragozza.\nPorti.\nL'autorit\u00e0 portuale Valenciaport gestisce i porti di Valencia, Sagunto e Gandia. Nel 2004, il porto di Valencia aveva una superficie totale superiore a quattro milioni di metri quadrati, di cui 2.13 erano destinati allo stoccaggio]e 0.778 mln alle strade, con un'offerta di 9.637 metri di ormeggio distribuiti in sedici moli e due banchine.\nCon una movimentazione di 64 milioni di tonnellate e un incremento del 10,81% sull'anno precedente, il sistema portuale di Valencia si \u00e8 confermato nel 2010 come il pi\u00f9 importante scalo merci del Mediterraneo occidentale per quanto riguarda il traffico di container, in termini di volumi di attraversamento. Secondo fonti del Ministero dello Sviluppo, dal 2006 il porto di Valencia \u00e8 il primo porto spagnolo nel traffico di container, il quinto in Europa e uno dei primi cinquanta al mondo.\nMentre la Logistics Activities Zone (ZAL) di Valencia \u00e8 un centro logistico multimodale di stoccaggio della merce marittima, che ospita le sedi operative e amministrative di varie che traggono profitto dalle sinergie con l'ampia rete stradale e ferroviaria, collegate al resto dell a Spagna.\nIl Terminal passeggeri del porto di Valencia \u00e8 gestito dalla compagnia di navigazione Acciona Trasmediterr\u00e1nea e offre servizi di supporto ai proprietari di navi da crociera, quali: assistenza all'equipaggio, passerelle di accesso diretto alle navi, parcheggio passeggeri, negozi di articoli da regalo, \"duty free\", oltre a linee regolari da e per Palma di Maiorca, Ibiza, Mah\u00f3n e Formentera.\nNel 2010, il porto ha registrato 156 scali crocieristici con 253.000 passeggeri, rispettivamente cresciuti del 9,29% e del 37% anno su anno.\nAeroporti.\nLa legge sugli aeroporti del 1927, stabil\u00ec l'urgenza di dotare la citt\u00e0 di un aeroporto, motivo per il quale nell'area del porto fu attrezzato uno spazio utile per l'idroaviazione. Poco tempo pi\u00f9 tardi, fu proposto il progetto di realizzare l'aeroporto sulla lingua di terra che separa l'Albufera da Valencia dal mare, in modo che potesse essere utilizzato sia per gli aeroplani che dagli idromobili che dagli aerei terrestri. L'idea fu poi accantonata per costruire l'aeroporto di Manises. Aperto nel marzo del 1933, l'anno successivo fu incluso nel'area doganale e il 1\u00ba settembre divenne operativa la prima tratta regolare di collegamento fra Madrid e Valencia.\nDal 2001 al 2003, il numero di passeggeri \u00e8 aumentata da 2.1 a 4.9 milioni, pi\u00f9 che raddoppiato grazie ad un'ampia offerta di compagnie low-cost presenti dal 2003. Nel settembre del 2008, fu inaugurato l'hub secondario di Manises, collegato da autobus, taxi e metropolitana al centro di Valencia, che dista otto chilometri. L'aeroporto ospita voli per tutta la Spagna, l'Europa e le citt\u00e0 del Nord Africa. Dal 6 giugno 2009, \u00e8 iniziato un servizio di quattro voli settimanali per il John F. Kennedy International Airport di New York.\nNella seconda decade del Duemila, sono stati aperti i cantieri per i lavori di ampliamento del terminal, la piattaforma logistica per il trasporto merci e quella per l'aviazione generale, il parcheggio, l'assistenza tecnica per il controllo e il monitoraggio di tali strutture, nonch\u00e9 il nuovo Terminal 2, estensione sul lato est a complemento del terminal regionale.\nMobilit\u00e0 urbana.\nIl servizio notturno e diurno di trasporto urbano e extraurbano \u00e8 gestito dalla Empresa Municipal de Transportes\nMetropolitana.\nLa metro di Valencia \u00e8 stata la terza rete metropolitana costruita in Spagna, dopo quelle di Madrid e Barcellona ed \u00e8 seconda per numero di chilometri soltanto a quella della capitale iberica.\nLa rete gestita dalla municipalizzata Ferrocarrils de la Generalitat Valenciana \u00e8 la continuazione della rete ferroviaria a scartamento ridotto \"Trenet de Valencia\", costruita nel XIX secolo dalla Sociedad Valenciana de Tranv\u00edas per collegare la metropoli con i centri urbani limitrofi. La societ\u00e0 assunse il nome di Compa\u00f1\u00eda de Tranv\u00edas y Ferrocarriles de Valencia e infine quello di Ferrocarriles Espa\u00f1oles de V\u00eda Estrecha.\nNegli anni '80, la rete fu ampliata e convertita per il trasporto metropolitano, arrivando ad avere nel 2015 sei linee sotterranee e tre linee di superficie:\nAutobus.\nL'Agenzia per la mobilit\u00e0 di Valencia ha istituito Metropolitan Buses of Valencia (MetroBus), un consorzio di otto vettori di trasporto pubblico locale (AUVACA, EDETANIA BUS, AVSA - Autos Vallduxense, FERNANBUS, Autobuses BU\u00d1OL, Autobuses HERCA, URBETUR e ALSA) che gestiscono 58 linee di servizio extraurbano e che possono fornire servizi opzionali di trasporto con i mezzi regolari.\nLa stazione urbana degli autobus si trova a Avenida Men\u00e9ndez Pidal, da dove si dipartono linee urbane, nazionali e internazionali. La stazione \u00e8 servita da un'autorimessa dei taxi e dalla fermato di Turia della MetroValencia.\nTaxi.\nValencia \u00e8 servita da una rete di circa 3.000 taxi di colore bianco, che riportano la dicitura \"Generalitat Valenciana\" e, sulla portiera del conducente, la scritta \"Valencia Area\". Una luce verde sul tetto dei mezzi indica se sono liberi, mentre un secondo display luminoso indica la tariffa applicata (da 1 a 3).\nFino agli anni '80, i taxi erano di colore nero con una striscia orizzontale gialla lungo l'intero veicolo che sulla portiera lato passeggeri riportava il disegno delle armi della citt\u00e0 e il numero di licenza concessa dal Comune. In base al numero finale delle licenze, i taxisti hanno diritto a un giorno di riposo fra il luned\u00ec e il venerd\u00ec che varia annualmente, oltre a un giorno nel fine-settimana che segue una rotazione settimanale.\nAl 2015, il parco auto circolante era rinnovato in media di cinque anni e da un decennio beneficiava di un contributo del Ministero dei Trasporti iberico, erogato attraverso l'Agencia Valenciana de Movilidad, per l'acquisto di veicoli elettrici e ibridi.\nBicicletta.\nLa comunit\u00e0 autonoma \u00e8 servita da un tracciato di 160 chilometri di piste ciclabili che collegano le aree periferiche al centro urbano.\n\"Valenbisi\" \u00e8 il servizio di \"bike sharing\" attivato dal comune il 21 giugno 2010 e gestito dalla societ\u00e0 JCDecaux. Partito con 500 mezzi distribuiti su 50 stazioni, nei cinque ani successivi \u00e8 arrivato ad avere una rete di 275 stazioni con 2.750 mezzi, disponibili in diurna e notturna per 365 giorni all'anno.\nValencia \u00e8 attraversata da EuroVelo 8, la rotta mediterranea dei tre percorsi di questa rete europea che toccano 3.000 chilometri del territorio iberico.\nAmministrazione.\nGemellaggi.\nValencia \u00e8 gemellata con:\nSport.\nIl calcio \u00e8 lo sport pi\u00f9 popolare. Due sono le squadre principali della citt\u00e0, che giocano in due stadi differenti. La pi\u00f9 antica \u00e8 il Levante Uni\u00f3n Deportiva, fondata nel 1909, che disputa le partite interne nel campo \"Ciutat de Valencia\"; per i risultati conseguiti, tuttavia, viene posta in secondo piano, a favore dell'altra, il Valencia Club de F\u00fatbol. Quest'ultima compagine ha il suo quartier generale nello stadio di Mestalla; vanta nel suo \"palmar\u00e8s\" 6 titoli di Liga, 8 Coppe del Re e 7 coppe europee.\nDalla sezione pallacanestro del Valencia CF nel 1986 nacque il Valencia Basket Club, sponsorizzato Power Electronics, che milita nella Liga ACB spagnola. Ha in bacheca il titolo di Campione di Spagna stagione 2016-2017 (Liga ACB), una Coppa del Re e una Coppa ULEB, 4 titoli Eurocup.\nValencia ha ospitato nel 2007 e nel 2010 rispettivamente la trentaduesima e la trentatreesima edizione dell'America's Cup di vela . Con oltre 150 anni di storia, \u00e8 il trofeo sportivo pi\u00f9 antico del mondo e riunisce l'eccellenza del mondo della vela. La sede \u00e8 stata scelta soprattutto per il concreto impegno dagli enti locali e nazionali, fattisi garanti della realizzabilit\u00e0 delle strutture idonee; la citt\u00e0 \u00e8 stata cos\u00ec preferita ad altre candidate come Napoli e Marsiglia. Tra il 2004 e il 2007, grazie alle regate della Louis Vuitton Cup, i migliori equipaggi velici del mondo si sono affrontati nelle acque del porto di Valencia. Il vincitore di questa competizione, l'Emirates Team New Zealand, ha poi affrontato il detentore del trofeo, l'equipaggio svizzero di Alinghi, senza peraltro riuscire a sconfiggerlo.\nA circa 20\u00a0km da Valencia sorge l'autodromo \"Ricardo Tormo\", che ospita gare del campionato del mondo superbike, motomondiale, test di Formula 1 e altri campionati minori di auto e moto.\nIl 24 agosto 2008 la citt\u00e0 ha ospitato il suo primo Gran Premio d'Europa di Formula 1, su un circuito cittadino ricavato dalle strade nella zona del porto, con i box localizzati presso gli hangar utilizzati dalle squadre della Louis Vuitton Cup e della XXXII America's Cup.\nCi sono tre club cittadini di rugby: Les Abelles che gioca nella Divisi\u00f3n de Honor, la serie A del rugby in Spagna; il Cau Valencia che gioca nella serie B del rugby spagnolo e il Club de Rugby San Roque.\nSoprattutto nei paesi di provincia \u00e8 famoso lo sport popolare e antico chiamato \"Trinquete\" o Pilota valenciana. Vi sono altre varianti chiamate \"Raspall\" e \"Escala i Corda\", con regole simili al tennis e allo squash, che si giocano o singolarmente o a coppia."}
{"id": "75744", "revid": "466539", "url": "https://it.wikipedia.org/wiki?curid=75744", "title": "Marshall McLuhan", "text": "La fama di Marshall McLuhan \u00e8 legata alla sua interpretazione innovativa degli effetti prodotti dalla comunicazione sia sulla societ\u00e0 nel suo complesso sia sui comportamenti dei singoli. La sua riflessione ruota intorno all'ipotesi secondo cui il mezzo tecnologico che determina i caratteri strutturali della comunicazione produce effetti pervasivi sull'immaginario collettivo, indipendentemente dai contenuti dell'informazione di volta in volta veicolata. Di qui la sua celebre tesi secondo cui \"il medium \u00e8 il messaggio\".\nBiografia.\nNato nel 1911 in Canada a Edmonton, nella provincia dell'Alberta, McLuhan studi\u00f2 dapprima ingegneria alla Universit\u00e0 del Manitoba, quindi lingua e letteratura inglese all'Universit\u00e0 di Cambridge, nel Regno Unito. A Cambridge fu allievo di I. A. Richards e Frank Raymond Leavis e fu influenzato dalla corrente letteraria del New Criticism. Nell'anno accademico 1936-37 insegn\u00f2 all'Universit\u00e0 del Wisconsin. Il 30 marzo 1937 McLuhan complet\u00f2 quella che era stata una conversione lenta ma totale, quando fu formalmente accolto nella Chiesa cattolica Romana. In seguito insegn\u00f2 nelle istituzioni di educazione superiore della Chiesa cattolica.\nDal 1937 al 1944 insegn\u00f2 inglese alla Saint Louis University. Qui ebbe tra gli studenti un giovane gesuita di nome Walter J. Ong, che avrebbe poi preparato e discusso la tesi (Ph.D.) su un argomento proposto da McLuhan, e che sarebbe diventato anch'egli, in seguito, in modo analogo al suo amico e maestro McLuhan, un'autorit\u00e0 nel campo dei mezzi di comunicazione e delle relative tecnologie.\nIl 4 agosto 1939 McLuhan spos\u00f2 Corinne Lewis, di Fort Worth (Texas), e insieme passarono il 1939-40 nell'Universit\u00e0 di Cambridge, dove egli continu\u00f2 a lavorare alla sua tesi di dottorato su Thomas Nashe e le arti verbali. Dal 1944 al 1946 McLuhan insegn\u00f2 presso l'Assumption College a Windsor, nel Canada. Dal 1946 al 1979 insegn\u00f2 al St. Michael's College dell'Universit\u00e0 di Toronto, avendo personaggi come Hugh Kenner tra i suoi studenti. McLuhan insegn\u00f2 anche per un anno alla Fordham University, quando suo figlio Eric realizz\u00f2 il famoso \"esperimento di Fordham\" sugli effetti della televisione.\nOpera.\nDurante gli anni trascorsi all'Universit\u00e0 di Saint Louis (1937-1944), McLuhan lavor\u00f2 a due progetti ambiziosi: la sua tesi di dottorato e il manoscritto che fu poi pubblicato in libro nel 1951 col titolo \"La sposa meccanica\". Tale libro includeva solo una selezione del materiale che McLuhan aveva preparato.\nLa tesi di dottorato a Cambridge di MCLuhan del 1943 \u00e8 un saggio di formidabile erudizione, che studia la storia delle arti verbali (grammatica, logica e dialettica, retorica\u2014cio\u00e8 il \"trivium\") dall'epoca di Cicerone fino al tempo di Thomas Nashe. Nelle sue pubblicazioni successive McLuhan usa a volte il concetto latino di trivio per indicare una rappresentazione ordinata e sistematica di alcuni periodi della storia della cultura occidentale.\nPer esempio, McLuhan suggerisce che il Medioevo fosse caratterizzato dalla centralit\u00e0 dello studio della logica formale. La svolta chiave che port\u00f2 al Rinascimento non fu la riscoperta di testi antichi ma la nuova enfasi che ricevettero lo studio della retorica e del linguaggio rispetto allo studio formale della logica.\n\"La galassia Gutenberg\".\nIn questo libro McLuhan sottolinea per la prima volta l'importanza dei mass media nella storia umana; in particolare, discute dell'influenza della stampa a caratteri mobili sulla storia della cultura occidentale.\nNel libro McLuhan illustra come con l'avvento della stampa a caratteri mobili (1455) si compia definitivamente il passaggio dalla cultura orale alla cultura alfabetica. Se nella cultura orale la parola \u00e8 una forza viva, risonante, attiva e naturale, nella cultura alfabetica la parola diventa un significato mentale, legato al passato. Con l'invenzione di Gutenberg queste caratteristiche della cultura alfabetica si accentuano e si amplificano: tutta l'esperienza si riduce a un solo senso, cio\u00e8 la vista. La transizione dalla prevalenza di un senso (l'udito della cultura orale) alla prevalenza di un altro (la vista della cultura scritta) ha profonde ripercussioni anche sul nostro modo di percepire il mondo e dargli un senso. La comunicazione orale, poich\u00e9 si veicola attraverso l'udito, ci pone in una relazione avvolgente, in quanto il suono si propaga in ogni direzione. La comunicazione orale ci inserisce in uno stato relazionale emotivamente pi\u00f9 coinvolgente che amplifica il nostro senso di comunit\u00e0. Al contrario, la comunicazione scritta, veicolata dalla vista, ci pone in una modalit\u00e0 di relazione pi\u00f9 distanziante e meno emotiva. Comunicando attraverso il senso della vista, tendiamo pertanto ad esercitare maggiormente la nostra singolarit\u00e0 e razionalit\u00e0.\nLa stampa \u00e8 la tecnologia dell'individualismo, del nazionalismo, della quantificazione, della meccanizzazione, dell'omogeneizzazione, insomma \u00e8 la tecnologia che ha reso possibile l'era moderna.\nLa diffusione della stampa e della comunicazione scritta, inoltre, modifica la relazione anche con altri mezzi di comunicazione apparentemente distanti da un testo. Interessanti, in questo senso, sono le ricerche riportate ne \"La Galassia Gutenberg\" che mostrano come la diffusione del libro eserciti un'influenza significativa anche nella modalit\u00e0 di approccio allo schermo cinematografico. Una volta addestrati ed abituati ad una direzione di lettura (ad esempio da sinistra a destra e dall'alto verso il basso nel canone occidentale) l'occhio tender\u00e0 a \"leggere\" e a recepire le informazioni che passano sullo schermo di un cinema o di un televisore secondo il meccanismo di lettura testuale.\nAlla base del pensiero di McLuhan (e della \"Scuola di Toronto\" di cui, insieme a Walter J. Ong, \u00e8 il maggiore rappresentante) troviamo un accentuato determinismo tecnologico, cio\u00e8 l'idea che in una societ\u00e0 la struttura mentale delle persone e la cultura siano influenzate dal tipo di tecnologia di cui tale societ\u00e0 dispone.\n\"Gli strumenti del comunicare\".\nQuesto \u00e8 tra i lavori maggiormente noti di McLuhan, e costituisce una ricerca innovativa nel campo dell'ecologia dei media. \u00c8 qui che McLuhan afferma che \u00e8 importante studiare i media non tanto in base ai contenuti che veicolano, ma in base ai criteri strutturali con cui organizzano la comunicazione. Questo pensiero \u00e8 notoriamente sintetizzato con la frase \"il medium \u00e8 il messaggio\". Tuttavia sarebbe fuorviante ridurre l'analisi condotta ai soli mezzi di comunicazione di massa o \"mass - media\". La riflessione di McLuhan abbraccia, in linea generale, qualsiasi tipo di \"media\". Secondo McLuhan \u201cmedium\u201d \u00e8 tutto ci\u00f2 da cui si origina un cambiamento; secondo tale accezione, anche l\u2019orologio pu\u00f2 essere definito come media, in quanto ha trasformato il modo di percepire e gestire il tempo. In effetti la versione originale in inglese del libro in questione \u00e8 titolata \"Understanding Media\" (vale a dire \"Capire i media\") mentre il titolo della traduzione italiana - \"Gli strumenti del comunicare\" - trae evidentemente in inganno.\nMcLuhan afferma che \"nelle ere della meccanica, avevamo operato un'estensione del nostro corpo in senso spaziale. Oggi, dopo oltre un secolo di impiego tecnologico dell'elettricit\u00e0, abbiamo esteso il nostro stesso sistema nervoso centrale in un abbraccio globale che, almeno per quanto concerne il nostro pianeta, abolisce tanto il tempo quanto lo spazio\" (Mc Luhan, \"Gli strumenti del comunicare\", Il Saggiatore, Milano, 1967, p.\u00a09). Ad esempio, un primo medium analizzato da McLuhan \u00e8 stato quello tipografico. McLuhan osserva infatti che la stampa ha avuto un grande impatto nella storia occidentale, veicolando la Riforma protestante, il razionalismo e l'illuminismo e originando il nazionalismo, l'industrialismo, la produzione di massa, l'alfabetismo e l'istruzione universale.\nSi pu\u00f2 dunque asserire che qualsiasi tecnologia costituisce un \"medium\" nel senso che \u00e8 un'estensione e un potenziamento delle facolt\u00e0 umane, e in quanto tale genera un messaggio che retroagisce con i messaggi dei \"media\" gi\u00e0 esistenti in un dato momento storico, rendendo complesso l'ambiente sociale, per cui \u00e8 necessario valutare l'impatto dei media in termini di \"implicazioni sociologiche e psicologiche\" (p.\u00a010).\nMcLuhan afferma che il contenuto di una trasmissione ha in realt\u00e0 un effetto minimo sia in presenza di programmi per bambini o di spettacoli violenti. Si tratta certamente di una forzatura, questa, che per\u00f2 tende a mettere l'accento sulla struttura dello strumento che sovente viene dimenticata a favore del contenuto. Per esemplificare, lo stesso film (contenuto) visto alla televisione o al cinema (medium) ha un effetto diverso sullo spettatore. Di conseguenza la struttura della televisione e la struttura del cinema hanno un impatto particolare nella societ\u00e0 e sugli individui che deve essere colto e analizzato attentamente.\nMcLuhan osserva che ogni medium ha caratteristiche che coinvolgono gli spettatori in modi diversi; ad esempio, un passo di un libro pu\u00f2 essere riletto a piacimento, mentre (prima dell'avvento delle videocassette) un film deve essere ritrasmesso interamente per poterne studiare una parte. \u00c8 in questo testo che McLuhan introduce la classificazione dei media in caldi e freddi.\nFra le tesi pi\u00f9 illuminanti, quella per cui ogni nuova tecnologia (comprese la ruota, il parlato, la stampa), esercita su di noi una lusinga molto potente, tramite la quale ci ipnotizza in uno stato di \"narcisistico torpore\". Difatti, una totale immersione nelle logiche mediali pu\u00f2 condurre, inconsapevolmente, l'uomo ad una condizione di \"idiota tecnologico\", ovvero una sorta di narcosi ed intorpidimento in grado di far perdere di vista la realt\u00e0. Se non abbiamo gli anticorpi intellettuali adatti, questo capita appena ne veniamo in contatto, e ci porta ad accettare come assiomi assoluti, le assunzioni non neutrali intrinseche in quella tecnologia. Se invece riusciamo a evitare di esserne fagocitati, possiamo guardare quella tecnologia dall'esterno, con distacco, e a quel punto riusciamo non solo a vedere con chiarezza i principi sottostanti e le linee di forza che esercita, ma anche i mutamenti sociali diventano per noi un libro aperto, siamo in grado di intuirli in anticipo e (in parte) di controllarli. (pp.\u00a019\u201320)\nIn questo saggio viene proposta una interessante visione dell\u2019artista in relazione alla tecnologia e ai media; McLuhan affida all\u2019artista un ruolo centrale definendolo: \u201cl\u2019uomo che in qualunque campo, scientifico o umanistico, afferra le implicazioni delle proprie azioni e della scienza del suo tempo. \u00c8 l\u2019uomo della consapevolezza integrale.\u201d L\u2019autore riconosce all'artista la consapevolezza come strumento di analisi della realt\u00e0 e di anticipazione del futuro: attraverso una profonda visione l\u2019artista analizza il passato e il presente inventando e anticipando possibili mondi futuri. Egli guarda al presente e, con la lente della consapevolezza (capacit\u00e0 alla quale McLuhan riconosce una ruole centrale), vede possibili scenari futuri. Gli artisti interpretano i possibili cambiamenti indotti dalla tecnologia prima che essa inizi a modificare la societ\u00e0, e partendo da questa analisi cercano di proporre dei possibili adattamenti ai mutamenti futuri.\nL\u2019arte ricopre il duplice ruolo di medium e di strumento per proporre un possibile adattamento ai cambiamenti imposti dalla tecnologia; e il ruolo dell\u2019artista \u00e8 anch'esso duplice: da una parte egli deve anticipare degli scenari non ancora esistenti e dall\u2019altra, inventa e propone, a se stesso e alla societ\u00e0, dei modelli possibili per affrontare il cambiamento inevitabile. McLuhan suggerisce di iniziare a guardare all\u2019arte non pi\u00f9 come un gioco ma di vedere il suo reale valore e riconoscerle il suo ruolo anticipatorio.\nNell\u2019era elettrica, nell\u2019era dell\u2019immediatezza e della velocit\u00e0, McLuhan indica la necessit\u00e0 che l\u2019artista ricopra un ruolo centrale nella societ\u00e0, aiutando a riconoscere e comprendere (con altrettanta immediatezza) i cambiamenti indotti dalla tecnologia, estendendo la propria consapevolezza alla collettivit\u00e0.\nSenza una adeguata e necessaria conoscenza degli effetti della tecnologia si rischia di non riconoscere gli imminenti mutamenti e di giungere impreparati diventandone vittima. Per sfuggire a questo pericolo \u00e8 necessario che il ruolo dell\u2019artista venga riconosciuto e valorizzato.\nL\u2019artista pu\u00f2 quindi prepare e anticipare l\u2019effetto di una nuova tecnologia prevenendo l\u2019intorpidimento della mente e l\u2019annichilimento dell\u2019agire cosciente. McLuhan vede perci\u00f2 nell\u2019arte una capacit\u00e0 esatta di prevedere e prevenire le conseguenze, individuali e sociali, della tecnologia.\n\"Il medium \u00e8 il messaggio\".\nL'espressione \"il medium \u00e8 il messaggio\" ci dice perci\u00f2 che ogni medium va studiato in base ai \"criteri strutturali\" in base ai quali organizza la comunicazione; \u00e8 proprio la particolare struttura comunicativa di ogni medium che lo rende non neutrale, perch\u00e9 essa suscita negli utenti-spettatori determinati comportamenti e modi di pensare e porta alla formazione di una certa forma mentis. Ci sono, poi, alcuni media che secondo McLuhan assolvono soprattutto la funzione di rassicurare e uno di questi media \u00e8 la televisione, che per lui era un mezzo di conferma: non un medium che dia luogo a novit\u00e0 nell'ambito sociale o nell'ambito dei comportamenti personali.\nLa televisione non crea delle novit\u00e0, non suscita delle novit\u00e0, \u00e8 quindi un mezzo che conforta, consola, conferma e \"inchioda\" gli spettatori in una stasi fisica (stare per del tempo seduti a guardarla) e mentale (poich\u00e9 favorisce lo sviluppo di una forma mentis non interattiva, diversamente da altri ambienti comunicativi a due o pi\u00f9 sensi).\nNel 1967 McLuhan e Quentin Fiore pubblicano un testo dal titolo \"Il medium \u00e8 il massaggio\". Secondo il figlio di McLuhan (e riportato dal sito della fondazione McLuhan) il termine \"massaggio\" invece che \"messaggio\" \u00e8 frutto dell'errore di un tipografo; quando McLuhan lo vide esclam\u00f2 \"lascialo, \u00e8 grandioso e mira al target!\" Si veniva infatti a creare un involontario gioco di parole, in tipico stile McLuhan, e l'ultima parola del titolo poteva essere interpretata in quattro modi diversi: massaggio, era delle masse (\"Massage\" and \"Mass Age\"), messaggio, era del caos (\"Message\" and \"Mess Age\").\nMedia \"caldi\" e media \"freddi\".\nQuesta classificazione ha dato luogo a equivoci e a discussioni, dovute al fatto che gli aggettivi \"caldo\" e \"freddo\" sono stati adoperati in senso antifrastico, cio\u00e8 in senso opposto rispetto al loro reale significato.\nMc Luhan classifica come \"freddi\" i media che hanno una \"bassa definizione\" e che quindi richiedono un\u2019\"alta partecipazione\" dell'utente, in modo che egli possa \"riempire\" e \"completare\" le informazioni non trasmesse; i media \"caldi\" sono invece quelli caratterizzati da un'alta definizione e da una scarsa partecipazione. McLuhan nei suoi scritti parrebbe cadere in contraddizione nel definire \"caldo\" o \"freddo\" un particolare medium, nel caso della scrittura per esempio questa viene dapprima definita fredda poi \"calda ed esplosiva\".\nPer superare questa ambiguit\u00e0 occorre distinguere il senso emotivo degli aggettivi \"caldo\" e \"freddo\" da quello matematico, specificamente adottato nel senso di una diretta proporzione fra \"temperatura mediatica\" e \"quantit\u00e0 di informazione\". Questa proporzione ha senso nell'ambito di uno e un solo canale sensoriale. Confrontare il \"calore\" della radio con quello della televisione costituirebbe dunque un vizio di forma, poich\u00e9 l'una agisce sull'udito e l'altra sulla visione. Bench\u00e9, ovviamente, televisione e cinema abbiano una forte componente uditiva, nell'analisi della loro temperatura mediatica questa non \u00e8 indicativa, a meno che non si consideri lo specifico canale acustico in un'analisi a parte.\nHa senso, invece, un confronto tra media di diversa \"vocazione\" sensoriale, se si ragiona sugli effetti, in merito a una determinata strategia (ad esempio, la propaganda politica).\n\"Il villaggio globale\".\nQuello del \"villaggio globale\" (1968) \u00e8 un metaforico ossimoro adottato da McLuhan per indicare come, con l'evoluzione dei mezzi di comunicazione, tramite l'avvento del satellite che ha permesso comunicazioni in tempo reale a grande distanza, il mondo sia diventato piccolo e abbia assunto di conseguenza i comportamenti tipici di un villaggio.\nNell'opera \"Understanding Media\" (1964), McLuhan scrive: \"Oggi, dopo pi\u00f9 di un secolo di tecnologia elettrica, abbiamo esteso il nostro sistema nervoso centrale fino a farlo diventare un abbraccio globale, abolendo limiti di spazio e tempo per quanto concerne il nostro pianeta\". Il concetto che sta alla base di questa affermazione \u00e8 la credenza dello studioso nel fatto che la tecnologia elettronica sia diventata un'estensione dei nostri sensi, particolarmente la vista e l'udito. Le nuove forme di comunicazione, specialmente radio e televisione, hanno trasformato il globo in uno spazio fisicamente molto pi\u00f9 contratto di un tempo, in cui il movimento di informazione da una parte all'altra del mondo \u00e8 istantanea. La formazione di una comunit\u00e0 globale ampia ma anche molto integrata nelle sue diverse parti incoraggia lo sviluppo di nuove forme di coinvolgimento internazionale e di correlativa responsabilit\u00e0.\nIl termine villaggio globale \u00e8 inteso, a tal proposito, in due sensi diversi:"}
{"id": "75757", "revid": "1546219", "url": "https://it.wikipedia.org/wiki?curid=75757", "title": "Coppa del Mondo", "text": "Coppa del Mondo o World Cup \u00e8 un termine usato in molti sport per denominare un'importante competizione internazionale a cui partecipano atleti o squadre provenienti da tutto il mondo. Si pu\u00f2 trattare di un torneo ad eliminazione o di un circuito di gare, a cadenza annuale o pluriennale."}
{"id": "75758", "revid": "1869172", "url": "https://it.wikipedia.org/wiki?curid=75758", "title": "Coppa del Mondo FIFA", "text": ""}
{"id": "75759", "revid": "125800599", "url": "https://it.wikipedia.org/wiki?curid=75759", "title": "Azzurra Air", "text": "Azzurra Air era una compagnia aerea italiana con base inizialmente a Bergamo Orio al Serio, successivamente, a seguito di contratto di franchising con Alitalia si trasfer\u00ec a Milano Malpensa. Ha servito voli verso l'Italia, la Gran Bretagna, la Francia, la Svizzera, la Spagna, la Grecia, il Portogallo e altre destinazioni del Mediterraneo.\n\u00c8 stata fondata nel dicembre 1995 da IMS International, Air Malta e Mediocredito. Effettu\u00f2 il primo volo nel dicembre 1996, nel novembre 2004 venne annunciata l'acquisizione della francese Air Littoral da parte di Azzurra Air, ma l'accordo salt\u00f2 il mese successivo a causa delle cattive condizioni finanziarie di Azzurra Air, ceduta nel frattempo da Air Malta al fondo d'investimento \"Seven group\". Nel marzo 2004, le operazioni di volo terminarono e la compagnia venne presto dichiarata fallita. Nel luglio 2005 l'ex presidente Fausto Capalbo e l'ex amministratore delegato M.P. furono arrestati su ordine della Procura della Repubblica di Busto Arsizio per bancarotta fraudolenta, appropriazione indebita, falso e altri reati. Al momento del fallimento la compagnia aveva ordinato 5 Airbus A320-200. Nel 2004 il ramo aviation di Azzurraair venne acquistato dalla societ\u00e0 di Alberto Denzler, primo fondatore (IMS International) di Azzurraair. La compagnia riavvi\u00f2 i voli charter su Grecia, Baleari e Sardegna, grazie ad un accordo con il tour operator di Aosta, la Eurotravel. A causa della revoca da parte dell'Enac della licenza di esercizio viziata da un cavillo giuridico Azzurraair ferm\u00f2 l'attivit\u00e0 nel 2006 per poi essere dichiarata fallita definitivamente nel febbraio del 2007. I vertici furono tutti indagati dalla Procura di Roma per il reato di bancarotta fraudolenta. Per Alberto Denzler e Marco Denzler il Giudice del Tribunale di Roma ipotizz\u00f2 a conclusione del processo il reato di bancarotta semplice ma il reato ormai era caduto in prescrizione e quindi vennero entrambi prosciolti dalle accuse, per l'ex Direttore Generale Cristiano Spazzali, che si era dimesso un anno prima del fallimento, il Tribunale di Roma ha sentenziato l'assoluzione piena per non aver commesso il fatto.\nServizi.\nAzzurra Air oper\u00f2 il primo volo di linea tra Roma e Bergamo Orio al Serio l'8 dicembre 1996. Inizi\u00f2 ad operare voli tra Torino e Zurigo, Parigi e Londra City e nel 2003 un volo tra Milano Malpensa e Rotterdam con aeromobili Avro RJ70/RJ85. Oper\u00f2 con gli stessi aerei diversi voli di linea per Alitalia per circa 4-5 anni. Tutti gli altri servizi furono voli charter.\nFlotta.\nLa flotta di Azzurra Air comprendeva:"}
{"id": "75760", "revid": "203575", "url": "https://it.wikipedia.org/wiki?curid=75760", "title": "Coppa Rimet", "text": ""}
{"id": "75761", "revid": "1869172", "url": "https://it.wikipedia.org/wiki?curid=75761", "title": "Mondiali di calcio", "text": ""}
{"id": "75762", "revid": "1856513", "url": "https://it.wikipedia.org/wiki?curid=75762", "title": "Italy First", "text": "Italy First \u00e8 stata una compagnia aerea italiana con sede a Rimini fondata il 19 dicembre 1996. Serviva voli di linea e charter nazionali in \"Wet Lease\" e in \"Code Share\" per altre compagnie. Dal 2006 la compagnia ha venduto i velivoli e cessato le operazioni.\nFlotta.\nL\"'Italy First\" disponeva di due ATR 42-320 acquistati nel 1999 (\"alla data gennaio 2007\").\nServizi.\nL'Italy First ha operato negli scali di Roma Fiumicino, Milano-Malpensa, Albenga, Trapani, Pantelleria, Torino-Levaldigi, Lampedusa e Aeroporto di Catania-Fontanarossa, oltre che in alcuni scali all'estero."}
{"id": "75763", "revid": "486946", "url": "https://it.wikipedia.org/wiki?curid=75763", "title": "Aeroporto internazionale Leonardo Da Vinci", "text": ""}
{"id": "75766", "revid": "486946", "url": "https://it.wikipedia.org/wiki?curid=75766", "title": "Roma Fiumicino", "text": ""}
{"id": "75768", "revid": "599013", "url": "https://it.wikipedia.org/wiki?curid=75768", "title": "Kevin Garnett", "text": "\u00c8 membro del Naismith Memorial Basketball Hall of Fame dal 2020.\nIl suo palmar\u00e8s include: un titolo NBA (vinto nella stagione 2007-08 con i Boston Celtics), un titolo di MVP della regular season (stagione 2003-04 con i Minnesota Timberwolves), quindici convocazioni per l'All-Star Game (vincendo il premio di MVP nel 2003) e la nomina per otto volte negli All-NBA Teams e All-Defensive Teams. Nella stagione 2007-2008 vince il premio come miglior difensore e nel 2005-2006 il J. Walter Kennedy Citizenship award per il giocatore pi\u00f9 impegnato nel sociale.\nDopo aver frequentato la Farragut Career Academy, \u00e8 stato chiamato come quinta scelta al draft NBA del 1995, divenendo il primo giocatore a essere scelto subito dopo l'high school in venti anni. I suoi soprannomi includono \"The Big Ticket\", \"The Revolution\", \"KG\", \"The Kid\" e \"The Franchise\".\nCaratteristiche tecniche.\nAla grande estremamente versatile, capace di giocare stagioni da ala piccola e centro all'occorrenza, \u00e8 stato uno dei migliori cestisti della propria generazione. Dotato di atletismo straripante, eccelleva in entrambe le fasi di gioco, in difesa era un ottimo marcatore, abile a difendere su tutti gli avversari, e a stoppare le loro conclusioni. In attacco era pericoloso per via del suo ottimo tiro dalla media e dalla medio-lunga distanza (soprattutto in considerazione del suo ruolo di lungo), oltre che spalle e fronte a canestro. Era dotato di grande personalit\u00e0 e foga agonistica, tanto che spesso \u00e8 stato protagonista di alterchi anche coi compagni di squadra.\nCarriera.\nPrimi anni.\nKevin Garnett \u00e8 nato a Greenville, Carolina del Sud da Shirley Garnett e O'Lewis McCullough. Per disputare il suo anno da senior si \u00e8 trasferito alla Farragut Career Academy di Chicago, Illinois. Ha condotto la Farragut a un record di 28-2 e venne nominato giocatore dell'anno di tutte le high school nazionali da parte di \"USA Today\". \u00c8 stato nominato Mr. Basketball per lo Stato dell'Illinois dopo aver realizzato in media 25,2 punti, 17,9 rimbalzi, 6,7 assist e 6,5 stoppate con il 66,7% dal campo. Nei quattro anni di high school, Garnett ha messo a referto in totale di 2533 punti, 1807 rimbalzi e 739 stoppate. \u00c8 stato nominato MOP (Most Outstanding Player) del McDonald's All-American Game dopo aver realizzato 18 punti, 11 rimbalzi, 4 assist e 3 stoppate, dopodich\u00e9 si dichiar\u00f2 eleggibile per il draft NBA del 1995.\nNBA.\nMinnesota Timberwolves.\nGarnett venne chiamato con la quinta scelta nel draft NBA 1995 dai Minnesota Timberwolves. Fin dal loro esordio in NBA, nella stagione 1989-90, i Timberwolves non andarono mai oltre le 29 vittorie stagionali. Nella stagione da rookie di Garnett, i Timberwolves vivevano una fase di transizione. Sostituirono Bill Blair con Flip Saunders come allenatore, e durante la stagione, realizzarono una grande quantit\u00e0 di scambi. Garnett inizi\u00f2 il suo anno da rookie partendo per il pi\u00f9 delle volte dalla panchina, ma, con l'avvicendamento in panchina tra Blair e Saunders, inizi\u00f2 a trovare sempre pi\u00f9 spazio in quintetto. In quella stagione, Garnett e l'appena arrivato Tom Gugliotta erano i pilastri della squadra. Garnett per\u00f2 non salt\u00f2 direttamente a livello di star come avrebbero fatto pi\u00f9 tardi giocatori come Amar'e Stoudemire, LeBron James e Dwight Howard, ma comunque ebbe un'annata da rookie rispettabile. Tenne una media di 10,4 punti, 6,3 rimbalzi e 1,8 assist a partita e venne votato per la seconda squadra degli All-Rookie. Pur avendo alcuni promettenti giocatori, i Timberwolves patirono la loro settima stagione consecutiva sotto le 30 vittorie e non centrarono i play-off. Al tempo Garnett era il pi\u00f9 giovane giocatore in NBA della storia con soli 19 anni e 11 mesi.\nPrima della stagione successiva (1996-97), i Timberwolves fecero uno scambio nel giorno del draft per prendere il playmaker Stephon Marbury di Georgia Tech con la speranza che lui e Garnett seguissero le orme di John Stockton e Karl Malone. Durante la stagione Garnett mostr\u00f2 miglioramenti realizzando in media 17,0 punti, 8,0 rimbalzi, 3,1 assist, 2,1 stoppate e 1,7 rubate a partita. Fece anche due partite in cui mise a referto 8 stoppate. Con un record di 40-42, i Timberwolves fecero la loro prima apparizione nei play-off nella storia della franchigia, Garnett e Gugliotta fecero la loro prima apparizione all'All-Star game, e Marbury si impose come la migliore guardia giovane. In ogni caso, gli Houston Rockets, condotti da Hakeem Olajuwon, li sconfissero con un secco 4-0 nel primo turno dei Playoff NBA del 1997.\nDurante la stagione NBA 1997-98, i Timberwolves e Garnett si accordarono su un'estensione di sei anni del contratto sulla base di 126 milioni di dollari americani. La cosa sciocc\u00f2 tutta l'NBA, e i Timberwolves furono usati come capro espiatorio per il \"lock-out\" che avvenne la successiva stagione. Il contratto era una mossa rischiosa e molti esperti specularono dicendo che questo avrebbe reso impossibile ai Timberwolves prendere nuovi giocatori o tenere i propri. Nonostante il clamore sul suo nuovo contratto, Garnett continu\u00f2 a migliorare, realizzando in media 18,5 punti, 9,6 rimbalzi, 4,2 assist, 1,8 stoppate e 1,7 rubate a partita. Di nuovo, fu chiamato all'All-Star game, e i Timberwolves terminarono con il loro primo record positivo (45-37) nella storia della franchigia. Per il secondo anno consecutivo i giovani Timberwolves vennero estromessi dai play-off al primo turno, stavolta perdendo 3-2 contro i Seattle SuperSonics di Gary Payton. Le due vittorie contro i Sonics erano dunque le prime partite di sempre vinte nei play-off. La stagione successiva cominci\u00f2 in maniera triste per i Timberwolves poich\u00e9 il realizzatore di 20 punti a partita Tom Gugliotta part\u00ec per andare ai Phoenix Suns nella off-season.\nNella ridotta stagione successiva (1998-99), Garnett fece molti passi avanti. Mettendo a referto statistiche di 20,8 punti, 10,4 rimbalzi, 4,3 assist e 1,8 stoppate a partita, venne inserito nella terza squadra All-NBA. In ogni caso, nel mezzo della stagione Stephon Marbury venne ceduto ai New Jersey Nets, dopo una lite su una sua possibile estensione del contratto. Sebbene i Wolves ricevettero il due volte All-Star Terrell Brandon in cambio, essi non furono capaci di passare oltre il caso e arrivarono a stento nei play-off come ottava testa di serie col record di 25-25. I Wolves furono nuovamente sconfitti al primo turno, perdendo per 3-1 contro i futuri campioni NBA San Antonio Spurs condotti dalla giovane stella e futuro MVP delle finali Tim Duncan. Nell'anno successivo, Garnett continu\u00f2 nel suo grande gioco, realizzando in media 22,9 punti, 11,8 rimbalzi, 5,0 assist, 1,6 stoppate e 1,5 rubate a partita e entr\u00f2 nella prima delle sue tre apparizioni nella prima squadra All-NBA. Coadiuvato dall'ala dal tiro veloce Wally Szczerbiak (rookie) e dal veterano Brandon, i Wolves misero a referto un record di 50-32 che costituiva il miglior risultato di sempre della franchigia, ma persero di nuovo al primo turno dei playoff contro i Portland Trail Blazers per 3-1.\nNella stagione 2000-01, la guardia dei Timberwolves Malik Sealy mor\u00ec in un incidente stradale e l'NBA stabil\u00ec che la firma del free agent Joe Smith era illegale. L'NBA pun\u00ec la squadra per la manovra illegale togliendo il team dall'opportunit\u00e0 di scegliere tra i primi tre nel draft successivo, multando Glen Taylor (il proprietario della squadra) per 3,5 milioni di dollari, e deferendo il general manager Kevin McHale per un anno. Garnett condusse i Wolves a un record di 47-35 ed entr\u00f2 nella seconda squadra All-NBA, ma nuovamente i Timberwolves non sopravvissero a lungo nei play-off perdendo al primo turno contro gli Spurs per 3-1.\nNella stagione 2001-02, realizzando in media 21,2 punti, 12,1 rimbalzi, 5,2 assist, 1,6 stoppate e 1,2 rubate a partita sufficienti alla nomina per la seconda squadra All-NBA. Comunque, i Timberwolves furono eliminati dai play-off al primo turno per la sesta volta consecutiva, stavolta perdendo malamente 3-0 contro i Dallas Mavericks di Michael Finley, Steve Nash e Dirk Nowitzki. Nella stagione seguente, Garnett ebbe una delle migliori stagioni della sua carriera, i suoi 23 punti, 13 rimbalzi, 6 assist, 1,6 stoppate e 1,4 palle rubate di media nella stagione gli fecero ricevere la sua seconda nomina nella prima squadra All-NBA e il secondo posto nella lotta al titolo di MVP. I Timberwolves piazzarono un buon record di 51-31, ma, per la settima volta consecutiva, non riuscirono ad andare oltre il primo round dei playoff, stavolta perdendo contro i Los Angeles Lakers per 4-2.\nNella stagione 2003-04, i Timberwolves ingaggiarono i ottimi \"free agent\" Latrell Sprewell e Sam Cassell \u2013 quest'ultimo gi\u00e0 vincitore di due titoli NBA \u2013, che scavalc\u00f2 Troy Hudson nel ruolo di playmaker. In pi\u00f9, il centro difensore Ervin Johnson si aggiunse allo spesso inconsistente pivot Michael Olowokandi. Avendo a supporto la migliore squadra della sua carriera, Garnett realizz\u00f2 in media 24,2 punti, 13,9 rimbalzi, 5,0 assist, 2,2 stoppate e 1,5 rubate a partita, ricevendo il suo primo premio di Most Valuable Player. Con il record di franchigia di 58-24, i Wolves arrivarono ai play-off e ottennero la loro prima serie vincente ai playoff sconfiggendo i Denver Nuggets per 4-1 nel primo turno. Dopo aver anche eliminato i temibili Sacramento Kings per 4-3 nelle semifinali della Western Conference, Garnett e i Timberwolves incontrarono i Lakers. Contro i Lakers, il playmaker Cassell cadde infortunandosi alla schiena. Con anche l'altro playmaker infortunato, i Timberwolves alternarono in quel ruolo il terzo playmaker Darrick Martin alla guardia Fred Hoiberg, o anche facendo partire Garnett sia da ala piccola sia da guardia. I Lakers ottennero una vittoria per 4-2 e i Timberwolves non sono mai pi\u00f9 arrivati sino a l\u00ec.\nNella stagione 2004-05, i Timberwolves si ritrovarono a far fronte a seri problemi interni poich\u00e9 Cassell e Sprewell premevano per un aumento contrattuale e Hudson era scontento di essere una riserva. Garnett venne nominato per la seconda squadra All-NBA, ma con un mediocre record di 44-38, i Wolves fallirono l'accesso ai playoff dopo otto anni consecutivi di presenza. La stagione 2005-06 port\u00f2 maggiore frustrazione a Garnett. Con Sprewell e Cassell riluttanti a restare con una squadra mediocre i Timberwolves ottennero un record di 33-49. Nonostante il gioco di Garnett, la squadra incapp\u00f2 nel peggiore record da quando KG era arrivato. Il 10 maggio 2007 Garnett venne inserito nella terza squadra All-NBA.\nDurante la off-season 2007, Taylor ha ammesso la possibilit\u00e0 di una cessione di Garnett con ottime offerte di scambio . Il luned\u00ec 25 giugno 2007, il nome di Garnett \u00e8 stato accostato a varie squadre in varie voci di mercato che coinvolgevano Lakers, Warriors, Pacers, Celtics e Suns. \nBoston Celtics.\nIl 31 luglio 2007, Kevin Garnett \u00e8 stato scambiato con i Boston Celtics (dove indossa la maglia numero 5) per Al Jefferson, Ryan Gomes, Sebastian Telfair, Gerald Green, Theo Ratliff, premi in denaro, la prima scelta di Boston nel primo giro del draft 2009 (solo se non si tratta delle prime 3) e la prima scelta di Minnesota del primo giro del draft 2009, che era stata ottenuta da Boston nello scambio Ricky Davis-Wally Szczerbiak del 2006. Questo scambio di 7 giocatori per uno \u00e8 il pi\u00f9 grande scambio per un singolo giocatore nella storia della NBA. Prima che si concludesse l'affare, Garnett aveva la pi\u00f9 lunga permanenza presente di un giocatore in una squadra NBA, avendo giocato per i T'wolves nelle sue precedenti 12 stagioni (con un totale di 927 partite). Su ESPN.com \u00e8 stato riportato che Garnett abbia detto di essere fiero di far parte dei Celtics, e che spera di continuare la sua grande tradizione di successi. Nel giorno in cui l'affare \u00e8 stato annunciato, Garnett ha firmato un'estensione di tre anni del contratto per 60 milioni di dollari che comincer\u00e0 dopo che il suo precedente contratto finir\u00e0 dopo due anni.\nIl 1\u00ba agosto, il giorno dopo la firma per i Celtics, Garnett ha effettuato il primo lancio cerimoniale a Fenway Park prima della partita di baseball Red Sox-Orioles. Garnett ha dichiarato di essere un tifoso di lunga data dei Red Sox. Insieme a Ray Allen e Paul Pierce ha formato un ottimo terzetto che il 17 giugno 2008 ha conquistato il titolo NBA, 22 anni dopo l'ultimo vinto dai biancoverdi nel 1986. Per Garnett sono stati la prima finale NBA della propria carriera e il primo anello conquistato. I Celtics vincono la serie per 4-2 contro i Los Angeles Lakers.\nDopo la stagione del titolo Garnett contribuisce al 2\u00ba posto dei Celtics nella Eastern Conference a fine stagione regolare. Nel mese di marzo, per\u00f2, si infortuna al ginocchio durante la gara contro gli Utah Jazz a Salt Lake City e non riesce n\u00e9 a proseguire l'incontro n\u00e9 a giocare nel corso dei play-off, dove Boston, dopo aver eliminato i Chicago Bulls in gara-7 al primo turno, vengono eliminati dagli Orlando Magic in gara-7.\nLa stagione successiva vede il rientro di Garnett sul parquet del TD Garden e il suo ritorno si fa sentire soprattutto all'inizio della regular season, dove Boston detiene il controllo sino a gennaio, mese dal quale i Celtics inizieranno a calare, ottenendo un record finale di 50-32. Ai play-off I Celtics si presentano al quarto posto, dietro i Cleveland Cavaliers, gli Orlando Magic e gli Atlanta Hawks. Dopo aver eliminato i Miami Heat in 5 gare, al secondo turno i Celtics affrontano i Cleveland Cavaliers, detentori del primo posto ad Est e del miglior record della lega (61-21): la serie si concluse a gara 6 con la vittoria dei Celtics dopo le vittorie in gara 4,5 e 6, e facendo ci\u00f2 avanzano alla Finale della Eastern Conference contro gli Orlando Magic, battuti 4-2. I Celtics giungono cos\u00ec in finale, dove affrontarono nuovamente i Los Angeles Lakers, detentori del titolo e desiderosi di vendicare la sconfitta del 2008. La serie vede vincitori i Lakers a gara 7 dopo che i Celtics si erano trovati in vantaggio di 13 punti nel secondo periodo e avanti per tre quarti e mezzo.\nDopo aver superato in punti Robert Parish, il 28 febbraio del 2012 Garnett supera anche Charles Barkley andando a posizionarsi al 18\u00ba posto come realizzatore pi\u00f9 prolifico di tutti i tempi.\nAlla fine della stagione 2011-12 rinnova per altri tre anni con un contratto al termine del quale risulter\u00e0 il giocatore pi\u00f9 pagato della storia dell'NBA.\nIl 7 febbraio 2013, nella partita vinta dai Celtics contro i Lakers, Garnett supera quota punti in carriera.\nBrooklyn Nets.\nIl 28 giugno 2013 i Boston Celtics si accordano con i Brooklyn Nets per la cessione di Garnett, Paul Pierce e Jason Terry in cambio di Gerald Wallace, Kris Humphries, MarShon Brooks, Kris Joseph, Keith Bogans, le prime scelte non protette ai draft 2014, 2016 e 2018 e il diritto di scambiare le prime scelte nel 2017. La trattativa verr\u00e0 ufficializzata il successivo 10 luglio. Per la nuova avventura in maglia Nets, Garnett decide di indossare la maglia numero 2 in onore del compianto Malik Sealy, suo grande amico ed ex-compagno ai Minnesota Timberwolves: Sealy mor\u00ec nel 2000 in seguito ad un incidente stradale, avvenuto mentre stava tornando dalla festa di compleanno dello stesso Garnett.\nIl 13 dicembre 2013 Garnett sorpassa i rimbalzi catturati in carriera, diventando il decimo giocatore nella storia NBA a riuscirci. Inoltre, diventa insieme a Kareem Abdul-Jabbar e Karl Malone, l'unico giocatore a raggiungere quota punti, rimbalzi e 5000 assist, traguardo raggiunto nel terzo quarto della partita persa contro i Detroit Pistons per 99-103.\nIl 1\u00ba novembre 2014, gioca la sua miglior partita con i Nets mettendo a segno 18 punti e catturando 14 rimbalzi in 35 minuti di gioco, nella vittoria per 102-90 contro i Detroit Pistons. Sei giorni dopo, dopo aver catturato 5 rimbalzi nella vittoria per 110-99 contro i New York Knicks, scavalca Walt Bellamy, piazzandosi al nono posto della classifica all-time per rimbalzi catturati.\nRitorno ai Minnesota Timberwolves.\nIl 19 febbraio 2015 viene ceduto ai Minnesota Timberwolves in cambio di Thaddeus Young, facendo cos\u00ec ritorno nella squadra che lo aveva lanciato in NBA. Sei giorni dopo, in un emozionante ritorno al Target Center contro i Washington Wizards segna 5 punti, tirando 2 su 7 dal campo, cattura 8 rimbalzi e piazza 2 stoppate in 19 minuti di gioco nella sua prima partita con i Minnesota Timberwolves dal 2007.\nIl 23 settembre 2016 ha annunciato il suo ritiro con un video su Instagram.\nNazionale.\nAlle Olimpiadi di Sydney 2000, Garnett vince l'oro olimpico come membro della Nazionale di pallacanestro degli Stati Uniti d'America.\nVita privata.\nNell'estate del 2004 Garnett ha sposato la sua fidanzata storica, Brandi Padilla. I due hanno tenuto una cerimonia privata in California. Le nozze sono state la ragione per cui non ha partecipato alle Olimpiadi di Atene (Garnett aveva gi\u00e0 vinto l'oro olimpico a Sydney 2000). Il matrimonio ha anche reso Garnett cognato del produttore musicale Jimmy Jam Harris. Garnett \u00e8 anche cugino dell'ex giocatore NBA Shammond Williams, che ha giocato per i Los Angeles Lakers, ed \u00e8 il fratellastro di Louis McCullough, che gioca per i Cheshire Jets in Inghilterra.\nNel 1996 ha avuto un piccolo ruolo nel film \"Rebound - La vera storia di Earl \"The Goat\" Manigault\", nel quale ha interpretato un giovane e grandissimo cestista del passato, Wilt Chamberlain. Nel 2019 ha invece partecipato a \"Diamanti grezzi\", film diretto dai fratelli Safdie.\nNel novembre 2005 ha donato 1,2 milioni di dollari all'Oprah's Angel Network per aiutare a risollevare le zone colpite dall'uragano Katrina."}
{"id": "75771", "revid": "1632387", "url": "https://it.wikipedia.org/wiki?curid=75771", "title": "Sonata Arctica", "text": "I Sonata Arctica sono un gruppo musicale power metal finlandese fondato nel 1995 a Kemi.\nStoria del gruppo.\nGli esordi: dai Tricky Beans ai Sonata Arctica (1997).\nFondata col nome di Tricky Beans negli ultimi mesi del 1995 dai chitarristi Marko Paasikoski e Jani Liimatainen e il batterista Tommy Portimo, mentre nei primi mesi del 1996 vi si aggiunsero anche Tony Kakko alle tastiere e Pennti Peura come bassista. Con questo nome cominciando a suonare Hard rock in alcuni festival locali, il gruppo pubblica tre demo: \"Friend 'till The End\" e \"Agre Pamppers\" nel 1996, e \"PeaceMaker\" nel 1997, anno in cui modificarono il nome della band in Tricky Means. Nel 1999 Marko lasci\u00f2 il gruppo, e la band si spost\u00f2 dal suo genere originale, virando verso il metal sinfonico, ispirati dalla conterranea band Stratovarius, sviluppando uno stile che univa la voce tenorile di Kakko alle melodie di tastiera da lui stesso suonata, il basso elettrico di Janne Kivilahti (che sostitu\u00ec il partente Pennti) e la chitarra di Limatainen. Il gruppo cambia nome nel definitivo \"Sonata Arctica\" contemporaneamente all'uscita della loro quarta demo, \"FullMoon\". Su consiglio di un amico, la demo venne spedita alla casa discografica metal finlandese Spinefarm, che rimase positivamente colpita e procur\u00f2 loro il primo contratto.\nI primi album in studio \"Ecliptica\" e \"Silence\" (1999-2002).\nPi\u00f9 tardi quell'anno i Sonata Arctica pubblicarono il primo singolo in Finlandia, \"UnOpened\", entrando subito nella Top 20 di vendite nella settimana d'uscita, e procur\u00f2 subito al gruppo un elevato interesse a svariate etichette in tutto il mondo per l'uscita del primo album, intitolato \"Ecliptica\" e pubblicato nell'autunno del 1999 e su scala globale, ottenendo buone recensioni. Dopo la pubblicazione, Kakko decide di focalizzarsi solo sul ruolo da cantante, lasciando perci\u00f2 il posto a Mikko H\u00e4rkin (gi\u00e0 ex tastierista nei Kenziner). Nei primi mesi del 2000 la band viene scelta dai sopracitati Stratovarius come supporter band del loro tour europeo insieme agli italiani Rhapsody (che al tempo non avevano ancora aggiunto il suffisso -of Fire al nome). La fine del tour vede la partenza di Janne Kivilahti e il ritorno di Marko Paasikoski che ne eredita il posto al basso. I Sonata Arctica fecero uscire un mini-cd, \"Successor\", con canzoni live dal tour ed alcune reinterpretazioni.\nNei dodici mesi tra l'inizio del 2000 e quella del 2001 la band lavora sulla composizione e la registrazione del nuovo album, \"Silence\", pubblicato nel giugno 2001, preceduto del singolo \"Wolf &amp; Raven\" e seguito da \"Last Drop Falls\", inframezzandola a partecipazioni a numerosi concerti a supporto di gruppi e cantanti come Alice Cooper e Dio (guadagnandosi anche una candidatura come \"best new-comer band\" dall'associazione delle case discografiche finlandesi). In seguito cominci\u00f2 un nuovo tour europeo (insieme ai Gamma Ray), con incursioni in Giappone, Brasile e Cile. Durante il tour giapponese venne registrato il loro primo album dal vivo, \"Songs of Silence\", allo Shibuya di Tokyo. All'inizio del 2002, il tastierista Mikko H\u00e4rkin decise di lasciare la band per motivi personali, lasciando il gruppo senza uno strumentista di ruolo.\nLa formazione definitiva: \"Winterheart's Guild\" (2003).\nDurante il periodo d'assenza del tastierista, nel 2003 la band pubblic\u00f2 il terzo album in studio \"Winterheart's Guild\". Le parti soliste per tastiera furono suonate da Jens Johansson degli Stratovarius mentre Kakko stesso registr\u00f2 le parti ritmiche. \"Victoria's Secret\" fu il primo singolo dal nuovo album, rivelandosi un grande successo. Henrik Klingenberg, dopo un'audizione ed un test di personalit\u00e0 (una serata in birreria) atto a verificare se aveva la mentalit\u00e0 per la band, prese il posto di tastierista, in tempo per prendere parte al tour di promozione del nuovo album. Il 2003 vide l'uscita di un nuovo singolo, \"Broken\" , e di un nuovo EP per il Giappone intitolato \"Takatalvi\" e modellato sul precedente \"Successor\". Alla fine dell'anno il contratto della band con la Spinefarm si concluse, e dopo diverse offerte ricevute, la band accett\u00f2 quella della Nuclear Blast, etichetta tedesca che aveva sotto contratto, tra gli altri, anche artisti del calibro degli Stratovarius, Nightwish e Rhapsody of Fire.\nIl successo: \"Reckoning Night\" (2004-2005).\nNel 2004 i Sonata Arctica fecero da spalla agli Iron Maiden per il loro tour giapponese, e furono tra i candidati agli Emma gaala nella categoria \"miglior album hard rock/metal\" assieme a Children of Bodom, HIM e Kotiteollisuus (poi vincitori del premio con l'album \"Helvetist\u00e4 it\u00e4\u00e4n\"). L'album \"Reckoning Night\", registrato in tre mesi, venne pubblicato nell'ottobre dello stesso anno, ed apr\u00ec la strada per il tour europeo omonimo, assieme ai Nightwish. L'EP \"Don't Say a Word\" usc\u00ec in agosto e rimase nel top delle classifiche finlandesi per sei settimane. Dato il successo di quest'album, fu pubblicato un altro singolo, \"Shamandalie\", \nIl 2005 si apre con la nuova candidatura agli Emma gaala.\nNella seconda met\u00e0 del 2005 il gruppo viene invitato dai Nightwish a partecipare ad un nuovo tour (in seguito cancellato) che porta la band di Kakko a suonare in Canada e negli Stati Uniti.\nI live CD: \"For the Sake of Revenge\", e \"The End of This Chapter\" (2006).\nIl 2006 vede l'uscita di due raccolte, dalla Nuclear Blast \"For the Sake of Revenge\" con conseguente DVD, che vende oltre 5.000 copie in Finlandia e viene certificato disco d'oro, mentre la Spinefarm Record, per sfruttare fino all'ultimo i diritti della band che aveva appena cambiato etichetta, pubblica \"The End of This Chapter\" (uscito ad agosto 2005 in Giappone, e nel maggio dell'anno seguente in Europa). Nello stesso anno la band partecipa al Gods of Metal svoltosi a Milano.\nSogni Finlandesi: \"Unia\" (2007-2008).\nNel 2007 esce il singolo \"Paid in Full\" che arriva al primo posto delle classifiche finlandesi e precede di un mese l'album \"Unia\" (\"sogni\" in finlandese), album che arriva alla prima posizione delle classifiche finlandesi e ottiene un disco d'oro per le 15.000 copie vendute in Finlandia e che viene caratterizzato da un sound pi\u00f9 vicino al progressive metal.\nSempre nello stesso anno il chitarrista Jani Liimatainen lascia temporaneamente la band per svolgere il servizio di leva obbligatoria, e viene sostituito da Elias Viljanen, che aveva gi\u00e0 ricoperto questo ruolo occasionalmente nei tour finlandesi e giapponesi durante le stagioni precedenti. Successivamente Jani verr\u00e0 invitato a lasciare definitivamente la band e sostituito da Elias tramite un comunicato ufficiale.\nNel 2008 partecipano al Graspop Metal Festival assieme ad artisti come Iron Maiden, Emperor e altri. Nello stesso anno partecipano all'Evolution Festival a Milano nella prima serata dell'evento svoltosi tra l'11 e il 12 luglio del 2008.\nAd ottobre vengono ristampati nel Regno Unito e in Finlandia i primi due album del gruppo, \"Ecliptica\" e \"Silence\", con materiale bonus e note scritte dal cantante Tony Kakko.\n\"The Days of Grays\" e il nuovo dvd \"Live in Finland\" (2009-2011).\nIl nuovo album, \"The Days of Grays\", \u00e8 stato pubblicato il 16 settembre 2009 in Finlandia, il 18 settembre nel resto d'Europa e il 22 settembre in America settentrionale sotto l'etichetta Nuclear Blast. Il disco \u00e8 stato anticipato dal singolo \"The Last Amazing Grays\", in commercio dal 26 agosto 2009, accompagnato dal video dell'altro singolo \"Flag in the Ground\". Successivamente i Sonata partono per un nuovo tour europeo, che per\u00f2 nella quarta met\u00e0 del 2010 vede un brusco stop, causato da un infortunio alla mano per Elias, portando perci\u00f2 al rinvio molte date, compresa quella italiana (che dal 30 settembre 2010 \u00e8 stata spostata al 27 febbraio 2011) in cui si sono esibiti in un concerto esclusivo che avrebbe dovuto essere ripreso per la creazione del secondo live DVD della band, la quale per\u00f2 il 13 dicembre 2010 diramando un comunicato sul suo sito ufficiale ha fatto sapere d'esser stata costretta a modificare la data e il luogo di registrazione a causa dei costi esorbitanti che avrebbe comportato in Italia ottenere permessi per utilizzare effetti pirotecnici durante lo show. Il DVD \"Live in Finland\", uscito l'11 novembre 2011, \u00e8 stato dunque registrato nella data di Oulu (Finlandia) facente parte dello stesso tour. Nonostante ci\u00f2, l'esibizione \u00e8 stata un grande successo, presentando, in quasi 120 minuti di spettacolo, in tutto diciotto brani (escludendo dal conto la intro, la outro, la parte strumentale ed il brano Vodka (hava nagila) con cui la band tradizionalmente chiude sempre i live), di cui sette provenienti da \"The Days of Grays\" e \"Unia\", e il resto da altri brani di successo della band. Per farsi perdonare della mancata registrazione, a tre quarti dell'esibizione il gruppo ha regalato una inedita ed inaspettata sessione completamente acustica a tre chitarre, basso (Henrik) e caj\u00f3n (Tommy), nella fattispecie eseguendo \"Mary-Lou\", \"Shy\" e \"Letter to Dana\", precedute da una reinterpretazione di \"Runaway\", pezzo del 1961 di Del Shannon.\nDurante l'esibizione Tony Kakko ha ribadito che la band sta lavorando ad un nuovo album che uscir\u00e0 nel 2012.\n\"Stones Grow Her Name\" e il ritorno alle origini con \"Pariah's Child\" (2012-2014).\nIl 18 maggio 2012 esce in Europa il loro settimo album in studio \"Stones Grow Her Name\". L'album \u00e8 entrato subito alla prima posizione nelle classifiche musicali finlandesi. Il primo singolo e video \"I Have a Right\" \u00e8 stato pubblicato il 18 aprile, il secondo singolo estratto dall'album \"Shitload of Money\" \u00e8 stato pubblicato il 14 settembre. Il 30 agosto 2013 \u00e8 infine uscito l'ultimo singolo dell'album con \"Alone in Heaven\".\nA giugno 2013 iniziano a circolare le prime voci sulla preparazione dell'ottavo album in studio della band. Nel frattempo, il 26 agosto 2013 la band annuncia il ritiro del bassista Marko Paasikoski, sostituito da Pasi Kauppinen. Il 9 gennaio 2014 viene annunciata la data ufficiale dell'uscita dell'ottavo album in studio, intitolato \"Pariah's Child\", fissata al 28 marzo 2014; Tony Kakko ha definito l'album come \u00abun ritorno ai \"vecchi\" Sonata rispetto alle sonorit\u00e0 e ai testi\u00bb.\n\"The Ninth Hour\" (2016).\nIl 21 luglio 2016 il gruppo annuncia la pubblicazione del nono album in studio \"The Ninth Hour\", prevista per il 7 ottobre 2016. Il 12 agosto 2016 vengono pubblicati il primo singolo, \"Closer to an Animal\", e l'elenco delle tracce del nuovo album. Il 23 settembre viene pubblicato il secondo singolo \"Life\".\n\"Talviy\u00f6\" (2019).\nIl 21 giugno 2019 viene annunciata la pubblicazione del decimo album in studio della band finlandese, \"Talviy\u00f6\", la cui uscita \u00e8 prevista per il 6 settembre 2019. Lo stesso giorno viene anche pubblicato il primo singolo, \"A Little Less Understanding\"."}
{"id": "75777", "revid": "124191709", "url": "https://it.wikipedia.org/wiki?curid=75777", "title": "Teocrito", "text": "Biografia.\nSi sa poco sulla vita di Teocrito: le conoscenze possedute dagli stessi biografi antichi erano scarse, tanto che essi tentarono di colmare le lacune rifacendosi alle stesse opere del poeta, come del resto usavano fare in mancanza di altre testimonianze della vita di un autore.\nNell'idillio XXVIII Teocrito stesso ci informa di essere nato a Siracusa e uno scolio all'idillio IV afferma che l'acme del poeta avvenne nella CXXIV Olimpiade, vale a dire fra il 284 a.C. e il 281 a.C.\nPoich\u00e9 Teocrito nomina come viva Arsinoe, sorella e moglie del re Tolomeo (Filadelfo), e grazie ad altri accenni nelle \"Siracusane\", possiamo collocare la sua nascita attorno al 310. Nessuno dei suoi carmi fa invece pensare a un'attivit\u00e0 posteriore al 260 a.C.\nTrascorse verosimilmente l'infanzia e l'adolescenza nella citt\u00e0 natale, dove cerc\u00f2 di entrare a far parte della corte del tiranno Gerone, come sarebbe testimoniato dall'idillio XVI in cui il poeta fa le lodi, appunto, di Gerone (probabilmente per ingraziarsene i favori): fallito il tentativo in patria, si mise in viaggio e si stabil\u00ec dapprima a Cos, dove entr\u00f2 in contatto con Filita e Nicia di Mileto e in seguito ad Alessandria dove trov\u00f2 finalmente un mecenate in Tolomeo Filadelfo.\nDa alcuni riferimenti contenuti nell'idillio XVII si ricava che il soggiorno egiziano di Teocrito dovette avvenire fra il 274 a.C. e il 270 a.C.: ad Alessandria, in quel momento, esisteva un vivace dibattito letterario, animato dal poeta Callimaco, che vedeva due schieramenti contrapposti: da un lato i sostenitori del poema tradizionale di tipo omerico e, dall'altro, i fautori di un nuovo modo di concepire la letteratura e il fare poetico, che fosse caratterizzato dalla brevit\u00e0 dei componimenti, dall'erudizione e dalla cura formale. Nella disputa, Teocrito prese certamente le difese del secondo gruppo, come \u00e8 dato capire, non solo dalle sue poesie, ma soprattutto dall'idillio VII, le Talisie, in cui Teocrito fa una precisa dichiarazione di poetica in tal senso.\nPoche notizie abbiamo sull'ultima fase di vita del poeta e gli studiosi non sono concordi: probabilmente viaggi\u00f2 ancora, forse per fare ritorno in patria o forse per stabilirsi nuovamente a Cos. Non conosciamo, comunque, n\u00e9 la data n\u00e9 il luogo della morte, anche se si pensa che la morte vada collocata prima del 250 a.C.\nOpere.\nIl lessico Suda attribuisce a Teocrito una serie consistente di opere e, pi\u00f9 precisamente: i poemetti \"Figlie di Proitos\", \"Speranze\" ed \"Eroine\", inoltre inni, epicedi, carmi melici, elegie, giambi ed epigrammi. Di questa vasta produzione oggi si sono conservati: \nLa parte pi\u00f9 consistente e che certamente raggiunge i pi\u00f9 alti risultati artistici \u00e8 la serie degli \"Idilli\".\nIdilli.\nGli Idilli (). Il nome indica il tipo di componimento, di estensione relativamente breve e ambientazione arcadica; in seguito, il termine assumer\u00e0 per antonomasia il significato attualmente attribuitogli. Sono una raccolta di 30 componimenti in esametri; di questi solo 21, in dialetto dorico e di breve estensione, sono sicuramente attribuibili a Teocrito. Esiste anche il frammento di un XXXI idillio su papiro. Questi gli idilli conservati:\nSi tratta, dunque, di un'opera dal contenuto vario: un gruppo tratta d'argomento bucolico, genere di cui Teocrito \u00e8 ritenuto l'inventore; un altro \u00e8 costituito dai cosiddetti mimi, cio\u00e8 scene e dialoghi di vita quotidiana; altri sono di argomento mitologico (epilli); vi \u00e8 un inno ai Dioscuri, la cui peculiarit\u00e0 \u00e8 la presenza di una sticomitia di tipo tragico; altri infine contengono spunti ed accenni personali e sono generalmente ritenuti spuri.\nTeocrito inizi\u00f2 probabilmente la composizione degli \"Idilli\" in seguito al primo viaggio, fatto a Cos, e decise di continuare nella sua opera dopo aver assistito al dibattito ad Alessandria, iniziato da Callimaco, sull'importanza della nascita di un nuovo genere che abbandonasse gli schemi classici, pi\u00f9 propriamente omerici, e che si facesse portatore di un nuovo metodo di composizione, caratterizzato dalla \"brevitas\" e dal \"labor limae\".\nEpigrammi.\nDei 25 epigrammi tramandati nell\"'Antologia Palatina\" sotto il nome di Teocrito, 22 figurano, disposti in ordine metrico nei principali manoscritti degli \"Idilli\". Risulta difficile sceverare quali siano autenticamente teocritei, anche se essi mostrano stile e temi tipici degli idilli, come nei primi 6 della raccolta; ad essi si affiancano epigrammi funebri, dedicatori, dediche a poeti strutturate come epigrafi tombali o di statue. Chiude la raccolta un epigramma autocelebrativo, che con orgoglio rivendica l'originalit\u00e0 del poeta:\nZampogna.\nNel XV libro dell\"'Antologia Palatina\", tra vari epigrammi di tematica inusuale, \u00e8 stato tramandato un componimento figurato, attribuito a Teocrito sulla base del nome del dedicatario, Simikidas, pseudonimo che egli usa nelle \"Talisie\". La \"Zampogna\" \u00e8 cos\u00ec intitolata dalla forma dei versi. Infatti, i versi di questo poemetto sono disposti a coppie, ciascuna di una sillaba pi\u00f9 corta della precedente, e il metro va da un esametro ad un dimetro catalettico. La soluzione di questo indovinello figurato, ricchissimo di giochi di parole, \u00e8 il flauto di un pastore dedicato a Pan da Teocrito. \nLa ragione pi\u00f9 forte per dubitare dell'attribuzione di questo straordinario \"tour-de-force\" a Teocrito \u00e8 che il flauto dell'epoca del poeta siciliano sembrerebbe essere stato rettangolare, i tubi essendo di uguale lunghezza, con la differenza di tono garantita da otturazioni di cera.\nPoetica e poesia di Teocrito.\nTeocrito \u00e8 considerato il meno artificioso e il pi\u00f9 spontaneo dei poeti ellenistici. Certo c'\u00e8 in lui un sentimento pi\u00f9 vero e immediato, un amore pi\u00f9 genuino per la vita agreste, ma questa spontaneit\u00e0 \u00e8 a volte solo un'impressione, dovuta alla brevit\u00e0 e leggerezza delle poesie, alla scelta dagli argomenti, alla rappresentazione di un mondo cittadino o borghese, della vita quotidiana vista con realismo, dei sentimenti analizzati soprattutto nelle sfumature, nelle pene e tristezze d'amore. \nTeocrito \u00e8 in realt\u00e0 un poeta dotto e il suo amore per la natura \u00e8 pi\u00f9 riflesso che spontaneo, cio\u00e8 \u00e8 nostalgia di un mondo ormai soffocato dalla vita convulsa della citt\u00e0, \u00e8 un mondo di pastori che ad un tratto abbandonano il linguaggio rozzo e parlano con finezze e citazioni dotte. Tuttavia le descrizioni vaste e serene, il realismo, la vivacit\u00e0 dei caratteri umani, il buon gusto, la raffinatezza e il senso della misura nell'idealizzazione della natura salvano Teocrito dal manierismo e ne fanno un poeta vero. \nL'idillio VII, intitolato Talisie, \u00e8 divenuto celebre perch\u00e9 in esso Teocrito racconta della propria investitura poetica, facendone il suo manifesto programmatico.\nUn gruppo di amici tra cui Simich\u00ecdas (dietro il quale si nasconde la persona di Teocrito) si sta recando in citt\u00e0 sull'isola di Cos per prendere parte alla festa delle Talisie. Durante il tragitto vengono avvicinati da un pastore-cantore di nome Lyk\u00ecdas (un membro del cenacolo poetico che si raccoglieva intorno a Filita di Kos) Dopo un agone poetico nel quale Simich\u00ecdas canta un elogio dell'amore efebico e Lyk\u00ecdas canta il mondo pastorale, quest'ultimo cede il proprio bastone a Simich\u00ecdas; dietro a questo atto si nasconde l'investitura poetica di Teocrito. M.Puelma ha messo in luce il tono fortemente omerizzante con cui viene introdotta la figura di Lyk\u00ecdas. Il personaggio \u00e8 infatti caricato di una misteriosa aura soprannaturale e risulta essere per met\u00e0 divino e per met\u00e0 pastore. Da un lato la sua epifania ricorda molto quella delle divinit\u00e0 olimpiche in Omero dall'altro viene descritto in maniera realistica nell'abbigliamento. Il Gow ha rintracciato in questo ritratto una somiglianza con l'investitura esiodea del prologo della \"Teogonia\" spiegando che l'aureola del \"divino\" posseduta da Lyk\u00ecdas \u00e8 funzionale all'investitura poetica stessa.\nLa fortuna di Teocrito fu immensa. Virgilio s'ispir\u00f2 a lui nella stesura delle \"Bucoliche\"; egli infatti riprese da Teocrito soprattutto i contenuti e gli aspetti bucolici, stravolgendone per\u00f2 la forma e la presentazione. Ma troppo spesso gli imitatori caddero nell\u2019artificiosit\u00e0 (come l'Arcadia settecentesca) creando un mondo di damerini travestiti da pastori."}
{"id": "75784", "revid": "1856513", "url": "https://it.wikipedia.org/wiki?curid=75784", "title": "Air Littoral", "text": "Air Littoral era una compagnia aerea francese fondata nel 1972 e originariamente aveva base a Montpellier. Nel corso degli anni KLM, Euralair, Lufthansa e il SAir Group (Swissair), che ha ceduto la propria partecipazione nel 2001, erano tutte in possesso di quote della \"Air Littoral\". Una trattativa fall\u00ec nel 2003 e la compagnia fu dichiarata in bancarotta. Diversi gruppi presero in considerazione la possibilit\u00e0 di acquisire Air Littoral compresa Azzurra Air (che poco dopo cess\u00f2 a sua volta l'attivit\u00e0 a causa di cattive condizioni finanziarie), ma nessuna si concretizz\u00f2 e la compagnia venne chiusa dalle autorit\u00e0 francesi nel febbraio 2004.\nFlotta.\nAir Littoral ha operato con una flotta di 17 CRJ-100, 10 ATR 42-500 e 5 Fokker 70 aventi base a Nizza, Montpellier, Parigi (Orly) e Marsiglia."}
{"id": "75786", "revid": "438678", "url": "https://it.wikipedia.org/wiki?curid=75786", "title": "Mormon", "text": "Mormon \u00e8 il profeta eponimo del \"Libro di Mormon\". Stando all'introduzione scritta da Joseph Smith, Mormon fu il profeta-storico che incise un compendio della storia del suo popolo sulle Tavole d'oro. I Santi degli ultimi giorni ritengono che Mormon fosse un profeta nefita vissuto nelle Americhe durante il IV secolo e un capo militare sin dall'et\u00e0 di 15 anni.\nIl \"Libro di Mormon\" riporta che il profeta Ammaron indic\u00f2 a Mormon come ritrovare le incisioni lasciate dai loro antenati. Secondo lo stesso libro, Mormon riassunse in seguito la quasi millenaria storia dei suoi antenati, un popolo pi\u00f9 antico, e ulteriori rivelazioni nel \"Libro di Mormon\"."}
{"id": "75788", "revid": "438678", "url": "https://it.wikipedia.org/wiki?curid=75788", "title": "La ragazza di Bube (film)", "text": "La ragazza di Bube \u00e8 un film del 1963 diretto da Luigi Comencini, tratto dall'omonimo romanzo di Carlo Cassola.\nL'atmosfera del film differisce da quella del romanzo, in quanto i due protagonisti del romanzo, Mara e Bube, sono degli adolescenti, mentre il film viene interpretato da attori giovani, ma in piena et\u00e0 adulta. Per il resto la trama del romanzo viene rispettata pi\u00f9 o meno fedelmente, fatta eccezione per pochi adattamenti indispensabili: la storia del libro \u00e8 infatti complessa e ricca di particolari.\nTrama.\nAl termine della seconda guerra mondiale, la contadina Mara (di 16 anni) s'innamora ricambiata del partigiano Bube (di 19 anni). Un omicidio compiuto da Bube lo costringe per\u00f2 alla clandestinit\u00e0 e alla fuga dall'Italia. La ragazza, decisa ad aspettare il suo amato, si trasferisce in citt\u00e0 dove, grazie a Stefano, che intende sposarla, trova anche lavoro: non ha pi\u00f9 notizie di Bube per molti mesi.\nQuando finalmente viene a sapere che il partigiano \u00e8 tornato ed \u00e8 stato arrestato alla frontiera, si reca in carcere a trovarlo. Consapevole dell'amore che prova per Bube, decide di aspettarlo per anni, finch\u00e9 finisce di scontare la sua pena, rifiutando cos\u00ec pi\u00f9 e pi\u00f9 volte le richieste di un futuro insieme avanzate da Stefano.\nProduzione.\nBench\u00e9 il romanzo di Carlo Cassola sia ambientato a Monteguidi, Volterra, Colle di Val d'Elsa, Poggibonsi e San Gimignano, il film \u00e8 stato girato a Ponte a Macereto (nei pressi di San Lorenzo a Merse), Anghiari, Ronciglione e Terni.\nDistribuzione.\nGli incassi accertati sino a tutto il 30 giugno 1965 ammontano a poco pi\u00f9 di 922 milioni di lire."}
{"id": "75789", "revid": "697352", "url": "https://it.wikipedia.org/wiki?curid=75789", "title": "Veracruz (disambigua)", "text": ""}
{"id": "75790", "revid": "110157", "url": "https://it.wikipedia.org/wiki?curid=75790", "title": "Abad\u00edn", "text": "Abad\u00edn \u00e8 un comune spagnolo di 3.399 abitanti situato nella comunit\u00e0 autonoma di Galizia, in provincia di Lugo.\nGeografia fisica.\n Il comune \u00e8 situato nel paese di Terra Ch\u00e1, \u00e8 attraversato dalle regioni montagnose del Xistral e della Neda e dei fiumi di Abad\u00edn e del Labrador.\nL'altezza media \u00e8 di circa 500 m, ma il punto di altezza maggiore \u00e8 Lombo Pequeno a 1.015 m."}
{"id": "75791", "revid": "599013", "url": "https://it.wikipedia.org/wiki?curid=75791", "title": "Des", "text": ""}
{"id": "75792", "revid": "287204", "url": "https://it.wikipedia.org/wiki?curid=75792", "title": "Giosue Carducci", "text": ""}
{"id": "75793", "revid": "1305772", "url": "https://it.wikipedia.org/wiki?curid=75793", "title": "Campionato italiano di pallavolo", "text": ""}
{"id": "75797", "revid": "767487", "url": "https://it.wikipedia.org/wiki?curid=75797", "title": "Suddivisioni del Portogallo", "text": "Le suddivisioni del Portogallo si distinguono fra:\nIl Portogallo rivendica il comune spagnolo di Olivenza e lo considera un comune portoghese sotto amministrazione spagnola.\nRegioni e subregioni statistiche.\nA fini esclusivamente statistici sono istituite 5 regioni, rilevanti anche dal punto di vista geografico, e 28 subregioni. Le regioni sono:\nAmministrazioni locali.\nA livello locale sono contemplate tre distinte forme di aggregazione:\nLe comunit\u00e0 intercomunali, talora coincidenti con le subregioni statistiche e con le province istituite nel 1936 e soppresse nel 1976, sono 21:"}
{"id": "75800", "revid": "767487", "url": "https://it.wikipedia.org/wiki?curid=75800", "title": "Daniel Johns", "text": "Biografia.\nAi tempi delle scuole elementari Daniel Johns forma una band, di cui \u00e8 cantante e chitarrista solista, con il compagno di scuola Ben Gillies (batterista) a cui in seguito si aggiunge Chris Joannou (bassista). La band inizialmente si chiama \"Innocent Criminals\" e solo successivamente diventa Silverchair. Nel 1994, con Daniel appena quindicenne, i Silverchair ottengono il successo e la notoriet\u00e0 vincendo, con la canzone \"Tomorrow\", il concorso \"Pick Me\", riservato alle giovani band emergenti australiane.\nDal 1995 al 2007 producono 5 album: \"Frogstomp\" (1995), \"Freak Show\" (1997), \"Neon Ballroom\" (1999), \"Diorama\" (2002) e \"Young Modern\" (2007). Nel 1997 incontra Paul Mac e insieme creano un remix di \"Freak\", una canzone dei Silverchair. In seguito i due si incontrano nuovamente nel 2000 per registrare un EP: \"I Can't Believe It's Not Rock\"; l'esperimento funziona e nel 2004 producono il disco \"The Dissociatives\", che d\u00e0 il nome anche alla nuova band.\nNegli anni la carriera del compositore australiano \u00e8 stata minata da problemi di salute. Nel 1998 Daniel si trov\u00f2 a combattere contro il dramma dell'anoressia, vinto ed esorcizzato con l'album \"Neon Ballroom\" (1999), contenente la canzone \"Ana's Song\", dove per Ana si intende proprio la malattia da poco sconfitta. Nel 2001, nel periodo dell'uscita di\" Diorama\", Johns \u00e8 costretto a posticipare di quasi un anno la tourn\u00e9e per volare negli USA e curare una rara forma di artrite reattiva alle mani, debellata poi con successo dopo qualche mese.\nIl 31 dicembre 2003 si sposa con la cantante australiana Natalie Imbruglia. Dopo quattro anni di matrimonio, il 4 gennaio 2008, la coppia dichiara in un comunicato ufficiale di aver deciso consensualmente di separarsi.\nIl 31 marzo del 2007 esce sul mercato il quinto album con i Silverchair, \"Young Modern\". Il 17 giugno 2008 vince il premio \"Compositore dell'anno\" nell'ambito degli APRA Award. Nel 2009 produce l'album di esordio della indie-punk band australiana The Scare, dal titolo \"Oozevoodoo\", mentre nel 2014 collabora con 360 cantando nel brano \"Impossible\", estratto come primo singolo dall'album del rapper australiano.\nIl 29 gennaio 2015 pubblica in Australia il suo primo singolo da solista, dal titolo \"Aerial Love\", che anticipa l'uscita dell'EP omonimo. Il 31 gennaio il singolo viene messo a disposizione su iTunes anche per il mercato europeo e statunitense. Nel maggio seguente esce il suo primo album in studio da solista."}
{"id": "75801", "revid": "1979289", "url": "https://it.wikipedia.org/wiki?curid=75801", "title": "Alentejo", "text": "L'Alentejo, letteralmente \"Oltretago\", \u00e8 una regione del Portogallo, che comprende la totalit\u00e0 dei distretti di Portalegre, \u00c9vora e Beja, e parte del distretto di Set\u00fabal. La parte di Ribatejo situata nella regione statistica dell'Alentejo si trova nel distretto di Santar\u00e9m.\nGeografia fisica.\nLa superficie \u00e8 di 31.152\u00a0km\u00b2 (33% del Portogallo continentale), la popolazione nel 2001 era di 766.339 abitanti (8% del Portogallo continentale). La regione dell'Alentejo propria (senza Lez\u00edria do Tejo) ha 511.157 abitanti e 27.276\u00a0km\u00b2.\nConfini.\nConfina con le regioni di Lisbona e Centro a nord, con la Spagna (Estremadura e Andalusia) a est, con l'Algarve a sud e con l'Oceano Atlantico a ovest.\nGeografia antropica.\nSuddivisioni amministrative.\nComprende 5 subregioni statistiche:\nL'Alentejo comprende 58 comuni (18,8% del totale nazionale).\nSi noti che questa divisione non coincide con l'antica regione tradizionale dell'Alentejo, che non costituiva una provincia ma l'unione delle province dell'Alto Alentejo e del Basso Alentejo (\"Baixo Alentejo\"), la quale era leggermente pi\u00f9 piccola dell'attuale, comprendendo solamente i distretti di \u00c9vora e Beja (integralmente), quasi tutto il distretto di Portalegre (escluso il comune di Ponte de S\u00f4r, che faceva parte del Ribatejo) e la parte sud del distretto di Set\u00fabal (i comuni di questo distretto che facevano parte dell'attuale Alentejo Litorale, ossia: Alc\u00e1cer do Sal, Gr\u00e2ndola, Santiago do Cac\u00e9m e Sines).\nIn questa regione, presso \u00c9vora, si trovano alcuni menhir."}
{"id": "75814", "revid": "854668", "url": "https://it.wikipedia.org/wiki?curid=75814", "title": "Seseo", "text": "Il seseo \u00e8 un fenomeno linguistico della lingua spagnola (anche della lingua galiziana) che consiste nella neutralizzazione delle consonanti fricativa alveolare sorda e fricativa dentale sorda a favore della prima. Il \"seseo\", originario dell'Andalusia, si \u00e8 poi propagato nelle variet\u00e0 di spagnolo latinoamericano.\nNello spagnolo iberico standard la \"c\" davanti a e o i e la \"z\" hanno pronuncia di fricativa dentale sorda . Chi parla con il seseo cambia questo suono in quello di una \"s\" aspra (alveolare): in questo modo, la pronuncia della \"z\" e della \"c\" di \"ce\" e \"ci\" non si distingue pi\u00f9 dalla \"s\".\nDiffusione geografica.\nIl \"seseo\" \u00e8 un tratto fonetico originatosi in Andalusia e da questa regione diffusosi nelle Isole Canarie e poi in tutta l'America Latina, dove vale come standard (anche se esistono isole di \"ceceo\"). Viceversa, in Spagna non corrisponde alla pronuncia standard, nella quale i foni [s] e [\u03b8] permangono differenziati; al di fuori delle regioni \"seseanti\" il \"seseo\" \u00e8 anzi considerato una pronuncia difettosa.\nIl \"seseo\" \u00e8 pure diffuso nelle comunit\u00e0 autonome della Galizia, dei Paesi Baschi, della Catalogna, delle Isole Baleari e della Comunit\u00e0 Valenciana, dove lo spagnolo - essendosi sovrapposto a lingue preesistenti - non ha dato luogo ad autentici dialetti castigliani. In queste regioni la neutralizzazione di [s] e [\u03b8] \u00e8 quindi piuttosto dovuta al fatto che le lingue galiziana, basca e catalana non contemplano la fricativa dentale sorda.\nIn Andalusia, il \"seseo\" - seppur largamente diffuso - non \u00e8 di uso generalizzato: \u00e8 piuttosto caratteristico delle citt\u00e0 di Siviglia e Cordova e dell'Andalusia centroccidentale. Sul suolo andaluso convive inoltre con un altro fenomeno linguistico, il ceceo, che ne costituisce l'esatto contrario (neutralizzazione di [s] e [\u03b8] in [\u03b8]).\nAnalisi diastratica.\nIn Spagna il \"seseo\" \u00e8 tradizionalmente considerato difettoso e appannaggio delle classi sociali pi\u00f9 umili, motivo per cui in certi ambienti \u00e8 in regresso a favore della distinzione tra [s] e [\u03b8]. Questo non \u00e8 vero in Andalusia, dove come in America Latina \u00e8 perfettamente accettato come normale ed anzi costituisce talvolta un simbolo di identit\u00e0 specifica.\nIn generale per\u00f2 il \"seseo\" sta acquistando un'immagine di pronuncia accettabile, non particolarmente stigmatizzata, anche grazie alla crescente popolarit\u00e0 e diffusione della musica, del cinema e della televisione dei paesi latinoamericani. Ci\u00f2 vale in particolare per gli Stati Uniti, dove la pronuncia seseante \u00e8 considerata standard anche grazie alla presenza di una folta quanto vivace comunit\u00e0 latinoamericana."}
{"id": "75817", "revid": "1776600", "url": "https://it.wikipedia.org/wiki?curid=75817", "title": "Ceceo", "text": "Il ceceo (pronunciato alla spagnola: la \"c\" seguita da \"e\" o \"i\" \u00e8 pronunciata come il gruppo \"th\" aspro, cio\u00e8 sordo, inglese) \u00e8 una variante della pronuncia dello spagnolo: trasforma il suono della \"s\" in quello della \"z\" (interdentale fricativa sorda). \u00c8 il fenomeno inverso del \"seseo\".\n\u00c8 un fenomeno dialettale tipico di alcune zone del sud della Spagna (Andalusia).\nIn America Latina \u00e8 poco presente ed \u00e8 stato trovato solo in qualche zona.\nIn Spagna \u00e8 considerato tipico delle classi di scarsa formazione e per questo \u00e8 evitato nei contesti colti."}
{"id": "75819", "revid": "287204", "url": "https://it.wikipedia.org/wiki?curid=75819", "title": "Gabriel de Grupello", "text": "Formatosi nella bottega del grande scultore fiammingo Artus Quellinus il Vecchio, viene anche influenzato da opere del Bernini e di Rubens, oltre che dalla scultura contemporanea, cerc\u00f2 di raggiungere, nelle sue sculture, soprattutto effetti pittorici.\nEsegu\u00ec a D\u00fcsseldorf la statua equestre del principe elettore Giovanni Guglielmo; a Mannheim la \"Piramide\", monumento che commemora la guerra di successione spagnola, adorn\u00f2 di statue allegoriche; a Bruxelles la fontana della Casa dei Pescatori (1700 ca), con le figure di Nettuno e di Teti che emergono da una piccola vasca a forma di conchiglia."}
{"id": "75820", "revid": "4169", "url": "https://it.wikipedia.org/wiki?curid=75820", "title": "The wall", "text": ""}
{"id": "75843", "revid": "181699", "url": "https://it.wikipedia.org/wiki?curid=75843", "title": "Piazza del Duomo (Reggio Emilia)", "text": "Piazza del Duomo di Reggio Emilia o piazza Vittorio Emanuele II ora piazza Camillo Prampolini - detta anche \"Piazza Grande\" in contrapposizione alla \"Piazza Piccola\" (piazza San Prospero) - assunse la forma e l'aspetto attuale nel periodo rinascimentale. \nStoria e descrizione.\nLa piazza fu intitolata a Vittorio Emanuele II e dopo il 1945 fu ufficiosamente dedicata al socialista reggiano Camillo Prampolini.\nSu questa piazza si affacciano i pi\u00f9 importanti edifici della vita politica e religiosa della citt\u00e0, tra gli altri il palazzo vescovile ed il Duomo, di cui si pu\u00f2 ammirare il Battistero la cui costruzione originale risale al medioevo, e che venne poi ristrutturato e privato dell'abside principale per far posto al palazzo vescovile. La pianta del battistero di Reggio Emilia, prima della ristrutturazione medioevale, aveva la peculiarit\u00e0 di richiamare quella del Santo Sepolcro di Gerusalemme. \nL'edificio ha subito un restauro in tempi recenti. \nSul lato nord si erge il palazzo del Monte, da cui si innalza la torre civica con l'orologio. Sul lato opposto si erge il palazzo del Municipio, con la Sala del Tricolore e, a sud-est, la Torre del Bordello, oggi sede di uffici comunali. \nIl lato occidentale della piazza \u00e8 occupato dalle Notarie, antica sede del collegio dei notai, e dal Palazzo del Podest\u00e0. \nDi fronte a Palazzo del Monte \u00e8 collocata la statua del Crostolo, monumento caro ai reggiani, che rappresenta il fiume che attraversa la citt\u00e0 (detto appunto Crostolo)."}
{"id": "75850", "revid": "5797", "url": "https://it.wikipedia.org/wiki?curid=75850", "title": "Php", "text": ""}
{"id": "75851", "revid": "767487", "url": "https://it.wikipedia.org/wiki?curid=75851", "title": "Blue jeans", "text": ""}
{"id": "75852", "revid": "465169", "url": "https://it.wikipedia.org/wiki?curid=75852", "title": "Jeans (disambigua)", "text": "I jeans sono un tipo di pantaloni e di tessuto.\nIl termine pu\u00f2 anche riferirsi alla loro storia.\nPer gli altri significati vedi:"}
{"id": "75853", "revid": "2519", "url": "https://it.wikipedia.org/wiki?curid=75853", "title": "San Giovannino (Caravaggio)", "text": ""}
{"id": "75855", "revid": "767487", "url": "https://it.wikipedia.org/wiki?curid=75855", "title": "Il braccio violento del Thay-Pan", "text": "Il braccio violento del Thay-Pan \u00e8 un film di arti marziali.\n\u00c8 un film di montaggio italiano ottenuto dall'unione di parti di tre film diversi, con l'aggiunta di una voce narrante come filo conduttore.\nTrama.\nBruce Lee narra alcune vicende di ingiustizia e prevaricazione subite dalla sua gente, la quale per\u00f2 decide di ribellarsi.\nFra pericolosi malavitosi, spietati giapponesi invasori e vigliacchi lottatori, solamente la nobile arte del Thay-Pan potr\u00e0 ristabilire l'ordine e la giustizia.\nProduzione.\nIl film consiste nell'unione di parti sintetizzate di tre film diversi con una voce narrante come filo conduttore per legare la discontinuit\u00e0 delle storie. La voce si spaccia per quella di Bruce Lee, ma \u00e8 soltanto un trucco per attrarre pubblico, come sovente accadeva alla fine degli anni settanta, quando il boom del cinema di kung-fu raschiava il fondo del barile distributivo: nel 1978 l'attore era morto gi\u00e0 da cinque anni, e nessuno dei film originali ha una voce narrante, eccezion fatta per \"Dalla Cina con furore\", dove per\u00f2 la voce del doppiatore italiano Massimo Turci \u00e8 solo all'inizio, per tradurre la didascalia cinese che contestualizza il film. E soprattutto nessuno dei tre aveva nulla a che fare con Lee. Sono tutti del 1972, ma usciti in Italia nella stagione 1973\u201374 all'epoca del successo del filone:\nLa prima parte del film \u00e8 apprezzabile per la presenza di Angela Mao, attrice di estrazione teatrale e praticante dello stile coreano Hap Ki Do; era forse la pi\u00f9 \"cult\" delle attrici che si cimentarono con successo nel genere marziale. Inoltre nel film Angela si scontra con un giovanissimo Sammo Hung, all'epoca maestro d'armi e stuntman, che negli anni '80 sarebbe diventato famoso in Asia con i suoi film come attore e regista, sovente in coppia con l'amico d'infanzia Jackie Chan, e negli anni '90 avrebbe avuto una notoriet\u00e0 anche in America grazie alla televisione. \"Mani che stritolano\" \u00e8 un tipico prodotto Golden Harvest, la casa che lanci\u00f2 Bruce Lee, girato per lo pi\u00f9 in interni, con tutti i pregi e difetti tipici della formula standard del lowbudget marziale di allora. Curiosamente in America fu lanciato col titolo \"Deep Thrust\", per giocare sull'assonanza con \"Deep Throat\", cio\u00e8 \"Gola Profonda\", un porno di successo dello stesso periodo.\nNella seconda parte vengono raccontati i soprusi che i coreani subirono dai giapponesi invasori, i quali volevano apprendere a tutti i costi l'arte del taekwondo, custodita gelosamente dai maestri. L'eroe solitario cinese arriver\u00e0 in Corea proprio quando scoppia una ribellione dei guerrieri coreani, uno dei temi classici dei film di arti marziali (un altro esempio illustre \u00e8 \"Dalla Cina con furore\"), schierandosi dalla parte dei coreani e sgominando insieme la minaccia giapponese.\nQuesto tipico eroe solitario \u00e8 interpretato da Jason Pai Piao, presente anche nella terza parte del film (parimenti ad altri attori, giacch\u00e9 ambedue le pellicole furono prodotte dalla medesima casa, la Yangtze), dove verr\u00e0 accecato perch\u00e9 perda un incontro che per\u00f2 vincer\u00e0 grazie agli allenamenti di un maestro cieco. Quest'ultimo segmento si differenziava all'epoca poich\u00e9 ambientato in un paesaggio innevato, glaciale, che conferiva a \"Blind Boxer\" un'atmosfera se non altro diversa, coi protagonisti infagottati in abiti pesanti e sciarponi. Tutte e tre le pellicole originali furono distribuite in Italia dalla Fida cinematografica, che essendo ancora in possesso dei diritti (che scadevano per l'appunto nel 1978), decise di rimontarle in una versione \"digest\" per sfruttare lo sfruttabile. Peraltro Thay-Pan non \u00e8 nemmeno un'arte marziale ma un termine cantonese che significa pi\u00f9 o meno \"Capo Supremo\", \"Superiore\", spesso usato per i commercianti pi\u00f9 influenti nella Hong Kong dell'800."}
{"id": "75856", "revid": "767487", "url": "https://it.wikipedia.org/wiki?curid=75856", "title": "La fiera della vanit\u00e0 (film 2004)", "text": "La fiera della vanit\u00e0 (\"Vanity Fair\") \u00e8 un film del 2004 diretto da Mira Nair. \u00c8 stato presentato in concorso alla 61\u00aa Mostra internazionale d'arte cinematografica di Venezia.\nIl film \u00e8 tratto dall'omonimo romanzo di William Makepeace Thackeray.\nTrama.\nRegno Unito, 1802. Rebecca \"Becky\" Sharp \u00e8 figlia di un pittore e di una cantante d'opera francese. Dopo essere uscita dal collegio con la sua amica Amelia Sedley, il suo obiettivo diventa quello di sposarsi con un nobile ricco in modo da avere fortuna nella vita. Per prima cosa mira al fratello della sua migliore amica, Joseph, che ha fatto fortuna in India. La storia tra loro due naufraga perch\u00e9 il fidanzato di Amelia, George Osborne, convince Joseph che Becky non ha un ruolo sociale adeguato.\nBecky trova quindi lavoro come istitutrice in casa di un nobile decaduto. L\u00ec, fa in modo di essere indispensabile in ogni attivit\u00e0 della casa e, dopo aver conosciuto il secondogenito Rawdon, un giovane ufficiale prossimo ad ereditare, lo sposa in segreto. La zia di lui, saputo il colpo di testa del nipote, lo cancella subito dal suo testamento. Rimasti senza un soldo, Becky e Rawdon sono costretti ad arrangiarsi come possono per sopravvivere.\nLa famiglia Sedley subisce un tracollo finanziario, che spinge il vecchio Osborne a consigliare al figlio di rompere con la fidanzata, ma George finisce per sposare Amelia, convinto dal suo pi\u00f9 caro amico Dobbin, che, in segreto, \u00e8 perdutamente innamorato di Amelia che, a tutti costi, vuole rendere felice. George, dal canto suo, trascura invece la giovane moglie, mettendosi a corteggiare Becky: una sera, a un ricevimento ufficiale a Bruxelles, le infila un bigliettino dove le fissa un appuntamento galante, ma a questo nessuno dei due si presenter\u00e0 perch\u00e9 arriva la notizia che Napoleone Bonaparte ha attaccato le truppe del duca di Wellington e il reggimento di George e di Dobbin deve partire immediatamente.\nGeorge muore nella battaglia di Waterloo e Amelia, che aspetta un bambino, diventa una vedova inconsolabile, persa nel ricordo di quello che lei considera un uomo meraviglioso e perfetto. Anche Becky \u00e8 diventata madre e, per tirare avanti, si appoggia al marchese di Steyne, un vicino di casa che l'ammira apertamente. I due cominciano a collaborare: lei rende i salotti di lui divertenti con danze e canti; lui la introduce nell'alta societ\u00e0 londinese, arrivando a presentarla a re Giorgio IV in persona.\nPer Amelia, che vive in povert\u00e0, le cose si fanno sempre pi\u00f9 difficili. Anche se Dobbin cerca di aiutarla, lei si vede alla fine costretta a ricorrere al suocero, affidandogli il nipote che lui non ha mai conosciuto. Infatti il vecchio Osborne, che aveva sempre disapprovato il matrimonio di George con lei, aveva rotto ogni rapporto con la nuora, n\u00e9 l'aveva mai aiutata dopo la morte del figlio. Cos\u00ec, quando accetta di prendersi cura del bambino, pone come clausola l'allontanamento di Amelia.\nRawdon, sommerso dai debiti, viene arrestato e messo in prigione. Potrebbe essere liberato subito se qualcuno pagasse il debito, e manda un messaggio a casa per avvertire Becky. Ma lei, impegnata con il marchese, rimanda il tutto al giorno dopo. Lady Jane, la cognata di Rawdon, corre invece subito alla prigione. Rawdon, tornato a casa furioso con la moglie, l'accusa di essersi venduta al marchese che butta fuori di casa, gettandogli dietro i gioielli e i regali che ha fatto a Becky. Scopre, nel portagioie della moglie, una grossa somma che lei avrebbe potuto usare per pagare i debiti e che invece gli ha tenuto nascosta. Ormai la loro unione \u00e8 alla fine.\nDopo aver lasciato la moglie, Rawdon \u00e8 costretto ad accettare un incarico - sollecitato per lui dal vendicativo marchese de Steyne - in un'isola desolata, una landa colpita dalla malaria dove Rawdon finir\u00e0 i suoi giorni consumato dalle febbri.\nIl figlio di Becky, inizialmente mandato in un collegio di \u00e9lite grazie ai buoni uffici del marchese, viene cresciuto dalla famiglia di Rawdon, mentre la madre, ormai caduta in disgrazia senza la protezione di de Steyne, lascia Londra per trasferirsi sul continente.\nAlcuni anni dopo, Becky, che adesso lavora in un casin\u00f2 di Baden-Baden, vede entrare il figlio di Amelia, oramai grande, accompagnato da Dobbin. Il ragazzo sembra intrigato da lei, ancora bella e frizzante, mentre Dobbin - ancora innamorato senza speranza di Amelia - disapprova visibilmente la condotta d'avventuriera della donna, tanto da avere, poco dopo, uno scontro con Amelia che difende la vecchia amica. Il litigio tra loro due sembra incrinare il loro rapporto e Dobbin decide di andarsene per sempre.\nL'indomani Becky va a fare visita ad Amelia che trova ancora in lutto, dopo tanti anni, per il marito morto. Becky, rendendosi conto che Amelia rester\u00e0 sola se Dobbin se ne andr\u00e0, le racconta delle avances che George le aveva fatto la sera della partenza, mostrandole il biglietto che le aveva mandato. Per Amelia \u00e8 come se si squarciasse un velo: corre alla ricerca di Dobbin che raggiunge proprio mentre sta lasciando la casa. Becky, dal canto suo, deve ritornare al suo lavoro al casin\u00f2, che lei affronta con un coraggioso sorriso. Ma, questa volta, avr\u00e0 la sorpresa di trovare tra i clienti anche Joseph, il suo vecchio ammiratore, il fratello di Amelia che \u00e8 ritornato dall'India solo per lei. Joseph, che non l'ha mai dimenticata, le chiede di sposarlo. Becky, a quella proposta che prevede anche un viaggio in India, si entusiasma all'idea e, senza alcun rimpianto, parte per la nuova avventura."}
{"id": "75863", "revid": "88740", "url": "https://it.wikipedia.org/wiki?curid=75863", "title": "Slasher", "text": "Il genere denominato slasher (dall'inglese \"to slash\", \"ferire profondamente con un'arma affilata\") si riferisce a quel gruppo di film horror in cui l'antagonista principale \u00e8 un maniaco omicida (spesso mascherato) che d\u00e0 la caccia a un gruppo di persone (spesso giovani) in uno spazio pi\u00f9 o meno delimitato, utilizzando in genere armi da taglio per ucciderli in modo cruento.\nCinema.\nIn filmografia, bench\u00e9 il capostipite del genere sia considerato \"Halloween - La notte delle streghe\" (1978) di John Carpenter, esistono anche altri film precedenti che incarnano tutte le caratteristiche principali dello slasher, tra i pi\u00f9 famosi \"Un Natale rosso sangue\" (Black Christmas, 1974) di Bob Clark e \"Reazione a catena\" (1971) di Mario Bava (quest'ultimo per\u00f2 rientra pi\u00f9 precisamente nel genere del Giallo all'italiana). Prendendo spunto da \"Scream\" e da \"Halloween - La notte delle streghe\" si pu\u00f2 notare come in un film slasher si cerchi sempre di dare pi\u00f9 importanza ai momenti di tensione e \"suspense\". Generalmente vengono usate armi da taglio e le vittime sono in genere ragazzi in cerca di divertimento.\nSempre prima del film di Carpenter, possono essere considerati slasher \"Non aprite quella porta\" di Tobe Hooper e \"Le colline hanno gli occhi\" di Wes Craven sebbene non ufficialmente, in quanto entrambi sono contaminati da altri generi: mentre il primo sfruttando la trovata di basarsi su una vicenda reale (in realt\u00e0 \u00e8 solo parzialmente ispirato ad un vero fatto di cronaca), propone di conseguenza delle situazioni pi\u00f9 verosimili rispetto a quelle di un normale slasher, il secondo si concentra verso un sottofondo ed un finale pi\u00f9 tipico da revenge movie (ovvero un film di rabbia e di vendetta).\nLo slasher ha per decenni tenuto banco nelle sale cinematografiche di tutto il mondo come uno dei generi pi\u00f9 lucrativi del cosiddetto \"teen movie\", ovvero di quei film che si producono appositamente per gli adolescenti (\"teenager\" in inglese). Il motivo pu\u00f2 essere spiegato dal fatto che la frequente presenza di ragazze attraenti calate in contesti tipici dell'horror sia una formula di semplice riproducibilit\u00e0 per un film di successo, ma anche in altri termini pi\u00f9 profondi.\nInterpretazioni.\nNel film slasher la scoperta conflittuale del sesso, caratteristica di molti adolescenti, trovava una perfetta catarsi: i giovani, incuriositi e desiderosi di praticare sesso, sono puniti con la morte da parte del maniaco, che incarna tutti quei tab\u00f9 e convenzioni sociali puritane che qualificano il sesso come una cosa \"sporca e immorale\". Nel finale, tuttavia, il mostro/maniaco muore quasi sempre, simboleggiando la vittoria della nuova \"way of life\" affermatasi negli anni settanta, pi\u00f9 libertaria e tollerante. D'altro canto, questo accanimento contro il sesso ha fatto etichettare lo slasher come \"genere pi\u00f9 puritano dell'horror\", con conseguenti sospetti di sessuofobia.\nIn realt\u00e0, come per tutti gli altri generi cinematografici, i registi pi\u00f9 talentuosi hanno usato e spesso scardinato le convenzioni dello slasher per dire cose \"altre\" dall'universo adolescenziale e dai turbamenti del sesso, con risultati talvolta molto interessanti.\nPrecursori.\nNonostante la nascita del genere slasher venga di norma fatta coincidere con l'uscita nelle sale di \"Halloween - La notte delle streghe\" di John Carpenter del 1978, anche prima di questo film alcune pellicole potrebbero rientrare nel sottogenere dell'horror \"slasher\" e potrebbero averne influenzato alcuni caratteri.\nAlcuni elementi possono addirittura essere trovati nel \"primo vero\" film del 1927 di Alfred Hitchcock \"Il pensionante\", in quello del 1931 di Fritz Lang \"M - Il mostro di D\u00fcsseldorf\", in \"Il castello maledetto\" del 1932 di James Whale e nell'horror spagnolo di Jacques Tourneur \"L'uomo leopardo\" del 1943.\nIl film definito il primo precursore vero del genere di solito \u00e8 \"L'occhio che uccide\" di Michael Powell, horror britannico del 1960 che narra di un killer che riprende i suoi omicidi. La pellicola fu la prima a mostrare gli omicidi in prima persona dal punto di vista dell'assassino ed il primo film inglese con scene di nudo esplicite. Nello stesso anno esce il classico \"Psyco\" di Hitchcock che influenzer\u00e0 fortemente il filone slasher con alcuni personaggi riconducibili ad alcuni degli archetipi di esso.\nNel 1974 il genere slasher inizia a prendere forma grazie al film \"Non aprite quella porta\" diretto da Tobe Hooper che aggiunge numerosi elementi tipici dello slasher:\nNel corso del tempo il film ha generato numerosi sequel tutti rientrati nel genere slasher a parte l'ultimo prequel (\"Leatherface\") ed il killer \u00e8 divenuto un'icona al pari di Michael Myers o Jason Voorhees. Lo stesso anno, per la regia di Bob Clark esce \"Black Christmas (Un Natale rosso sangue)\". Il film \u00e8 il primo proto-slasher ad essere ambientato in un campus (ambientazione ripresa poi in molte pellicole) e durante una festivit\u00e0 dando via al sottogenere festivo (spesso natalizio) dell'horror. Il film \u00e8 anche ispirato alla leggenda urbana della babysitter e dell'uomo al telefono al piano di sopra come molti altri film successivi, tra cui lo stesso \"Halloween\".\nAnche il Giallo italiano \"Reazione a catena\" di Mario Bava del 1971 pu\u00f2 essere ricondotto ai proto-slasher avendo uno schema che si discosta dal Giallo classico rimuovendo la componente investigativa e dando pi\u00f9 spazio agli omicidi. Similmente anche il giallo del 1976 \"Comunione con delitti\" (\"Alice Sweet Alice\") di Alfred Sole ha pi\u00f9 elementi in comune con lo slasher che con il genere a cui effettivamente appartiene.\nAltri proto-slasher possono essere \"L'uccello dalle piume di cristallo\" e \"Profondo rosso\" di Dario Argento del 1970 e 1975 rispettivamente. Anche in questo caso il Giallo lascia spazio ad una narrazione pi\u00f9 orientata verso lo slasher dando pi\u00f9 spazio ad i brutali omicidi.\nIl protoslasher pi\u00f9 esplicito dopo \"Non aprite quella porta\" per\u00f2 \u00e8 \"La citt\u00e0 che aveva paura\", diretto da Charles B. Pierce nel 1976, basato sui veri omicidi del Fantasma di Texarkana avvenuti nel 1946. Il killer fu alla base della creazione di Jason Voorhees (specialmente il suo design in \"L'assassino ti siede accanto\") e di Ghostface. Nel primo \"Scream\" il film \u00e8 inoltre citato da Sidney.\n\"Golden Age\" (1978-1984).\nLa Golden Age degli slasher inizia nel 1978 e termina nel 1984 contando in questi anni centinaia di film di genere, molti dei quali distribuiti solo nei drive-in essendo film a basso costo realizzati per adolescenti.\nIn questo periodo sono nate la maggior parte delle icone moderne pi\u00f9 famose, Michael Myers, Jason Voorhees e Freddy Krueger.\nNonostante sia considerata la golden age, in questi anni molti film vennero banditi e divennero noti come \"video nasties\".\n1978.\nLa Golden Age del genere inizi\u00f2 nel 1978 con l'uscita di \"Halloween - La notte delle streghe\" di John Carpenter definito il primo vero e proprio film slasher influenzato dai predecessori degli anni '60 e dei primi anni '70 (come \"Psycho\" e \"Non aprite quella porta\"). Il film fu un successo ai box office incassando pi\u00f9 di 70 milioni di dollari contro gli appena 300.000 spesi per la sua realizzazione. Il film sarebbe stato poi usato come blueprint per il film successivo anche se alcuni elementi erano gi\u00e0 stati mostrati da Tobe Hooper nel '74 (la final girl e l'assassino mascherato).\nMichael Myers viene usato come metafora delle paure dell'uomo moderno, un boogeyman contemporaneo, ed il film ha toni pi\u00f9 realistici degli altri horror dell'epoca. Un film dell'orrore pi\u00f9 reale e concreto che affonda le sue basi anche nel cinema thriller avendo alcune sequenze proprio di questo genere e non soffermandosi solo sugli omicidi tentando di mostrare le dinamiche degli eventi da vari punti di vista.\nL'attrice principale del film era Jamie Lee Curtis, definita la scream queen classica. Nel cast figurava anche il famoso attore Donald Pleasence presente in gran parte dei film della saga nel ruolo del nemico per eccellenza di Michael, Loomis. I veri scopi del killer invece sono ignoti lasciando supporre solo una follia accompagnata ad una pura cattiveria. Inoltre, pur se pi\u00f9 resistente del normale, l'assassino non ha ancora tracce effettive di superpoteri o abilit\u00e0 sovrannaturali, elementi che si aggiungeranno poi al mythos dei killer di questo genere.\nRitornando al discorso dei vari punti di vista; nella primissima scena vediamo addirittura gli eventi in prima persona dagli occhi del piccolo Michael durante i suoi primi omicidi con in sottofondo la colonna sonora composta dallo stesso John Carpenter.\nSulla falsariga di \"Halloween\" nel 1978 usc\u00ec anche il film televisivo \"Are You in the House Alone?\" ispirato all'omonimo romanzo del 1976. Anche questo film presenta una babysitter come protagonista e presenta l'elemento ricorrente delle chiamate da parte dell'assassino.\n1979.\nNel 1979 usc\u00ec \"Horror Puppet\" (\"Tourist Trap)\" diretto da David Schmoeller, un altro slasher che per\u00f2 si differenzi\u00f2 dal capostipite \"Halloween\" avendo un killer dotato di poteri soprannaturali (telecinesi) elemento che sarebbe divenuto ricorrente solo anni dopo con l'avvento di \"Nightmare\" di Wes Craven.\nNello stesso anno usc\u00ec \"Quando chiama uno sconosciuto\" (\"When a Stranger Calls\") di Fred Walton, un altro film in cui la protagonista \u00e8 una babysitter similmente a Laurie Strode di \"Halloween\". Il film divenne famoso grazie alla battuta \"Controlla i bambini\" detta nella scena d'apertura dal killer via telefono. Il film riprende infatti la nota leggenda urbana del serial killer nascosto che comunica al telefono con una babysitter.\n1980.\nNel 1980 la scream queen Jamie Lee Curtis torn\u00f2 nel mondo dell'horror con il film \"Non entrate in quella casa\" (\"Prom Night\"). Il film gira attorno ad una serie di omicidi durante il ballo di fine anno sei anni dopo la morte di una ragazza. Il budget era di 1.500.000 dollari canadesi, ma il film incass\u00f2 circa 15 milioni. A seguirlo vi furono 3 film anche se non veramente collegati alla pellicola originale.\nUn altro film con chiamate da parte del serial killer usc\u00ec a distanza di un anno dall'ultimo, \"Morte al telefono.\" di Robert Hammer. Lo stesso anno usc\u00ec un film slasher a tema natalizio, \"Christmas Evil\" di Lewis Jackson, considerato inizialmente di nicchia e successivamente riconsiderato come un cult.\nSempre nel 1980 usc\u00ec il film \"Maniac\" di William Lustig, uno dei film slasher pi\u00f9 controversi di sempre a causa della sua estrema violenza esplicita . Un'altra caratteristica principale del film \u00e8 quella di avere un assassino, Frank Zito (Joe Spinell), ben sviluppato psicologicamente e presentato come protagonista del film vedendo gli omicidi dal suo lato e non da quello delle vittime come accade di solito. I sanguinolenti effetti speciali furono fatti dalla star del campo Tom Savini.\nNel 1980 usc\u00ec il secondo grande successo del cinema slasher e probabilmente il film di questo genere pi\u00f9 iconico e conosciuto: \"Venerd\u00ec 13\". Il film sposta l'azione in un luogo isolato, in un tempo pi\u00f9 ristretto ed inizia il pi\u00f9 fortunato franchise horror slasher di sempre. Con una spesa di soli 550 000 dollari incass\u00f2 circa 60 milioni nonostante, a differenza di \"Halloween\", ricevette varie critiche negative. Il film nel cast aveva inoltre l'emergente Kevin Bacon. Il primo film della saga aveva come assassino un killer donna, Pamela Voorhees, impazzita a seguito dell'apparente decesso del figlio anni prima. Nonostante ci\u00f2 per gran parte del film viene fatto pensare che sia proprio quest'ultimo, redivivo, l'assassino.\nNel 1981 usc\u00ec il secondo capitolo della saga iniziata da Sean S. Cunningham. \"L'assassino ti siede accanto\" fu il primo film a presentare al grande pubblico la star per eccellenza del cinema moderno di genere horror, Jason Voorhees che apparve per\u00f2 nella prima pellicola sotto forma di incubo e con un design decisamente diverso. Nonostante questo il personaggio avrebbe indossato la sua iconica maschera solo nel terzo capitolo, \"Week-end di terrore\" del 1982.\n\"Venerd\u00ec 13\" butt\u00f2 cos\u00ec le basi per un nuovo stile di slasher, meno ricercato e pi\u00f9 di puro intrattenimento tagliando al minimo la parte thriller. Inoltre anche l'ambientazione del campo estivo divenne presto iconica e imitata da numerosi film. Da questo momento in poi gli slasher si sarebbero divisi in due binari, quelli ispirati a questa pellicola e quelli a \"Halloween\", ovviamente con qualche novit\u00e0 assoluta nel mentre.\n1981.\nIl film di Carpenter continu\u00f2 per\u00f2 la sua influenza nel 1981 con \"Compleanno di sangue\", un film esteticamente assai simile ad \"Halloween\". Lo stesso anno Linda Blair (la protagonista de \"L'esorcista\") appare in \"Hell Night\", un film dove il \"gore\" \u00e8 sostituito dalla suspense. Sempre nel 1981 usc\u00ec il primo slasher del maestro Wes Craven che di l\u00ec a 3 anni avrebbe rivoluzionato per la prima volta il genere. Il film, \"Benedizione mortale\" non fu per\u00f2 un enorme successo a differenza del fenomeno di quell'anno: \"Graduation Day\" di Herb Freed. Con un budget di soli 200.000 dollari il film ne incass\u00f2 al botteghino circa 25 milioni. Lo stesso anno Joe D'Amato torn\u00f2 con uno slasher dopo \"Antropophagus\" del 1980 con \"Rosso sangue\". Usc\u00ec inoltre lo slasher italiano \"There Was a Little Girl\" del regista Ovidio G. Assonitis. Questo film in particolare rientra nella categoria dei \"video nasty\", ossia film banditi nel Regno Unito.\n\"Final Exam\" fu un altro dei numerosi ripoff di \"Halloween\" anche se questa volta il livello di similitudini era molto pi\u00f9 alto del normale arrivando ad avere anche una colonna sonora simile a quella di Carpenter. Anche il film rientr\u00f2 nei video nasties e venne distribuito in home video solo nel 2008. Sempre nell'81 usc\u00ec un altro film bandito, ad opera di Romano Scavolini: \"Nightmare in a Damaged Brain\". Il film, nei titoli di testa, affermava inoltre che Tom Savini fosse stato il creatore degli effetti speciali nonostante quest'ultimo abbia pi\u00f9 volte affermato di aver partecipato alla pellicola solo come consulente non avendo creato in alcun modo nessuno degli effetti del film. Usc\u00ec inoltre il film \"Don't Go in the Woods\" di James Bryan con un budget 20 000 dollari.\nNello stesso anno i film slasher iniziarono ad introdurre alcuni elementi paranormali e fantasy che raggiungeranno poi il loro apice con \"Nightmare - Dal profondo della notte\" qualche anno dopo. Tra questi si ricorda \"Ghostkeeper\", un film slasher che serve come risposta canadese a \"Shining\" di Stanley Kubrick usando la figura folkloristica dei nativi americani nota come Wendigo. Il film non \u00e8 mai stato distribuito in Italia, ma nel corso degli anni ha raggiunto un certo successo. Un altro film slasher con elementi fantasy degno di nota \u00e8 \"La promessa di Satana\" (\"Evilspeak\") di Eric Weston che narra di un emarginato sociale che evoca dei demoni tramite il suo computer per vendicarsi di chi lo ha tormentato.\nIl 1981 per\u00f2 \u00e8 anche l'anno di due grandi ritorni: Michael Myers con il successo economico e di critica di \"Il signore della morte\" di Debra Hill e John Carpenter e \"Venerd\u00ec 13 - L'assassino ti siede accanto\" di Steve Miner. La Hill e Carpenter erano riluttanti all'idea di tornare al genere slasher, ma lo fecero comunque adattandosi ai nuovi canoni dettati da \"Venerd\u00ec 13\" e specialmente dal suo iconico sequel (che pu\u00f2 essere definito come un blueprint per gli slasher successivi) pur mantenendo un genere proprio. I nuovi canoni imponevano pi\u00f9 sangue, un bodycount maggiore e divertimento rendendo il genere assolutamente d'exploitation. Il secondo \"Halloween\" fu il maggiore successo economico del genere horror del 1981 dopo \"Un lupo mannaro americano a Londra\" di John Landis con un incasso domestico finale di 25 milioni di dollari.\n1982.\nDal 1982 la maggior parte degli slasher spostarono la loro produzione dai drive-in all'home video con una grande moltitudine di film direct-to-video.\nUno dei maggiori successi di questo nuovo filone fu \"Madman\" che fu un successo home video e venne classificato tra i 10 film pi\u00f9 venduti in home video quella settimana dalla rivista \"Variety\". Il film ebbe un budget di 350.000 dollari e fu ispirato ai vari film low budget che si erano imposti nel panorama cinematografico dell'epoca. Il film cerc\u00f2 inoltre di creare una nuova icona, un \"boogeyman\" che potesse attirare l'interesse del pubblico similmente a Michael Myers o Leatherface. Lo stesso anno in VHS uscirono numerosi altri film slasher ognuno di essi con un budget davvero basso, ancora minore di quello dei suoi predecessori visto anche un potenziale margine di guadagno minore non avendo alcuna distribuzione in sala. Alcuni esempi sono \"The Dorm that Dripped Blood\" con 90.000 dollari e \"Honeymoon Horror\" con appena 50.000 dollari di budget.\nAlcuni film indipendenti dell'epoca per\u00f2 ebbero numerosi problemi con la distribuzione, come il film \"Girls Nite Out\" che ebbe un rilascio locale davvero limitato. Molti film (come \"Trick or Treats\", \"Island of Blood\" o \"The Forest\" solo per citarne alcuni) finirono velocemente nell'oscurit\u00e0 a causa del loro rilascio davvero limitato e cos\u00ec numerosi film slasher sono andati dimenticati o addirittura persi nel tempo.\nIn quest'anno i registi iniziarono ad usare il genere per prendere in giro situazioni di tutti i giorni come nel film \"Nel buio da soli\" del 1982 di Jack Sholder che conta nel cast anche l'attore Donald Pleasence (noto per i suoi ruoli nella saga di \"Halloween\" come Samuel Loomis, nemesi di Michael, e come l'arcinemico di James Bond, Ernst Stavro Blofeld nel film \"Agente 007 - Si vive solo due volte\" del 1967). Nel 1982 usc\u00ec anche il film delle due femministe Amy Holden Jones (regia) e Rita Mae Brown (sceneggiatura) dal titolo \"The Slumber Party Massacre\" che parodia il genere ed il ruolo femminile al loro interno con scene al limite del demenziale che servono appunto per tirare un sorriso e violenza esplicita quasi prettamente nel confronto degli uomini. Altre femministe, per\u00f2, non compresero l'obiettivo della pellicola e lo criticarono aspramente. A seguito di questo primo capitolo la sceneggiatrice e la regista originale produssero diversi sequel nel corso degli anni.\nAlcuni slasher iniziarono ad essere usati per intavolare argomenti a sfondo politico e sociale come il film \"Night Warning\" di William Asher che tratta gli argomenti dell'incesto e dell'omofobia. Similmente anche \"Visiting Hours\", tra l'altro uno dei numerosi film ambientati in ospedali, manicomi e case di cura del periodo come anche \"Hospital Massacre\" (conosciuto anche come \"X-Ray\").\nJason Voorhees ottiene finalmente la sua iconica maschera da hockey nel terzo film della saga \"Week-end di terrore\" rendendo quella di \"Venerd\u00ec 13\" la prima saga a raggiungere il terzo capitolo. Il film fu un vero e proprio successo economico con un incasso di $34 milioni, $14 milioni in pi\u00f9 della pellicola precedente.\nIn Italia il genere giallo si avvicin\u00f2 sempre di pi\u00f9 allo slasher statunitense con \"Tenebre\" di Dario Argento, film pi\u00f9 realistico dopo le prime due pellicole della \"Trilogia delle Tre Madri\" (\"Suspiria\" e \"Inferno\"), che usc\u00ec nelle sale con il divieto ai minori di 18 anni a causa dell'estrema violenza. Altra pellicola del genere fu \"Lo squartatore di New York\" di Lucio Fulci, considerato il film pi\u00f9 estremo, violento e crudo del regista e dell'intero cinema giallo italiano con scene cruente ed esplicite di sesso. Nell\"'Assassinio al cimitero etrusco\" di Sergio Martino (usando lo pseudonimo Christian Plummer) il tema onirico che si collega alla realt\u00e0 \u00e8 uno dei capi portanti, ma mai quanto un altro film che sarebbe uscito proprio quell'anno, \"The Slayer\", film di \"J. S. Cardone\" che vede due coppie in un'isola isolata dell'Atlantico trovare uno ad uno la morte. Il film \u00e8 particolare specialmente per il suo approccio ai sogni che avrebbe poi in parte influenzato Wes Craven e per il finale che permette di leggere il film sotto tre chiavi diverse, una pi\u00f9 \"realistica\" dell'altra, ma ognuna con le proprie prove a sostegno.\nNel 1982 uscirono anche il film slasher con Chuck Norris \"Terrore in citt\u00e0\" (\"Silent Rage\"), il thriller a salsa slasher erotico candidato ai Razzie \"Chi vuole uccidere Miss Douglas?\", \"Blood Song\" (conosciuto anche come \"Dream Slayer\") e \"Don't Go to Sleep\", entrambi questi ultimi ispirati al successo del primo \"Amityville Horror\" del 1979 riproponendo la formula usata nella pellicola in chiave slasher. Usc\u00ec anche il terzo film di \"Halloween\", \"Halloween III - Il signore della notte\", seppure non collegato ai primi due e non di genere slasher con un approccio pi\u00f9 fantascientifico e allo stesso tempo fantasy. Michael Myers fa per\u00f2 un cammeo assieme a Laurie Strode nella pellicola sempre di John Carpenter in due spot televisivi del film. Anche la colonna sonora classica di \"Halloween\" \u00e8 riproposta solo per scoprirsi poi che proveniva da una televisione in cui stava venendo mandato il classico horror del '78.\n1983.\nIl 1983 si apre con slasher sempre dal gusto classico come \"Non entrate in quel collegio\" (o \"La soffitta delle ombre\") di Mark Rosman che ha una trama simile a quella di \"Non entrate in quella casa\" del 1980. Un gruppo di ragazze uccide accidentalmente Mrs. Slater, la padrona del dormitorio. Per insabbiare la cosa decidono di festeggiare comunque la festa che la donna morta aveva precedentemente loro negato, ma una ad una le fanciulle troveranno morti brutali. Sempre in una scuola privata \u00e8 ambientato il film \"Deadly Lessons\" di William Wiard.\nLo stesso anno il regista italiano Lamberto Bava \u00e8 il regista di uno slasher psicologico, \"La casa con la scala nel buio\". La pellicola, inizialmente proposta come miniserie per la RAI, ma poi rifiutata perch\u00e9 trovata troppo violenta, vede il compositore Bruno dover indagare sui misteriosi omicidi iniziati dal suo trasferimento legati al film di cui sta componendo la colonna sonora.\nAncora una volta lo slasher \u00e8 utilizzato per denunciare problemi sociali nel film \"Sweet Sixteen\" di Jim Sotos. Nel film, infatti, gli omicidi che avvengono sono collegati ingiustamente e senza prove ad un gruppo di nativi americani della zona mettendo sotto i riflettori il razzismo che ancora oggi perviene in alcuni stati degli Stati Uniti sud-occidentali. Il titolo del film invece \u00e8 un riferimento alla protagonista quindicenne, figlia dello sceriffo, in procinto di divenire sedicenne, appunto. Nel 2008 venne distribuita anche una versione director's cut della pellicola.\nCon il film \"Sledgehammer\", con il modello Ted Prior, il genere slasher inizia a spostarsi nel mercato dell'home-video con titoli creati appositamente per esso. Molti di essi avevano un forte tema sessuale come \"Blood Beat\" che vede una ragazza confrontarsi con un samurai di oltre 7 metri mentre si masturba o \"Double Exposure\" che vede un fotografo sognare modelle morire e scopre poi che queste ultime muoiono anche nella vita reale parallelamente a quelle dei suoi sogni. Fred Olen Ray dirige il film \"Scalps\", uno dei film pi\u00f9 censurati della storia che vede anche un ragazzo posseduto da uno spettro stuprare ed asportare lo scalpo della sua ragazza.\nIl film slasher pi\u00f9 di successo dell'anno fu \"Psycho II\", sequel dell'originale pellicola di Alfred Hitchcock, diretto da Richard Franklin con Anthony Perkins e Vera Miles di nuovo nei rispettivi ruoli di Norman Bates e Lila Crane. Il film ha come protagonista nuovamente Norman che parrebbe aver dato via ad una nuova scia di sangue. Questa volta le vittime, per conformare di pi\u00f9 la pellicola al genere slasher, non furono pi\u00f9 adulti, ma adolescenti. L'incasso di $34.7 milioni permise al franchise di proseguire con \"Psycho III\" nel 1986.\nIl film forse pi\u00f9 famoso fu per\u00f2 \"Sleepaway Camp\" di Robert Hiltzik, anche grazie al suo scioccante finale, capostipite di una fortunata saga slasher interamente inedita in Italia. Nonostante il film nasca come imitazione di \"Venerd\u00ec 13\" evolve in maniera diversa trattando temi come la pedofilia e avendo scene di amore omosessuali ed un personaggio addirittura transessuale, tutti tab\u00f9 per l'epoca. Inoltre le vittime (ed il killer) sono tutti ragazzi e ragazze di et\u00e0 pre-adolescenziale se non addirittura bambini.\nI primi segni di un futuro declino cominciano quando numerosi poster di film slasher suggeriscono ben altro discostandosi completamente dal tema del film per invogliare gli spettatori che si iniziavano a stancare del genere a vedere le pellicole come \"Mortuary\" che presenta una mano fuoriuscire da una tomba, scena tipica dei film sugli zombie. Per giunta anche la tagline del film con Bill Paxton sembra suggerire ben altro.\n1984.\nWes Craven crea uno dei film slasher pi\u00f9 famosi di sempre: \"Nightmare - Dal profondo della notte (A nightmare on Elm street),\" divenuto un cult\".\" Nello stesso anno vengono rilasciati anche \"Venerd\u00ec 13 - Capitolo finale (Friday the 13th - The final chapter)\" e \"Splatter University\". Il genere abbandona quasi completamente i grandi schermi e le major perdono interesse nelle produzioni di film slasher a causa del calo di popolarit\u00e0 nonostante appena un paio di anni prima fosse il sottogenere horror pi\u00f9 in auge.\nPersonaggi celebri.\nIl genere slasher \u00e8 per anni stato uno dei principali sottogeneri horror ed \u00e8 quello che racchiude il maggior numero di icone moderne del cinema dell'orrore.\nAnche se non considerato un vero e proprio slasher, anche il protagonista di uno dei pi\u00f9 vecchi precursori del genere pu\u00f2 essere considerato un'icona, ossia Norman Bates della saga di \"Psyco\" (1960-in corso).\nTra di loro il personaggio con pi\u00f9 uccisioni sullo schermo \u00e8 Jason Voohrees con 158 vittime seguito da Michael Myers (111 vittime) e Freddy Krueger (43 omicidi).\nNel 2011 la star della saga di \"Nightmare\", Freddy Krueger, viene pubblicato come personaggio DLC per \"Mortal Kombat\". Nel 2015 i personaggi di Jason Voohrees e Leatherface sono stati aggiunti al roster di \"Mortal Kombat X\" come personaggi DLC e Freddy Krueger \u00e8 presente nella versione mobile. Nel 2016 il gioco slasher \"Dead by Daylight\" pubblica come personaggio DLC Michael Myers di \"Halloween\" assieme a Laurie Strode e a settembre 2017 viena annunciata l'aggiunta di Leatherface ed a novembre dello stesso anno anche di Freddy Krueger assieme a Quentin Smith da \"Nightmare - Dal Profondo della Notte\" del 2010. Successivamente vengono aggiunti anche Jigsaw, Ghostface e Ash Williams.\nOltre ai vari killer anche alcuni sopravvissuti sono divenuti iconici. Tra di essi si ricordano Laurie Strode e Samuel Loomis (\"Halloween\"), Sidney Prescott (\"Scream\"), Tommy Jarvis (\"Venerd\u00ec 13\") e Nancy Thompson (\"Nightmare\").\nCrossover.\nGli unici personaggi di film slasher ad essersi effettivamente incontrati sul grande schermo sono stati Freddy e Jason nel film \"Freddy vs Jason\". In seguito a questo film sarebbe dovuto uscire un sequel nel 2007 in cui i due avrebbero affrontato Ash Williams (protagonista della celebre saga horror \"La casa\" di Sam Raimi) o Michael Myers di \"Halloween\", ma per vari problemi il film non vide mai la luce. Nonostante ci\u00f2 Freddy e Jason si scontrarono poi contro Ash nel fumetto della Wildstorm del 2008 \"Freddy vs Jason vs Ash (of Army of Darkness)\" in sei numeri. In uno dei finali scartati di \"Freddy vs. Jason\" i due killer titolari si sarebbero dovuti imbattere anche in Pinhead (protagonista della celebre saga body horror di \"Hellraiser\"). Questo finale non venne mai girato per colpa di problemi con i diritti del personaggio in mano ad un'altra casa cinematografica e decisamente troppo costosi da acquistare per una sola comparsata.\nPer quanto riguarda il piccolo schermo, in un episodio della serie televisiva \"Freddy's Nightmares\" diretto da Tobe Hooper comparirono sia il personaggio titolare che Leatherface.\nNel film \"Jason va all'inferno\" vengono citati anche numerosi elementi del mythos de \"La Casa\" di Sam Raimi come il pugnale kandariano e lo stesso Necronomicon suggerendo che Jason potrebbe essere un deadite come quelli affrontati da sel personaggio interpretato da Bruce Campbell. Nel finale dello stesso film fa un piccolo cameo anche Freddy Krueger gettando le basi per il crossover tra i due personaggi avvenuto qualche anno dopo. Dal canto suo, Sam Raimi, cita Freddy Krueger nel primo film inserendo il guanto dell'assassino nella baita in cui si svolgono gli eventi della pellicola.\nIn \"Behind the Mask - Vita di un serial killer\" di Scott Glosserman del 2006 vengono citati Freddy Krueger, Michael Myers, Jason Voorhees, Chucky, Pinhead e Candyman come realmente esistiti nel film, oltre ad apparire la Configurazione del Lamento di \"Hellraiser\". Inoltre appaiono anche gli attori Robert Englund e Kane Hodder (interprete di Jason in quattro capitoli della saga) che nel film era il vicino di casa dello squartatore di Elm Street. Per giunta il mentore di Leslie, il protagonista del film, \u00e8 Billy (noto con lo pseudonimo di Eugene nella pellicola) interpretato da Scott Wilson ossia il killer di \"Black Christmas\" (considerato uno dei primi precursori del genere slasher della storia) e dei suoi remake.\nIn un giornale del film \"Hatchet II\" appare inoltre un personaggio del film \"Frozen\" oltre ad essere citato Leslie Vernon. In \"Jason va all'inferno\" appare, invece, la cassa al centro di uno degli episodi di \"Creepshow\".\nIl 16 agosto del 2017 il regista Don Mancini, regista e creatore de \"La bambola assassina\", afferma di avere un'idea per un crossover tra il suo franchise e quello di \"Nightmare\" che vorrebbe realizzare. Il film, da quanto affermato dal regista, vedrebbe Chucky ritrovarsi in una casa ad Elm Street dove far\u00e0 la conoscenza di Freddy. I due, fan l'uno dell'altro, inizieranno ad andare d'accordo, ma ben presto capiranno che Elm Street non \u00e8 abbastanza grande per i due serial killer.\nAlcune teorie sviluppate nel corso degli anni e che hanno trovato fama specialmente grazie ad internet vorrebbero che Sam Loomis di \"Psyco\" fosse il dottor Samuel Loomis della saga di \"Halloween\" da giovane. Secondo chi crede in questa teoria, Sam, dopo la morte di Marion e l'aver fermato Norman, sarebbe tornato a studiare diventando poi uno psichiatra e, trasferitosi nell'Illinois, avrebbe tentato di aiutare o comunque tenuto sotto controllo il giovanissimo Michael per far s\u00ec che non divenisse come Bates.\nNell'ottobre 2017, il regista Max Landis in un'intervista ha affermato di star lavorando da anni alla sceneggiatura per un crossover con Freddy Krueger, Jason Voorhees, Chucky e Pinhead ispirato a \"Il mago di Oz\".\nAll'interno di 17 franchise \ne singoli film horror in particolare, sono presenti molti \"easter egg\", suggerendo possano coesistere all'interno dello stesso universo immaginario:\nAlcuni dei film citati sono effettivamente e canonicamente in continuity tra di loro (sia tramite film che fumetti tie-in come nel caso di \"Jason vs Leatherface\" o \"Army of Darkness Vs. Re-Animator\", entrambi, per\u00f2, di dubbia e controversa canonicit\u00e0), mentre altri sono collegati da dettagli, menzioni e, in alcuni casi, dalla comune presenza del libro Necronomicon Ex Mortis che sembrerebbe collegare gran parte delle saghe. Nonostante ci\u00f2 le connessioni di altri di questi franchises va ricercata in semplici omaggi ed easter eggs. Alcuni fan accaniti hanno, per\u00f2, comunque cercato legami con un numero sempre maggiore di film, nonostante con connessioni spesso forzate o improbabili, che oscillano dal pi\u00f9 plausibile \"Leprechaun\" all'improbabile \"Sharknado\" teorizzando, dunque, un immenso macro universo che parte dallo slasher per diramarsi nell'horror (e non solo) a 360\u00b0.\nCaratteristiche.\nLa maggior parte dei film slasher rispetta alcuni canoni che rendono possibile l'identificazione di un film in questo determinato genere cinematografico.\nPersonaggi.\nI due personaggi pi\u00f9 importanti nei film slasher sono il killer (generalmente umano o di origini umane, spesso mascherato e che uccide tramite un'arma da taglio, ma non solo con esso, per esempio Jason spesso uccide le sue vittime anche a mani nude e Freddy in vari altri modi nei loro incubi) e la final girl, ossia la ragazza che riesce a sopravvivere fino a fine film agli omicidi. Spesso quest'ultima \u00e8 interpretata da una scream queen (attrice che opera principalmente nell'ambito dell'horror). La final girl classica \u00e8 considerata Laurie Strode interpretata da Jamie Lee Curtis.\nGli altri personaggi sono spesso amici della final girl o suoi parenti (cugini o fratelli). Nei film pi\u00f9 moderni del genere (principalmente dopo \"Scream\") spesso figura un personaggio che riesce a comprendere prima degli altri le meccaniche degli assassini. Questo personaggio \u00e8 solito essere un geek amante del cinema. Nel film \"Quella casa nel bosco\" i personaggi rientrano nei seguenti archetipi: la prostituta, l'atleta, lo studioso, il buffone e la final girl.\nIn alcuni casi il serial killer \u00e8 uno dei personaggi precedentemente apparsi come potenziali vittime, come nella saga di \"Scream\" o in \"Il ritorno di Brian\". In questi casi vi sono spesso vari indizi che puntano il dito verso il colpevole pi\u00f9 o meno velati sin dall'inizio della pellicola. Di solito la final girl si ritrova a dover scegliere tra due sopravvissuti, l'assassino e l'innocente, che si accusano a vicenda (come quando Stu e Randy cercano di convincere Sidney a far entrare uno di loro).\nDi norma il killer degli slasher \u00e8 un uomo deforme (Victor Crowley) o sfregiato (Freddy Krueger, il Jester di \"Jolly Killer\") che spesso copre la sua deformit\u00e0 con una maschera (come Jason Voorhees, Brandon James o Leatherface), ma possono anche non aver alcun caratteristica fisica particolare (il Drillkiller di \"The Slumber Party Massacre\" o Brian de \"Il ritorno di Brian\"). In alcuni casi il killer pu\u00f2 anche essere non umano, come nel caso di Chucky nonostante in passato fosse comunque un uomo. Alcuni di loro possono anche avere poteri sovrannaturali come Freddy o lo stesso Jason (immortale).\nPur essendo principalmente uomini, come gi\u00e0 detto, ci sono stati alcuni casi in cui il ruolo dello spietato assassino era rivestito da una donna come nel caso di Angela Baker (pur essendo transgender) della saga di \"Sleepaway Camp\" o di Sadie e McKayla nello slasher metacinematografico del 2017 di Tyler MacIntyre \"Tragedy Girls\".\nTempi e luoghi.\nI luoghi in cui si svolgono gli omicidi sono spesso delimitati e pi\u00f9 o meno piccoli. Spesso si tratta di una baita o un campeggio (come in \"Venerd\u00ec 13\" e \"Sleepaway Camp\"), un ospedale (\"Il signore della morte\", \"Nightmare 3 - I guerrieri del sogno\"), una scuola (\"La scuola degli orrori\", \"Jolly Killer\") o un'intera cittadina (come in \"Nightmare\" anche se in questa pellicola pi\u00f9 che l'intera citt\u00e0 gli omicidi si svolgono ad Elm Street, ergo una via). Il tempo degli omicidi \u00e8 breve: molti terminano nel giro di una sola notte, ma esistono diverse eccezioni (la saga di \"Nightmare\" per esempio). In generale, per\u00f2, gli omicidi si svolgono a breve distanza l'uno dall'altro. Gli omicidi si svolgono di solito di notte, anche se i primi omicidi potrebbero svolgersi prima del calare della notte.\nNudit\u00e0 e sesso.\nI film slasher sono famosi anche per le numerose scene di nudo al loro interno. Alcuni di essi finiscono anche per ricadere nel genere dell'horror erotico. Nonostante ci\u00f2 il sesso \u00e8 quasi sempre punito e di solito solo la vergine, \"final girl\", si salva.\nAnche le saghe principali non sono escluse: gi\u00e0 da \"Halloween\" del '78 abbiamo la prima scena di sesso (e di nudo) dei film slasher.\nNonostante ci\u00f2 esistono film senza scene del genere come il primo \"Nightmare\" (la prima vera scena di nudo della saga ci sar\u00e0 solo nel terzo capitolo dove Joey sogner\u00e0 un'infermiera, Marcie, chiudersi con lui in privato e spogliarsi prima di trasformarsi in Freddy).\nSerie televisive.\nLa prima serie televisiva slasher potrebbe essere considerata \"Freddy's Nightmares\", una serie horror antologica con Freddy interpretato nuovamente da Robert Englund. Uno degli episodi fu diretto anche dal regista Tobe Hooper ed in quest'occasione compar\u00ec anche la sua creazione Leatherface.\nNel 2015 sempre dalla mente di Wes Craven nasce la serie \"Scream\", un reboot della saga con protagonisti Willa Fitzgerald, Bex Taylor-Klaus, Carlson Young e John Karna oltre che una nuova interpretazione dell'assassino Ghostface dotato di una nuova maschera ispirata a quella originale. Il pilot della prima stagione venne diretto dal creatore originale della saga Wes Craven. L'anno dopo sempre su MTV esce la seconda stagione che mantiene il cast principale della precedente con alcune aggiunte. Uno speciale della serie usc\u00ec poi in corrispondenza di Halloween. Nel 2017 \u00e8 annunciata la terza stagione della serie che sar\u00e0 per\u00f2 un reboot con ambientazione e personaggi diversi ed un cast pi\u00f9 \"etnico\".\nIl genere slasher si \u00e8 imposto televisivamente specialmente negli ultimi anni prendendo quasi il posto delle produzioni cinematografiche di questo genere con diverse produzioni come \"Scream Queens\" (2015-2017) con Jamie Lee Curtis, \"Dead of Summer\" (2016) con Tony Todd e \"Slasher\" (2016-in corso), prima serie originale dell'emittente Chiller.\nTra il 2013 ed il 2017 \u00e8 stata mandata in onda anche una serie ispirata a \"Psyco\", \"Bates Motel\" con Freddie Highmore, Vera Farmiga e Rihanna (nella quinta stagione) rispettivamente nei ruoli di Norman e Norma Bates e Marion Crane. La serie presenta l'evoluzione psicologica del protagonista che pian piano diverr\u00e0 lo psicopatico assassino famoso per film di Alfred Hitchcock, pur essendo la serie un reboot ambientato nel presente separandosi dall'idea originaria di prequel. Questa \u00e8 il secondo tentativo di portare la storia nel piccolo schermo dopo quello fallito del 1987 di cui \u00e8 uscito solo un episodio pilota sotto forma di film televisivo dal titolo \"Il motel della paura\" con Norman interpretato da Kurt Paul, gi\u00e0 controfigura di Anthony Perkins in \"Psycho II\" e \"Psycho III\", dopo che quest'ultimo rifiut\u00f2 di riprendere il ruolo.\nLa trilogia di film Netflix ispirata alla serie di libri \"La strada della paura\" di R. L. Stine del 2021, considerabile una sorta di serie tv, composta da ', ' e \"\" presenta varie citazioni a classici del genere slasher come \"Scream\" e \"Venerd\u00ec 13\", rientrando pienamente nel genere.\nVideogiochi.\nNegli anni sono usciti numerosi giochi di genere slasher. Di solito i videogames sono prevalentemente da giocare in modalit\u00e0 multigiocatore online o locale e vedono un gruppo di giocatori dover fronteggiare un assassino (spesso pilotato da un altro giocatore ancora). Precedentemente esistevano per\u00f2 numerosi survival horror a tema slasher, spesso ispirati a pellicole del genere. Una delle saghe di videogames slasher pi\u00f9 famose \u00e8 quella di \"Clock Tower\".\nNel 2015 esce il gioco horror/slasher per console PS4 \"Until Dawn\" ambientato in tempi e luoghi classici dello slasher. La trama si evolve in base alle decisioni ed i sopravvissuti (presi dagli archetipi classici) al serial killer cambiano a seconda della partita giocata. Nel 2017 \u00e8 annunciato il prequel del gioco dal titolo \"The Inpatient\", ambientato 60 anni prima, per PlayStation VR.\nNel 2016 viene pubblicato il videogioco slasher in multiplayer online \"Dead by Daylight\" che permette al giocatore di entrare nei panni di un sopravvissuto o di un assassino. I killer disponibili di base sono \"The Trapper\", \"The Wraith\", \"The Hillbilly\" e \"The Nurse\" ai quali si aggiungono tramite DLC (a pagamento e non) \"The Shape\" (Michael Myers), \"The Hag\", \"The Doctor\", \"The Huntress\", \"The Cannibal\" (Leatherface), \"The Nightmare\" (Freddy Krueger), \"The Pig\" (Jigsaw), \"The Clown\", \"The Spirit\", \"The Legion\", \"The Plague,\" \"The Ghost Face\" (Ghostface), \"The Demogorgon\" dalla serie Netflix \"Stranger Things, The Oni, The Deathslinger\". Tramite il DLC di Halloween \u00e8 possibile giocare in modalit\u00e0 sopravvissuto anche con Laurie Strode ed \u00e8 inoltre presente William \"Bill\" Overback di \"Left 4 Dead\". Sempre tramite DLC \u00e8 stato aggiunto anche il personaggio di Ash Williams de \"La casa\", doppiato dal suo attore storico Bruce Campbell. Altri sopravvissuti aggiunti nel 2019 tramite DLC sono Nancy Wheeler, e Steve Harrington. Se si gioca come sopravvissuto si dovranno attivare dei generatori in modo da riattivare l'elettricit\u00e0 che permetter\u00e0 l'apertura della porta. In alternative si potr\u00e0 scappare trovando la botola. A dare la caccia ai giocatori c'\u00e8 un assassino, sempre giocato da un vero giocatore che fa anche da host al server della partita, che con due colpi stender\u00e0 il sopravvissuto che, in caso di fuga, dovr\u00e0 medicarsi per riuscire nuovamente a correre o addirittura a camminare, per poi appenderlo ad un gancio dove, pian piano, perder\u00e0 vita fino a morire, anche se pu\u00f2 essere salvato da un altro compagno di partita. Ogni sopravvissuto ed ogni assassino ha le proprie abilit\u00e0 speciali e, tramite i bloodpoints che si guadagnano giocando, sar\u00e0 possibile aggiungere abilit\u00e0 o migliorare quelle che gi\u00e0 si hanno.\nNel 2016 per PC e mobile esce il videogioco \"Slayaway Camp\", un puzzle game ispirato ad i classici slasher anni '80 sia per ambientazioni che per personaggi che per obbiettivo (uccidere tutti). La selezione dei livelli \u00e8 una videoteca e si seleziona la vhs del livello che si desidera giocare. Tra i film parodiati vi sono la saga di \"Venerd\u00ec 13\", \"Lo squalo\" e \"Candyman\". La stessa mascotte del gioco \u00e8 una versione modificata di Jason e si pu\u00f2 trovare anche con altri costumi (tra cui quello del preside di una scuola). Esiste anche una modalit\u00e0 di gioco non puzzlegame che permette al giocatore di uccidere varie persone in sequenza fino a quando non si sbaglia. Questa modalit\u00e0 permette di sbloccare nuovi punti per sbloccare nuove modalit\u00e0 di omicidio o nuovi killer. Ulteriori nuovi assassini sono stati aggiunti in pacchetti DLC a tema. Dagli stessi sviluppatori esce poi \"Friday the 13th: Killer Puzzle\" nel 2018.\nNel 2017 esce il survivor horror psicologico \"Deceit\" sempre a sfondo slasher. Il gioco \u00e8 in multiplayer e servono 6 giocatori, 2 dei quali infetti che devono uccidere gli altri senza essere scoperti.\nNel 2017, nel gioco \"GTA V\" \u00e8 stata aggiunta online la modalit\u00e0 \"Slasher\": i giocatori sono divisi in due gruppi: prede ed assassini. Gli assassini devono uccidere le prede prima che esse trovino delle armi difendersi da loro e fuggire.\nNel 2017 esce, a seguito di una raccolta fondi, \"\" per pc e console. Nel gioco si pu\u00f2 impersonare Jason (con vari aspetti dai vari film), un sopravvissuto (basato su alcuni dei film) o anche Tommy Jarvis (un sopravvissuto morto prender\u00e0 il suo ruolo se si riuscir\u00e0 a chiamarlo) nel campo Crystal Lake. Il titolo al momento \u00e8 solo in multiplayer, ma \u00e8 stato confermato che sar\u00e0 implementata anche una modalit\u00e0 in giocatore singolo.\nNella saga di \"Mortal Kombat\" sono inoltre presenti in alcuni giochi i personaggi di Freddy Krueger (\"Mortal Kombat\", 2011 e \"Mortal Kombat X\" per dispositivi mobili, 2016), Jason Voorhees e Leatherface (\"Mortal Kombat X\", 2015).\nMusica.\nIl cinema Slasher ha ispirato anche numerosi brani musicali, principalmente usati nella colonna sonora degli stessi film, come \"He's Back (The Man Behind the Mask)\" di Alice Cooper.\nNel 2018 esce l'album \"The Silver Scream\" della band metal Ice Nine Kills dove ogni brano \u00e8 ispirato ad un diverso film horror, prevalentemente slasher. Per l'album sono stati girati 5 video musicali, ispirati rispettivamente a \"A Nightmare on Elm Street\" (brano: \"The American Nightmare\"), \"Friday the 13th\" (brano: \"Thank God It's Friday\"), \"The Crow\" (brano: \"Grave Mistake\"), \"Halloween\" (brano: \"Stabbing in the Dark\") e \"Silent Night, Deadly Night\" (brano: \"Merry Axe-Mas\"). Nello stesso album, il brano \"SAVAGES\" \u00e8 invece ispirato alla saga di \"Non aprite quella porta\" (\"The Texas Chainsaw Massacre\"). Con \"The Silver Scream (FINAL CUT)\" del 2019, una deluxe dell'album precedente, si aggiunge il brano \"conclusivo\" \"Your Number is Up\" ispirato a \"Scream\". Nel 2021 viene annunciato il secondo volume dell'album con il singolo \"Hip to be Scared\" ispirato ad \"American Psycho\".\nIl rapper italiano Salmo omaggia la saga di \"Venerd\u00ec 13\" nel suo brano \"Narcoleptic Verses Pt. I\" dell'album \"Death USB\", in generale colmo di citazioni dal cinema horror, con il ritornello \"Rap Jason, vengo il 13 di Venerd\u00ec\".\nLa canzone \"Final Girl\" di Graveyardguy e Slayyyter si basa sull'omonimo concetto della fina girl e sul film \"Scream\" in particolare, citando sia il modus operandi del killer Ghostface e Drew Barrymore, la prima vittima dell'assassino.\n\"Home invasion\".\nIl genere \"Home Invasion\" \u00e8 un sottogenere dello slasher anche se pu\u00f2 discostarsi notevolmente dal genere principale. Alcuni esempi noti sono \"You're Next\" e \"Funny Games\".\nCondividono con gli slasher la presenza di un (o pi\u00f9) assassino armato di arma da taglio e spesso mascherato, di un gruppo di amici o parenti uccisi in maniera schematica e la presenza, spesso, di una final girl. La differenza sostanziale sta nel fatto che, mentre negli slasher classici sono le vittime ad entrare nel \"territorio\" del killer, negli home invasion \u00e8 l'assassino a recarsi dalle vittime nelle loro stesse abitazioni.\nControversie.\nSu internet vi sono diversi dibattiti riguardo \"Alien\" considerato da alcuni un film slasher nonostante non rispetti molti capi saldi del genere: vittime adolescenti, uso di arma da taglio e scene di nudo esplicite. Inoltre, di solito, i killer sono umani mentre l'alieno del film, lo \"xenomorfo\", non lo \u00e8.\nAnche se considerata \"slasher\", la saga di \"Final Destination\" non ha alcun assassino umano o comunque fisico. Il killer della serie, infatti, \u00e8 la Morte stessa. Nonostante ci\u00f2 condivide altre caratteristiche con i film classici del genere come la presenza di una final girl e l'ordine delle morti.\n\"Shining\" del 1980, seppur di norma non considerato tale ha diversi elementi che convergono con il genere slasher tanto in voga negli anni in cui venne distribuita la pellicola di Stanley Kubrick con Jack Nicholson. Molti paragonano Jack ad altre icone slasher affermando che, se pur abbia ucciso una sola persona effettivamente, il suo desiderio di uccidere con un'arma da taglio rincorrendo le sue prede in un ambiente ed in un tempo circoscritto non lo rendono troppo dissimile ad un Michael Myers o ad un Jason Voorhees."}
{"id": "75864", "revid": "767487", "url": "https://it.wikipedia.org/wiki?curid=75864", "title": "Wang Fei", "text": "Ha recitato in molti film tra cui \"Chungking Express\", vincendo il premio di \"Miglior attrice\" al Festival del cinema di Stoccolma, e \"2046\", entrambi diretti da Wong Kar-wai.\nBiografia.\nNata a Pechino, a 18 anni trasloc\u00f2 con la famiglia ad Hong Kong, dove inizi\u00f2 la carriera musicale sotto il nome d'arte di Shirley Wong (\u738b\u9756\u96ef). Nel 1991 si rec\u00f2 a New York dove studi\u00f2 canto, tornata a Hong Kong nello stesso anno pubblic\u00f2 disco \"Coming Home\" album di svolta dal tradizionale pop cinese. Da allora l'originalit\u00e0 dei suoi dischi, la sperimentazione, gli influssi occidentali, dai Cocteau Twins a Bj\u00f6rk l'hanno resa celebre in Cina e all'estero. I dischi pubblicati dal 1994 in poi recano il nome di \"Wong Fei\" (\u738b\u83f2) mentre le edizioni cinesi mantengono quello di Wang Fei (\u738b\u83f2).\nNel 1996 usc\u00ec il suo disco pi\u00f9 coraggioso fino ad allora: \"Restless\", per lo pi\u00f9 di sue composizioni. Nel repertorio di Wang Fei vi sono canzoni in cinese scritte da artisti occidentali quali Tori Amos, The Cranberries, e The Sundays. Mentre prima del 1996 la maggior parte delle sue canzoni erano incise in cantonese, da allora la maggior parte sono incise in cinese mandarino, anche se non mancano versioni bilingui della stessa canzone.\nIn occidente \u00e8 nota per lo pi\u00f9 per il brano \"Eyes on Me\" presente nel videogioco Final Fantasy VIII. Molto famosa anche la sua interpretazione nella pubblicit\u00e0 per la Pepsi Cola nel 2000. Nel 1994 recita in \"Hong Kong Express\" di Wong Kar-wai. L'interpretazione la lancia nel mondo del cinema cinese diventando una delle pi\u00f9 promettenti attrici, inoltre vince il premio come \"Miglior attrice\" al Stockholm Film Festival. Dopo diversi film e apparizioni recita in \"Chinese Odyssey 2002\" che le fa ottenere l'Hong Kong Film Society Award come \"Miglior attrice\". Il film successivo \u00e8 \"2046\", dove la Wong torna ad esser diretta da Kar-Wai dopo dieci anni.\nWang Fei ha una figlia, Dou Jingtong (\u7ac7\u9756\u7ae5), nata il 3 gennaio 1997 avuta con l'ex marito e noto musicista sperimentale Dou Wei \u7aa6\u552f.\nNel mese di luglio si \u00e8 diffusa la notizia della morte dell'attrice e cantante, dopo che una pagina di Facebook dal titolo \"R.I.P. Faye Wong\" aveva attirato quasi un milioni di \"Mi piace\". La notizia \u00e8 stata smentita nel giro di qualche ora. Vegetariana, la cantante \u00e8 stata nominata quale \"vegetariana pi\u00f9 sexy d'Asia\" dalla PETA per ben due volte, nel 2008 e nel 2010."}
{"id": "75867", "revid": "599013", "url": "https://it.wikipedia.org/wiki?curid=75867", "title": "LeBron James", "text": "Conosciuto anche con l'acronimo \"LBJ\" e con vari soprannomi tra cui \"King James\" (Re James) e \"The Chosen One\" (Il prescelto), \u00e8 considerato uno dei migliori cestisti di tutti i tempi. Al 2021 \u00e8 il terzo miglior marcatore della storia NBA nella stagione regolare dietro Karl Malone e Kareem Abdul-Jabbar, oltre che il secondo nelle finali dopo Jerry West e il primo per punti complessivi tra regular season e playoffs. Ai playoffs detiene vari record tra cui quello di punti segnati, palle rubate, rimbalzi difensivi e vittorie.\nPrima scelta assoluta al Draft NBA 2003 e nominato Rookie dell'anno nel 2004, ha vinto quattro titoli NBA (due con i Miami Heat, uno con i Cleveland Cavaliers e uno con i Los Angeles Lakers) e altrettanti premi come MVP della stagione regolare e delle finali. Con la Nazionale statunitense ha partecipato a tre Olimpiadi, vincendo la medaglia di bronzo ai Giochi di e la medaglia d'oro a e .\nBiografia.\nJames ha avuto un passato difficile: \u00e8 infatti cresciuto da solo con la madre Gloria, mentre la figura del padre \u00e8 avvolta nel mistero (di lui si sa solo che fu compagno, ai tempi del liceo, della donna); il non aver mai conosciuto il genitore \u00e8 stato, per voce dello stesso James, una motivazione a migliorarsi costantemente. Ha due figli e una figlia nati dalla relazione con la sua fidanzata del liceo, Savannah Brinson, con cui \u00e8 convolato a nozze il 14 settembre 2013 a San Diego: il primogenito, LeBron Jr., \u00e8 nato il 6 ottobre 2004; il secondo, Bryce Maximus, il 14 giugno 2007, e l'ultimogenita, Zhuri, il 22 ottobre 2014.\nJames ha stipulato contratti di sponsorizzazione con diverse multinazionali tra le quali Nike, Sprite, Glaceau, Bubblicious, Upper Deck, McDonald, State Farm, Dunkin' Brands e Audemars Piguet; il suo primo contratto con la Nike valeva quasi 90 milioni di dollari e il rapporto con il brand dell'Oregon si \u00e8 consolidato ancora di pi\u00f9 nel 2015, quando le due parti hanno deciso di sottoscrivere un contratto che legher\u00e0 James a vita con l'azienda e che secondo alcune stime porter\u00e0 all'atleta un guadagno di un miliardo di dollari.\nNel marzo 2008 \u00e8 diventato il primo uomo di colore e il terzo in generale (dopo Richard Gere e George Clooney) ad apparire sulla copertina di \"Vogue\" con la supermodella Gisele B\u00fcndchen.\nIl 29 ottobre 2008 ha raccolto quasi persone alla Quicken Loans Arena per la visione di un corto di 30 minuti intitolato \"American Stories\", che elogiava il candidato democratico alla presidenza e poi futuro Presidente Barack Obama. In seguito Jay-Z ha condotto un concerto gratuito.\nNel 2010 \u00e8 stato classificato da \"Forbes\" come il secondo atleta pi\u00f9 influente dietro al ciclista Lance Armstrong mentre nel 2014 \u00e8 risultato il primo cestista pi\u00f9 pagato al mondo, nonch\u00e9 il secondo fra tutti gli sportivi, con un guadagno di 73,3 milioni di dollari.\nNel 2011 Fenway Sports Group divenne l'unico proprietario dei diritti d'immagine su James e come parte della transazione a lui e al suo manager Maverick Carter sono state concesse quote di minoranza del e, nel 2021, dei Red Sox. James appare anche sulla copertina dei videogiochi \"NBA 2K14\" e \"NBA 2K19\".\nNel 2015 \u00e8 apparso nel film \"Un disastro di ragazza\" nei panni di s\u00e9 stesso.\nJames \u00e8 un attivo sostenitore di molte associazioni di beneficenza, tra cui \"Boys &amp; Girls Club of America\", \"Children's Defense Fund\" e \"ONEXONE\". Ha anche fondato una sua associazione, chiamata \"LeBron James Family Foundation\", con sede a Akron, sua citt\u00e0 natale. \u00c8 inoltre uno dei produttori del programma televisivo \"The Wall\". Il 30 luglio 2018 inaugura una scuola pubblica nella sua citt\u00e0 natale Akron, la \"I Promise School\", per dare un'opportunit\u00e0 di studio completamente gratuita ai ragazzi che vivono in condizioni difficili.\nA partire da giugno del 2019 partecipa alle riprese di \"\", di cui \u00e8 protagonista e co-produttore: la pellicola viene distribuita nelle sale il 16 luglio 2021.\nCaratteristiche tecniche.\nLeBron James \u00e8 alto 206\u00a0cm e pesa 113\u00a0kg. Dotato di notevole elevazione, dopo il primo anno in cui era schierato come guardia tiratrice, ha iniziato a giocare stabilmente nel ruolo di ala piccola, venendo poi schierato, a Miami da Erik Spoelstra, che lo definisce \"1-through-5\" (capace di giocare in tutti e 5 i ruoli del basket), anche nel ruolo di centro e, pi\u00f9 stabilmente, di ala grande. James \u00e8 considerato uno dei giocatori pi\u00f9 versatili della storia della NBA, ed \u00e8 stato paragonato agli Hall of Famer Oscar Robertson, Magic Johnson e Michael Jordan. Ha vinto 4 volte il premio di miglior giocatore della Lega (quarto record di sempre dopo Kareem Abdul-Jabbar, con 6 titoli, Bill Russell e Michael Jordan, con 5 titoli) ed \u00e8 considerato tra i migliori cestisti nella storia di questo sport.\nFin dal suo esordio in NBA, James ha migliorato il tiro di stagione in stagione e la coordinazione nei movimenti, ma la sua precisione \u00e8 aumentata in particolare negli ultimi anni con i Miami Heat, anche se le percentuali di realizzazione sono cresciute di anno in anno (passando dal 41,7% nella stagione 2003-2004 al 50,3% nella stagione 2009-2010 a un massimo di 56,6% nel 2013-2014, per poi calare di nuovo col passare degli anni). Nel tempo, \u00e8 migliorato nel tiro dall'arco, in particolare ha percentuali migliori nelle triple dall'angolo che nel mid-range , ma nonostante ci\u00f2, si attesta attorno al 34%, poco sotto la media della lega. La sua abilit\u00e0 migliore resta la penetrazione a canestro, che \u00e8 costantemente la soluzione da lui pi\u00f9 utilizzata. Si \u00e8 registrato un crescente miglioramento anche come assistman e rimbalzista, il che lo rende un atleta molto efficiente sotto ogni ambito offensivo: registra una media in carriera di 7,4 per i primi e di 7,4 per i secondi, cifre molto alte rispetto alla media registrata nella Lega per il ruolo di ala, conferma della completezza del giocatore, che ha totalizzato 90 triple doppie dall'inizio della carriera (59 coi Cleveland Cavaliers, 14 coi Miami Heat e 17 coi Los Angeles Lakers). \u00c8 l'unico giocatore a essere nei migliori 10 marcatori e nei migliori 10 assistmen della storia NBA e a essere nella top-20 di ogni epoca per punti, assist e palle rubate.. La rapidit\u00e0 e il possente fisico lo rendono anche un eccellente difensore, in grado di cambiare agevolmente su tutte e cinque le posizioni in campo. Risulta inoltre particolarmente efficace nella stoppata in rimonta (la cosiddetta \"chasedown block\"), fondamentale per cui \u00e8 particolarmente noto a livello difensivo: quella ai danni di Andre Iguodala, decisiva per la vittoria di gara7 delle Finals 2016, \u00e8 entrata nella storia come \"The Block\", ciliegina sulla torta di quella che viene considerata la miglior performance di sempre in una serie finale, con James unico nella storia a guidare entrambe le squadre finaliste per punti, rimbalzi, assist, stoppate e palle rubate.\nCarriera.\nHigh school.\nBasket.\nJames entra nel 1999 nella squadra della sua scuola superiore, la St. Vincent-St. Mary High School. Con 21 punti e 6,2 rimbalzi di media nel suo primo anno, guida la squadra a un record di 27 vittorie e zero sconfitte, concludendo la stagione con il titolo di Ohio State Division III. Nel suo secondo anno guida la squadra al secondo titolo e vince inoltre il riconoscimento di \"Mr. Basketball for Ohio\", grazie a una media stagionale di oltre 25,2 punti, 7,2 rimbalzi e quasi 6 assist a partita. L'anno successivo si ripete, conquistando nuovamente il premio di miglior giocatore dell'Ohio (primo a riuscirci da sophomore e da junior dopo 47 anni) grazie a una media di 29 punti, 8,3 rimbalzi e 5,7 assist. Pur essendo ancora al liceo, le sue partite sono seguite da persone in media: ci\u00f2 costrinse la sua scuola a chiedere l'utilizzo del palazzetto dell'universit\u00e0 pi\u00f9 vicina. La rivista \"Sports Illustrated\" gli dedica la copertina del numero del 18 febbraio 2002: il titolo scelto per accompagnare la foto gli vale il suo primo soprannome, \"The Chosen One\", ossia \"Il Prescelto\" (che diventer\u00e0 anche un suo tatuaggio sulla schiena).\nJames considera a lungo di dichiararsi eleggibile per il Draft NBA 2002, sostenuto anche da una petizione per un adeguamento alle regole di ammissibilit\u00e0 del draft, per cui i giocatori dovevano aver terminato almeno l'high school. La petizione non ha successo, ma gli garantisce un livello di attenzione dei media senza precedenti nel suo anno da senior.\nLa televisione americana ESPN fa conoscere James in tutto il mondo quando, all'inizio del 2003, trasmette una partita di Silicon Valley Scale Modelers contro Oak Hill Academy. La diretta della partita ottiene uno share secondo solo al \"comeback\" di Michael Jordan. Conclude la quarta stagione vincendo il terzo titolo e il terzo premio di \"Mr. Basketball for Ohio\" con oltre 31 punti e 9 rimbalzi di media (con un career-high di 52 punti). Ancora diciassettenne, gli viene offerto un contratto di quattro milioni di dollari l'anno per giocare nella NBA. Partecipa a degli allenamenti con il team dei Cleveland Cavaliers, che viene per questo multato. Ma la fortuna assiste la squadra dell'Ohio quando ottiene la prima scelta assoluta alla \"lotteria\" del Draft NBA 2003.\nFootball americano.\nJames giocava anche a football americano nel ruolo di wide-receiver per la St. Vincent-St Mary High School. Nel suo anno da sophomore venne incluso nel First Team (Top 11) dello stato, tanto da ricevere l'attenzione di alcuni college di Division I, ma la sua carriera fin\u00ec quando si ruppe il polso durante una partita del torneo AAU. Molti esperti e giornalisti pensano che, se avesse continuato la sua carriera nel football, sarebbe riuscito a raggiungere la NFL.\nCleveland Cavaliers (2003-2010).\nI primi anni nella lega e la prima Finale NBA (2004-2007).\nJames viene selezionato come prima scelta assoluta al primo turno del Draft NBA 2003. Esordisce nella serata d'apertura contro i Sacramento Kings mettendo a referto 25 punti, 6 rimbalzi, 4 rubate e 9 assist (massimo all'esordio per un giocatore passato direttamente dalla high-school alla NBA). Gioca 79 partite (ne salta solo 3 per un infortunio alla caviglia) della stagione 2003-2004, mantenendo una media complessiva di 20,9 punti, 5,5 rimbalzi e 5,9 assist a partita. Diventa cos\u00ec la terza matricola che sia riuscita a realizzare almeno 20 punti, 5 rimbalzi e 5 assist di media al primo anno (dopo Oscar Robertson e Michael Jordan e successivamente Tyreke Evans) e viene premiato con il premio di NBA Rookie of the Year. Diventa inoltre il pi\u00f9 giovane giocatore ad aver realizzato 40 punti (41 contro i New Jersey Nets). I Cleveland Cavaliers chiudono la stagione con 35 vittorie e 47 sconfitte, non riuscendo a qualificarsi per i playoffs, ma mostrando un netto segno di miglioramento generale.\nLa stagione successiva si rivela deludente per i Cavaliers, che nuovamente non riescono a qualificarsi per i playoffs. James diventa per\u00f2 il pi\u00f9 giovane giocatore della storia della lega a realizzare una tripla doppia (19 gennaio 2005) e stabilisce il suo nuovo career-high per punti segnati: 56, in casa dei Toronto Raptors. Questa record verr\u00e0 successivamente battuto da Luka Don\u010di\u0107 nel gennaio 2019. Gioca 80 partite, migliorando in quasi tutte le categorie statistiche: 27,2 punti, 7,4 rimbalzi e 7,2 assist di media, venendo incluso nel secondo quintetto All-NBA 2005.\nIl 2005-2006 si rivela ancora positivo per James, che segna 31,4 punti a partita (pi\u00f9 giovane a segnare almeno 30 punti a partita) e guida i Cavs fino ai playoff. James vince l'All-Star Game MVP Award, pi\u00f9 giovane di sempre a riuscirci (29 punti e 6 rimbalzi nella partita). Guida i Cavaliers fino al secondo turno (primo turno passato contro gli Washington Wizards segnando 35,7 punti di media, con una tripla-doppia in gara 1) dove la squadra perder\u00e0 4-3 nella serie contro i vicecampioni del 2005, i Detroit Pistons.\nNel 2006-07 le sue medie diminuiscono leggermente (27,3 punti, 6,7 rimbalzi, e 6 assist). I playoffs sono invece molto fruttuosi: Cleveland arriva in finale per la prima volta nella sua storia contro i San Antonio Spurs, avendo battuto i Washington Wizards, i New Jersey Nets e i Detroit Pistons nella finale della Eastern Conference. In gara-5 di questa serie James segna 29 degli ultimi 30 punti di squadra (e tutti gli ultimi 25), incluso il canestro decisivo a 2,2 secondi dalla fine che decreta la vittoria dei Cavaliers dopo un doppio tempo supplementare (109-107 il finale: il suo tabellino personale ammonta, a fine partita a 48 punti, 9 rimbalzi, 7 assist, 2 rubate e 2 stoppate). Il telecronista (nonch\u00e9 ex compagno di Michael Jordan) di TNT Steve Kerr definir\u00e0 la prestazione Jordanesca. Nelle Finals vengono per\u00f2 sconfitti dai San Antonio Spurs per 4-0. James mantiene nella serie la media di 22 punti, 7 rimbalzi e 6,8 assist.\nI primi due titoli di MVP (2007-2010).\nDurante la stagione 2007-08 vince per la seconda volta il titolo di MVP dell'All-Star Game (27 punti, 8 rimbalzi e 9 assist). I Cleveland Cavaliers si qualificano ai play-off con la testa di serie numero 4 della Eastern Conference. James conclude la stagione regolare conquistando il titolo di miglior realizzatore dell'NBA (unico ad avere una media superiore ai 30 punti a partita). Il 21 marzo diventa il miglior realizzatore dei Cavs, superando Brad Daugherty nella gara contro i Raptors. Nel primo turno i Cavaliers eliminano i Washington Wizards, con James che realizza 32 punti in gara 1, 30 in gara 2, 34 in gara 5 e gara 6. Al secondo turno i Cavaliers affrontano i Boston Celtics di Kevin Garnett, Paul Pierce e Ray Allen in una serie che si protrae fino a gara 7. Alla fine la spuntano i futuri campioni dei Celtics, nonostante James metta a referto 45 punti in gara 7, tenendo a galla fino all'ultimo i suoi Cavs; la partita termina 97-92 per Boston, guidata dai 41 punti di Paul Pierce.\nAl termine della stagione 2008-09, dopo aver guidato i suoi Cleveland Cavaliers al miglior record della lega (66 vittorie e 16 sconfitte), riceve il premio di MVP della regular season (primo giocatore dei Cavs ad aggiudicarsi il riconoscimento), finisce secondo nella corsa al premio di Defensive Player of the Year ed entra nell'All-Defensive Team, grazie al suo record di 93 stoppate. Nella regular season disputa una grande partita contro i New York Knicks al Madison Square Garden, realizzando una doppia-doppia da 52 punti, 9 rimbalzi e 11 assist, secondo giocatore dopo Michael Jordan a segnare 50 punti in due occasioni nel nuovo Madison.\nNei playoff 2009, dopo aver battuto Detroit e Atlanta per 4 a 0, i Cavaliers vengono eliminati per 4 a 2 dagli Orlando Magic, nonostante le prestazioni eccellenti di James (38,5 punti, 8,3 rimbalzi e 8 assist di media). In gara 1 realizza inoltre un career-high nei Playoffs di 49 punti, con il 66% al tiro. In gara 6 lascia il campo senza stringere la mano agli avversari, gesto per il quale verr\u00e0 criticato.\nDopo la sconfitta contro Orlando, James viene sottoposto a un intervento chirurgico per l'asportazione di un tumore benigno alla bocca scoperto qualche mese prima. L'operazione dura cinque ore e riesce perfettamente.\nNella stagione 2009-2010 \u00e8 costretto a giocare molte partite da guardia tiratrice, a causa dei numerosi infortuni della squadra. Grazie al nuovo ruolo registra un massimo di 8,6 assist di media in stagione. La franchigia guidata da James termina la regular season con 61 vittorie e 21 sconfitte (per il secondo anno di fila miglior record della NBA). Dopo il primo turno dei playoff, l'NBA assegna a James il suo secondo titolo di MVP consecutivo. Anche stavolta per\u00f2, James non riesce a raggiungere l'obiettivo del titolo NBA: i Cavs vengono infatti sconfitti in semifinale dai Boston Celtics col punteggio di 4-2. James mantiene nella serie una media di 26,8 punti. In gara 5 di questa serie James gioca una delle peggiori partite della sua carriera, chiudendo con 15 punti, 20% al tiro su 14 tiri (peggior sconfitta casalinga della storia dei Cavs). In gara 6 James segna 27 punti (36% al tiro), conditi da 19 rimbalzi e 10 assist, ma con 9 palle perse, finendo con l'eliminazione dei Cavs.\nMiami Heat (2010-2014).\nSin dall'eliminazione nei playoff a opera dei Boston Celtics le voci che vogliono James via da Cleveland si rincorrono per quasi due mesi; alla fine della stagione James sarebbe infatti diventato \"free agent\" e data la situazione pare improbabile un rinnovo cos\u00ec tardivo con la franchigia dell'Ohio. Tra le squadre papabili per il dopo-Cavaliers si segnalano esplicitamente i New York Knicks, che da tempo stavano liberando spazio salariale per un grande colpo nella free-agency 2010. La decisione di James raccoglie tale attenzione mediatica al punto che l'annuncio della sua scelta viene trasmesso in uno speciale di un'ora in onda su ESPN, l'8 luglio 2010. Gi\u00e0 alcune ore prima della puntata si rincorrono voci che affermano che la squadra scelta sia Miami; le indiscrezioni verranno confermate da James poche ore dopo. Durante la notte le reazioni scatenate dalla scelta sono molte, a cominciare da quella di Dan Gilbert, proprietario dei Cleveland Cavaliers, che promette ai propri tifosi che Cleveland riuscir\u00e0 a vincere un titolo prima che \"The King\" ne vinca uno. Notevole sar\u00e0 il disprezzo dei suoi ex sostenitori. La decisione di James provoca un forte dissenso tra tutti gli addetti ai lavori della NBA, a cominciare da Michael Jordan e Charles Barkley, i quali lo criticano duramente. In particolare Jordan dichiara: \u00abNon avrei mai chiamato Larry Bird e Magic Johnson per proporgli di giocare nella stessa squadra. Capisco che i tempi sono forse cambiati, non \u00e8 necessariamente una cosa negativa, ma, onestamente, se fossi stato in lui avrei cercato di battere Wade e Bosh invece di giocarci assieme\u00bb.\nJames approda cos\u00ec in Florida in seguito a una \"sign and trade\" nella quale i Cavaliers ottengono due prime scelte al draft, utilizzabili dal 2013 al 2017, la seconda scelta 2012 che Miami aveva ottenuto dagli Hornets e una seconda scelta futura che gli Heat avevano acquisito da Oklahoma City. Cleveland ottiene anche il diritto di scambiare la sua prima scelta con quella di Miami nel Draft del 2012 e una trade exception di circa 16 milioni di dollari, ovvero potranno ingaggiare uno o pi\u00f9 giocatori con un monte salari totale di tale cifra senza dover tagliare altri stipendi.\nIl primo anno a Miami (2010-2011).\nAll'NBA All Star Game 2011, James realizza 29 punti, 12 rimbalzi e 10 assist, diventando il secondo giocatore della storia a realizzare una tripla doppia all'All Star Game dopo Michael Jordan.\nAlla fine della stagione regolare Miami chiude al secondo posto a East e James conclude la stagione con 26,7 punti a partita, 7 assist, 7,5 rimbalzi e 1,6 recuperi, diventando il settimo giocatore della storia NBA (e il pi\u00f9 giovane) a segnare pi\u00f9 di 2000 punti in sette stagioni consecutive. Viene poi incluso nell'All-NBA First Team e nel NBA All-Defensive Team della lega. Nei playoff, dopo aver superato i Philadelphia 76ers e i Boston Celtics, gli Heat centrano le finali di Conference contro i Chicago Bulls. La serie inizia con una vittoria dei Bulls, ma grazie a una eccezionale difesa di James su Derrick Rose, Miami riuscir\u00e0 a vincere la successive quattro partite, vincendo la serie per 4-1. In finale NBA gli Heat ritrovano i Dallas Mavericks, cos\u00ec come accaduto nelle NBA Finals 2006; a vincere questa volta sono proprio i Mavs, nonostante gli Heat fossero avanti 2-1 nella serie. James mantiene solo 17,8 punti di media (8,9 punti in meno rispetto alla regular season, massimo nella storia) e solo 3 punti di media nel 4 quarto.\nI due titoli NBA e gli altri due MVP (2011-2013).\nNella stagione 2011-12 gli Heat si confermano al secondo posto della Eastern Conference; James mantiene le cifre di 27,1 punti a partita, 7,9 rimbalzi, 6,2 assist e 1,9 recuperi. Per la terza volta viene nominato MVP stagionale.\nNelle Finali NBA, raggiunte col contributo di un James in grande spolvero (in particolare nella decisiva gara 6 contro i Boston Celtics in finale di Conference, chiusa con 45 punti, 15 rimbalzi e 5 assist e una percentuale al tiro del 73%), gli Heat sconfiggono gli Oklahoma City Thunder per 4-1. In gara 4 realizza la tripla che spacca la partita, nonostante fosse bloccato dai crampi alle gambe, mentre nella decisiva gara 5 James mette a referto una tripla doppia, diventando per la prima volta in carriera campione NBA. Viene quindi eletto per la prima volta NBA Finals Most Valuable Player. Dopo la conquista del titolo NBA da parte degli Heat, l'ex stella NBA Larry Bird ha dichiarato che James dovrebbe essere considerato come uno tra i migliori giocatori della storia.\nIl 3 gennaio 2013 gli viene assegnato il titolo di \"Miglior giocatore statunitense dell'anno\", un nuovo riconoscimento assegnatagli dalla USA Basketball, iscrivendo il suo nome nell'albo d'oro in cui figuravano Michael Jordan, Shaquille O'Neal e Kevin Durant.\nIl 16 gennaio 2013 contro i Golden State Warriors diventa il pi\u00f9 giovane giocatore a raggiungere punti in carriera e i 5000 assist serviti ai compagni.\nNel corso della stagione gli Heat vincono 27 gare di fila, seconda striscia vincente pi\u00f9 lunga della storia dell'NBA. James conclude la \"regular season\" con la media di 26,8 punti, 8,0 rimbalzi, 7,3 assist e 1,7 recuperi: per lui \u00e8 la migliore stagione in carriera per rimbalzi a partita (8,0), percentuale dal campo (56,5%) e da tre punti (40,6%). Per la quarta volta viene nominato MVP stagionale, non riuscendo per un solo voto a ricevere l'unanimit\u00e0. Successivamente, il 14 maggio, viene inserito per la quinta volta consecutiva nell'NBA All-Defensive Team.\nAi playoffs arrivano nuovamente a giocare le Finals, questa volta contro i San Antonio Spurs, dopo aver superato i Bucks, i Bulls e i Pacers. James mette a segno una tripla doppia in gara 1 (18 punti, 10 assist e 18 rimbalzi) e in gara 6 (32 punti, 11 assist, 10 rimbalzi) riuscendo cos\u00ec a realizzare quattro triple doppie in tre Finali NBA consecutive. La serie si protrae fino a gara 7, dove Miami vincer\u00e0 per 95-88, in cui James mette a referto 37 punti, 12 rimbalzi e 4 assist, oltre a segnare il \"jumper\" decisivo. James viene quindi eletto MVP delle Finals 2013 all'unanimit\u00e0, dopo aver mantenuto le medie di 25,3 punti, 10,9 rimbalzi, 7,0 assist e 2,3 recuperi in 43,0 minuti a partita.\nL'ultima stagione con gli Heat (2013-2014).\nIl 3 marzo 2014, nella partita casalinga contro i Bobcats, James realizza 61 punti con 22/33 al tiro e 8/10 al tiro da tre: tale prestazione gli permette di superare il suo precedente record di 56 punti risalente al 2005 (contro i Toronto Raptors) ai tempi dei Cleveland Cavaliers, ma soprattutto stabilisce il nuovo massimo di punti segnati in una singola partita di \"regular season\" da un giocatore dei Miami Heat, battendo il precedente record di Glen Rice di 56 punti che risaliva al 15 aprile 1995. Conclude la \"regular season\" con la media di 27,1 punti, 6,9 rimbalzi, 6,4 assist e 1,6 recuperi.\nIl 6 maggio 2014, nella partita casalinga contro i Brooklyn Nets, James diventa il pi\u00f9 giovane giocatore nella storia della NBA a raggiungere i 4000 punti in carriera nei playoffs, traguardo raggiunto in 143 partite. James \u00e8 anche diventato il terzo giocatore della storia a segnare almeno 4000 punti, 900 rimbalzi e 900 assist ai playoffs; prima di lui solo Michael Jordan e Kobe Bryant ci sono riusciti. Il 12 maggio 2014, nella partita contro i Brooklyn Nets, James realizza 49 punti e stabilisce il nuovo massimo di punti segnati in una singola partita dei playoffs per un giocatore degli Heat. Il 26 maggio 2014, nella partita contro gli Indiana Pacers, supera Michael Jordan e diventa il giocatore nella storia dei playoff con pi\u00f9 partite con almeno 25 punti, 5 rimbalzi, 5 assist (74). Nel giugno 2014 James affronta la quarta finale NBA consecutiva, dopo aver battuto i Bobcats, i Nets e gli Indiana Pacers, perdendo per 4-1 contro i San Antonio Spurs nonostante le ottime statistiche di James (28,2 punti, 7,8 rimbalzi, 4 assist e 2 recuperi di media nella serie).\nIl ritorno a Cleveland (2014-2018).\nLa sconfitta in finale (2014-2015).\nDopo non essersi avvalso della 'player option' di fine contratto, con la quale avrebbe potuto prolungare lo stesso di un anno supplementare, firmando al massimo salariale con Miami, l'11 luglio 2014 James annuncia, tramite una lettera inviata a \"Sports Illustrated\", il suo ritorno ai Cleveland Cavaliers, dopo aver firmato un contratto triennale con un'opzione per il giocatore allo scadere dello stesso, sempre al massimo salariale. Poche ore dopo gli stessi Cavaliers ufficializzano l'arrivo del giocatore. James sceglie il numero 23 (numero che us\u00f2 alla High School e durante la sua militanza nei \"Cavs\" dal 2003 al 2010). A Cleveland trova una squadra nel cui roster sono presenti gli All Star Kevin Love (arrivato anche lui quell'estate) e Kyrie Irving.\nSupera poi la soglia dei punti diventando il pi\u00f9 giovane giocatore a farlo precedendo Kobe Bryant di circa un anno (Bryant aveva superato la soglia ai 31 anni, James a 30 anni e 17 giorni). Il 24 febbraio 2015, nella partita contro i Detroit Pistons, realizzando 11 assist diventa il miglior assist-man nella storia della NBA nel ruolo di ala piccola con 6 142 assist, superando Scottie Pippen (6 135 assist). I Cleveland Cavaliers approdano ai playoff NBA con il secondo miglior record nella Eastern Conference (53-29). James conclude la stagione con una media di 25,3 punti, 6 rimbalzi e 7,4 assist.\nSuperati facilmente al primo turno i Boston Celtics (con infortunio di Kevin Love alla spalla in gara 4), I Cavs giungono al secondo turno, dove si trovano di fronte i Chicago Bulls.\nL'8 maggio, durante gara 3, James diventa il quarto miglior assistman di sempre nella storia dei playoffs NBA (1073), superando Steve Nash. Il 10 maggio James mette a segno il \"buzzer beater\" in gara 4 (il suo terzo nei Playoff, come Michael Jordan), regalando una vittoria ai Cavs con il risultato di 86-84 e pareggiando la serie sul 2-2. Con la sua prestazione in gara 5 della stessa serie (38 punti, 12 rimbalzi, 6 assist, 3 stoppate e 3 palle rubate), entra nella storia NBA divenendo il terzo giocatore di sempre in una partita dei playoffs NBA a effettuare almeno 35 punti, 10 rimbalzi, 5 assist, 3 stoppate e 3 rubate. I Cavaliers passano il turno 4-2.\nIn finale di conference affrontano gli Atlanta Hawks. In gara 3 sale al secondo nella classifica per triple-doppie realizzate nei Playoffs NBA, superando Jason Kidd, grazie a una prova da 37 punti, 18 rimbalzi e 13 assist. I Cavs battono 4-0 gli Atlanta Hawks, con James che conclude la serie con 32 punti di media, pi\u00f9 di 10 rimbalzi e pi\u00f9 di 9 assist di media (unico nella storia), raggiungendo in finale i Golden State Warriors.\nIn gara 1 delle NBA Finals 2015 realizza 44 punti, 8 rimbalzi e 6 assist nella sconfitta contro gli Warriors per 108-100 all'overtime, nella quale si infortuna Kyrie Irving. Nel corso della serie raggiunge Oscar Robertson a 8 partite con almeno 30 punti, 10 rimbalzi e 10 assist nei Playoff. Nonostante le medie eccellenti di James (35,8 punti, 13,3 rimbalzi e 8,8 assist, segnando o assistendo per 57,7 punti per partita e diventando l'unico giocatore nella storia delle Finals a guidare entrambe le squadre in punti, rimbalzi e assist totali) e due triple doppie in gara 2 e in gara 5, Cleveland, pur essendo stata avanti 2-1 nella serie, perde la seconda finale su due, col punteggio di 2-4. James riceve 4 voti per il premio di MVP delle Finals, che va ad Andre Iguodala.\nIl terzo titolo (2015-2016).\nNel corso della stagione 2015-2016 consegue diversi traguardi, diventando il pi\u00f9 giovane giocatore a raggiungere punti in carriera a 31 anni e 30 giorni nella partita contro i Detroit Pistons, nella quale diventa anche il secondo giocatore dopo Oscar Robertson a figurare nella top-20 all-time in punti e assist, e superando numerosi giocatori nella classifica all-time per punti segnati, arrivando all'undicesimo posto; per assist, arriva al diciottesimo posto (superato Muggsy Bogues), per rimbalzi, balzando al 99\u00ba posto e per palle rubate, supera Gus Williams al 25\u00ba posto. Grazie a questi numeri diventa cos\u00ec l'unico giocatore a essere nella top-25 all-time per punti, assist e palle rubate. Supera anche Wilt Chamberlain al 16\u00ba posto nella classifica all-time per tiri liberi realizzati (6 061 al tempo per James, 6 057 per Chamberlain). Diventa inoltre il miglior marcatore dell'NBA All Star Game superando Kobe Bryant, grazie ai suoi 13 punti.\nFinisce la stagione tenendo le medie di 25,3 punti, 7,4 rimbalzi e 6,8 assist a partita, tirando con il 52% dal campo e il 31% da tre. Batte cos\u00ec il record per numero di stagioni consecutive a pi\u00f9 di 25 punti di media, arrivando a 12, e arriva terzo nella corsa al premio di MVP della regular season, dietro Stephen Curry e Kawhi Leonard. Viene inoltre incluso nel primo quintetto all-NBA per la stagione 2015-2016, traguardo raggiunto per la decima volta nelle ultime tredici stagioni.\nNel corso della postseason supera Tim Duncan e Shaquille O'Neal rispettivamente al quinto e al quarto posto nella lista dei migliori marcatori dei Playoffs, diventando l'unico giocatore a essere nella top-five all-time della postseason in punti, assist e palle rubate, e Jason Kidd al terzo posto nella classifica dei migliori assistmen nella storia della postseason. Dopo aver battuto i Pistons e gli Hawks per 4-0, incontrano in finale di Conference i Toronto Raptors. In gara 2 realizza la sua quindicesima tripla-doppia nei Playoff, dietro solo a Magic Johnson. In gara 6 supera Michael Jordan per numero di serie di playoff consecutive con almeno una partita vinta in trasferta (25) e Paul Pierce per triple segnate nei playoff (salendo al sesto posto); riesce quindi a raggiungere le Finals per la sesta volta consecutiva (unico a riuscirci dal 1967 insieme al suo compagno di squadra James Jones, unici non Celtic a farlo, e unico insieme a Dennis Rodman a raggiungere le Finals tre volte con due squadre diverse), dopo aver eliminato i Raptors per 4-2.\nLe Finals vedono il rematch dell'anno precedente, con i Cavaliers di nuovo di fronte agli Warriors, reduci dal miglior record in stagione regolare di sempre (73-9). In gara 1, che vede la sconfitta di Cleveland, James supera Larry Bird al decimo posto nella classifica dei migliori rimbalzisti di sempre nei Playoff, diventando l'unico giocatore nella storia della postseason a essere nella top-10 in punti, assist, palle rubate, rimbalzi e vittorie. Supera inoltre Robert Horry per maggior numero di triple segnate nella storia delle Finals. In gara 2, persa con uno scarto di 33 punti, supera John Stockton al quarto posto per palle rubate nei Playoff. Cleveland si riprende in gara 3, nella quale James, grazie a una prestazione da 32 punti, 11 rimbalzi e 6 assist, supera Kobe Bryant al decimo posto per punti segnati nelle Finals. Grazie a un margine di 30 punti, i Cavaliers diventano l'unica squadra a perdere una partita di almeno 30 punti e vincere la successiva di almeno 30 punti. Gara 4 si rivela invece deludente per i Cavs, che, avanti fino al quarto quarto, soccombono nel finale di gara, finendo sotto nella serie per 3-1. In gara 5 la franchigia dell'Ohio accorcia le distanze sul 3-2, guidata dai 41 punti, 16 rimbalzi e 7 assist di James e dai 41 punti, 3 rimbalzi e 6 assist di Kyrie Irving; i due diventano cos\u00ec la prima coppia di compagni di squadra a segnare entrambi almeno 40 punti nella stessa partita di Finale. James diventa dunque il primo giocatore dal 2001 a realizzare almeno 40 punti, 15 rimbalzi e 5 assist e supera Magic Johnson al nono posto nella lista dei migliori marcatori nella storia delle Finals. Supera inoltre Michael Jordan per numero di partite con almeno 20 punti nei Playoff (174). I Cavaliers pareggiano la serie in gara 6 (terza squadra di sempre ad arrivare a gara 7 dopo essere stata sotto per 3-1 e prima in cinquant'anni), con James che, realizzando 41 punti, diventa il quinto giocatore a segnare almeno 40 punti in due partite consecutive di Finale. Raggiunge inoltre il settimo posto nella lista dei migliori marcatori delle Finals, superando John Havlicek e Tom Heinsohn. In gara 7, grazie ai 27 punti, 11 assist e 11 rimbalzi di James (terzo giocatore di sempre a realizzare una tripla doppia in gara 7 dopo Jerry West e James Worthy), i Cavs vincono l'anello per la prima volta nella loro storia, conquistando un titolo che negli sport professionistici statunitensi per una franchigia della citt\u00e0 di Cleveland mancava da 52 anni. Durante il match James si rende protagonista di diverse giocate decisive, tra cui la stoppata compiuta a circa 2 minuti dal termine ai danni di Andre Igoudala, subito ribattezzata \"The Block\". Cleveland diventa la prima squadra della storia a vincere il titolo NBA dopo essere stata sotto 3-1 nella serie finale e la prima squadra a vincere gara 7 in trasferta dalle Finals 1978. James viene inoltre nominato, all'unanimit\u00e0, MVP delle Finals per la terza volta nella sua carriera (raggiungendo Shaquille O'Neal, Tim Duncan e Magic Johnson a pari merito dietro il solo Michael Jordan, e diventando l'unico giocatore, insieme a Kareem Abdul-Jabbar, a vincere il trofeo di miglior giocatore con due squadre diverse), mantenendo le medie di 29,7 punti, 11,3 rimbalzi, 8,9 assist, 2,6 recuperi e 2,3 stoppate a partita, tirando con il 49,4% dal campo e il 37,1% da tre e guidando entrambe le squadre in tutte le cinque categorie statistiche principali (ovvero punti, assist, rimbalzi, palle rubate e stoppate), unico a farlo nella storia dei Playoff. Per questo motivo, la prestazione di James nella serie \u00e8 considerata da molti la migliore nella storia delle NBA Finals.\nA fine stagione rifirma, senza alcuna sorpresa, con i Cavs un contratto triennale (con \"player option\" per il terzo anno) a 100 milioni di dollari, diventando il cestista pi\u00f9 pagato della storia NBA.\nLa settima finale NBA e la sconfitta con Golden State (2016-2017).\nA inizio stagione supera Brad Daugherty, diventando leader all-time per rimbalzi difensivi catturanti con la maglia dei Cavs. Successivamente supera anche Hakeem Olajuwon, Elvin Hayes, Moses Malone e Shaquille O'Neal rispettivamente al decimo, al nono, all'ottavo e al settimo posto nella lista dei migliori marcatori della storia NBA e diventa il pi\u00f9 giovane a segnare e punti nella storia NBA. Nel mese di dicembre diventa l'unico giocatore della storia NBA con almeno punti, 7000 assist e 7000 rimbalzi in carriera. Viene poi nominato per la tredicesima volta consecutiva all'All Star Game e raggiunge i punti con la maglia dei Cavs (primo giocatore della franchigia a riuscirci e quarto della storia). Nel mese di febbraio fa registrare 17 assist nella partita con gli Washington Wizards, nuovo massimo in carriera, che gli permettono di superare Lenny Wilkens al 13\u00ba posto nella lista dei migliori passatori \"all-time\". Nella stessa partita diventa inoltre il primo giocatore nella storia NBA a essere nella top 20 per punti, assist e recuperi (superando Magic Johnson al 20\u00ba posto della classifica all-time di quest'ultimi). Per la prima volta nella sua carriera, inoltre, raggiunge la doppia cifra in triple-doppie realizzate in stagione, realizzandone 13.\nFinisce la stagione giocando 74 partite con le medie di 26,4 punti, 8,6 rimbalzi e 8,7 assist (questi ultimi due massimo in carriera), il 55% dal campo e il 36% da tre, diventando l'unico giocatore a tenere almeno 25 punti di media per 13 stagioni consecutive e portando i Cavs al secondo posto della Eastern Conference. Finisce poi quarto nella corsa al premio di MVP, vinto da Russell Westbrook.\nNei Playoff infrange numerosi record. In gara 3 contro i Pacers al primo turno diventa il secondo giocatore dopo Oscar Robertson a realizzare almeno due triple doppie da 40 punti nei Playoff, e realizza il suo massimo in punti segnati o assistiti (73), mentre il 25 maggio, nella quinta partita valevole per le finali della Eastern Conference, con una prestazione da 35 punti diviene il migliore marcatore nella storia dei playoff, superando Michael Jordan e successivamente Manu Ginobili al terzo posto per triple segnate. Dopo aver battuto gli Indiana Pacers e i Toronto Raptors per 4-0 e i Boston Celtics per 4-1, i Cleveland Cavaliers accedono alle Finals per affrontare per la terza volta consecutiva i Golden State Warriors (mai successo prima nella storia NBA): \u00e8 l'ottava finale raggiunta da James in carriera, nonch\u00e9 la settima di fila, che lo rende anche l'unico giocatore ad aver raggiunto le Finals quattro volte con due squadre diverse. James disputa ancora una volta delle Finals eccellenti, diventando l'unico giocatore nella storia dell'NBA a chiuderle con una \"tripla-doppia\" di media. Ciononostante, Golden State, guidata dal nuovo arrivato Kevin Durant, chiude la serie sul 4-1, infliggendo a James la sua quinta sconfitta nella serie per il titolo. Nel corso delle \"Finals 2017\", James \u00e8 diventato l'unico giocatore a segnare 6000 punti nei Playoff, il secondo per triple segnate (superando Reggie Miller) e il primo per rimbalzi difensivi catturati nella \"postseason\" (superando Tim Duncan); inoltre, James ha superato rispettivamente Magic Johnson per triple-doppie realizzate (toccando quota 9 e stabilendo un nuovo record) e Michael Jordan per punti segnati nelle finali NBA (salendo al terzo posto).\nL'addio di Irving e l'ottava finale consecutiva (2017-2018).\nNella off-season i Cavs si vedono costretti a cedere Kyrie Irving ai Boston Celtics, in cambio di Isaiah Thomas, Jae Crowder, Ante \u017di\u017ei\u0107 e una seconda scelta nel Draft 2020. La stagione si rivela molto complessa per i Cavaliers, soprattutto a seguito del rientro a gennaio di Thomas, i cui problemi di alchimia con James sembrano chiari dall'inizio. La dirigenza dei Cavs decide di rivoluzionare il roster a febbraio, cedendo lo stesso Thomas e Crowder e acquistando George Hill, Rodney Hood, Jordan Clarkson e Larry Nance. La squadra migliora soprattutto difensivamente, terminando al quarto posto nella Eastern Conference. James disputa nuovamente una regular season eccellente: gioca tutte e 82 le partite per la prima volta nella sua carriera, mantiene le medie di 27,5 punti, 8,6 rimbalzi e 9,1 assist a partita, arriva secondo nella corsa al premio di MVP e viene nominato per la dodicesima volta consecutiva nel First Team All-NBA (battendo il record di Kobe Bryant e Karl Malone). Vince inoltre il premio di MVP dell'All Star Game per la terza volta in carriera (dopo esser stato convocato alla manifestazione per la quattordicesima volta consecutiva come titolare, infrangendo il record di Bob Cousy), diventa il pi\u00f9 giovane giocatore di sempre a raggiungere punti in carriera e l'unico con almeno punti, 8000 rimbalzi e 8000 assist, realizza il suo career-high in punti con la maglia dei Cavs (57 contro i Washington Wizards) e in assist (19 contro gli Atlanta Hawks), supera Larry Bird al sesto posto per numero di triple-doppie in carriera (60 al tempo) e successivamente Michael Jordan per numero di partite consecutive di regular season con almeno 10 punti a referto (867 al tempo del record).\nDurante i Playoff diventa primo per palle recuperate, superando Scottie Pippen, nonch\u00e9 sesto per rimbalzi catturati nella \"postseason,\" superando Karl Malone. I Cavs superano con difficolt\u00e0 i Pacers in 7 gare, mentre spazzano via i Raptors in 4. In Finale di Conference i giovani Celtics, guidati dal rookie Jayson Tatum ma privi di Irving per un infortunio al ginocchio, si rivelano un duro ostacolo per i Cavs, che grazie alle prestazioni di James in gara 6 e 7 riescono comunque a raggiungere la loro quarta finale consecutiva (ancora contro Golden State), l'ottava per James. Con i 35 punti segnati proprio contro Boston in gara 7, James diventa il giocatore con pi\u00f9 gare 7 da 30 o pi\u00f9 punti nella storia dei Playoffs. Nelle Finali Cleveland viene sconfitta in quattro gare, nonostante James mantenga di media 34 punti, 10 assist e 8,5 rimbalzi. James realizza in gara 1 il suo massimo in carriera ai Playoff con 51 punti, diventando l'unico giocatore nella storia delle Finals a segnare almeno 50 punti a uscire sconfitto dalla partita. Supera poi Kareem Abdul-Jabbar al secondo posto per punti segnati nelle Finals, Michael Jordan al primo posto per partite da almeno 30 punti nei Playoffs e nuovamente Kareem Abdul-Jabbar al quarto posto per partite di Playoffs giocate. Dopo gara 4 James dichiarer\u00e0 di aver giocato le ultime tre partite della serie con un infortunio alla mano destra, a causa di un pugno scagliato contro una lavagnetta in spogliatoio dopo la sconfitta in gara 1.\nLos Angeles Lakers (2018-).\nIl 30 giugno 2018 esce dal suo contratto con i Cavaliers per testare la free agency. Il 2 luglio 2018, dopo appena 24 ore dall'apertura del mercato, e dopo aver ascoltato le proposte di Cavaliers e Los Angeles Lakers, decide di lasciare la squadra dell'Ohio per accasarsi nella citt\u00e0 degli angeli, firmando un contratto quadriennale di 154 milioni di dollari.\nL'esclusione dai Playoff (2018-2019).\nLa stagione si rivela estremamente complicata, a causa di infortuni e problemi di alchimia (specialmente dopo i rumor su un possibile arrivo di Anthony Davis). I Lakers non riescono a qualificarsi ai playoff per la sesta stagione consecutiva, mentre James interrompe la sua striscia di quattordici partecipazioni consecutive alla postseason e di otto alle Finals. Durante la stagione, nella quale tiene le ottime medie di 27,4 punti, 8,5 rimbalzi e 8,3 assist, viene scelto come titolare per la quindicesima volta consecutiva e come capitano, insieme a Giann\u012bs Antetokounmpo, per l'All Star Game di Charlotte, oltre a essere incluso nel terzo quintetto All-NBA. James infrange nuovamente numerosi record. Supera Dirk Nowitzki, Wilt Chamberlain e Michael Jordan nella classifica all-time per punti segnati nella NBA (diventando il quarto miglior realizzatore di sempre), e Kobe Bryant per canestri segnati in carriera, diventa il pi\u00f9 giovane di sempre a raggiungere i punti segnati in carriera l'unico giocatore nella top-10 di sempre in punti e assist, il quinto di sempre a realizzare almeno 50 punti con tre squadre diverse e, con il compagno Lonzo Ball, solamente la nona coppia nella storia NBA a realizzare una tripla-doppia nella stessa partita (la seconda coppia di giocatori dei Lakers dopo Magic Johnson e Kareem Abdul-Jabbar nel 1982).\nL'arrivo di Anthony Davis e il quarto titolo (2019-2020).\nGalvanizzati dall'arrivo nell'offseason di Anthony Davis e di veterani del calibro di Danny Green e Avery Bradley, i Lakers disputano una stagione regolare di assoluto livello, chiusa al primo posto nella Western Conference. James disputa l'ennesima eccellente stagione, guidando per la prima volta l'intera lega in assist a partita (grazie soprattutto all'immediata intesa con Davis), e chiudendo con 25,3 punti (16\u00aa stagione consecutiva con almeno 25 punti di media), 7,8 rimbalzi e 10,2 assist a partita, con il 49,3% dal campo, venendo nominato nel primo quintetto All-NBA della stagione (16\u00aa selezione in un All-NBA team, massimo nella storia) e finendo al secondo posto nella corsa al premio di MVP (dietro a Giannis Antetokounmpo). Durante la stagione James supera Jerry West al settimo posto per tiri liberi realizzati in carriera, diventa l'unico giocatore della storia NBA ad aver realizzato una tripla-doppia contro ogni squadra della lega e il pi\u00f9 giovane giocatore di sempre a raggiungere i e i punti realizzati in carriera. A dicembre viene nominato dall'Associated Press atleta maschile del decennio, battendo campioni del calibro di Lionel Messi, Michael Phelps e Tom Brady. Il 25 gennaio supera Kobe Bryant al terzo posto nella classifica dei migliori marcatori di sempre, un giorno prima della tragica morte dello stesso Bryant. James viene inoltre nominato capitano, insieme a Giann\u012bs Antetokounmpo, dell'All Star Game per la terza volta consecutiva, diventando inoltre il giocatore con pi\u00f9 presenze da titolare nella partita delle stelle (16).\nAl primo turno dei Playoff i Lakers incontrano i Portland Trail Blazers di Damian Lillard. In gara 1, nonostante la sconfitta, James realizza 23 punti, 17 rimbalzi e 16 assist, diventando il primo giocatore della storia a realizzare almeno 20 punti, 15 rimbalzi e 15 assist in una partita di postseason. Dopo un'agevole vittoria in gara 2, i Lakers si confermano in gara 3, dove James, grazie alle quattro triple realizzate, supera Klay Thompson al terzo posto per triple realizzate nella storia dei Playoff. Grazie alla vittoria, James scavalca inoltre Tim Duncan al secondo posto per vittorie nella \"postseason\". I Lakers si impongono anche in gara 4, dove James, grazie ai 30 punti realizzati, diventa il primo giocatore nella storia a superare la soglia dei 7000 punti segnati nella postseason. I Lakers chiudono la pratica in gara 5, dove James (36 punti) e Anthony Davis (43) diventano la prima coppia nella storia dei Playoff a segnare entrambi almeno 35 punti entrambi con il 70% dal campo. Al secondo turno i Lakers si trovano di fronte gli Houston Rockets degli All-Star James Harden e Russell Westbrook. Dopo la sconfitta di gara 1, i gialloviola tornano alla vittoria in gara 2, dove James sale al secondo posto per triple realizzate nella storia dei Playoff (superando Ray Allen), e al primo per vittorie nella storia della postseason, pareggiando il record di Derek Fisher. Con la vittoria in gara 3, James supera definitivamente Fisher, diventando quindi leader assoluto per vittorie ai Playoff (162). I Lakers chiudono la pratica in cinque partite, avanzando alle Finali di Conference, dove trovano di fronte i Denver Nuggets di Jamal Murray e Nikola Joki\u0107. Los Angeles chiude la serie in cinque gare, avanzando per la prima volta dal 2010 alle Finali. James raggiunge la decima finale in carriera (la nona in dieci anni), quarto giocatore di sempre a fare ci\u00f2 (dopo Kareem Abdul-Jabbar, Sam Jones e Bill Russell). Nell'ultimo atto i Lakers trovano di fronte i Miami Heat, l'ex squadra di James, guidati da Jimmy Butler e Bam Adebayo. Nella larga vittoria di gara 1 (50\u00aa gara di finale per James, uno dei sette giocatori nella storia a riuscirci), James e Anthony Davis diventano la prima coppia di giocatori dei Lakers dal 2004 (quando ci riuscirono Kobe Bryant e Shaquille O'Neal) a realizzare almeno 25 punti a testa (25 e 34, rispettivamente) in una gara di finale. James supera inoltre Michael Jordan e Elgin Baylor al quinto posto per tiri liberi segnati nelle Finali NBA. Los Angeles si ripete in gara 2, dove James supera Magic Johnson al sesto posto per partite giocate nelle Finals e Kareem Abdul-Jabbar al quarto posto per rimbalzi catturati. Nella sconfitta di gara 3, James supera John Stockton al secondo posto per assist nella storia dei Playoff. I Lakers tornano alla vittoria in gara 4, arrendendosi per\u00f2 a Miami in gara 5, dopo una gara all'ultimo respiro, nonostante i 40 punti, 13 rimbalzi e 7 assist di James. I Lakers chiudono la pratica in gara 6, vincendo il loro 17\u00ba titolo, il quarto per James, che viene anche nominato MVP delle Finali (sempre per la quarta volta in carriera). James diventa cos\u00ec il primo giocatore della storia a vincere il premio di MVP delle Finali con tre squadre diverse, e supera Derek Fisher al primo posto per partite disputate nella storia dei Playoff.\nInfortuni e uscita al primo turno (2020-2021).\nA causa di un infortunio alla caviglia procuratogli da Solomon Hill, James \u00e8 costretto a saltare 27 partite, massimo in carriera in una singola stagione. I Lakers chiudono al settimo posto nella Western Conference, qualificandosi per il play-in. James disputa comunque una stagione di alto livello, chiudendo con 25 punti, 7,7 rimbalzi e 7,8 assist di media a partita con il 51% dal campo e infrangendo nuovamente numerosi record. Ad inizio stagione James diventa il primo giocatore della storia NBA a segnare almeno 10 punti in 1000 partite consecutive, superando inoltre Derek Fisher all'ottavo posto per maggior numero di vittorie e Wilt Chamberlain al terzo posto per maggior numero di tiri segnati in carriera. James diventa inoltre il terzo giocatore di sempre (dopo Kareem Abdul-Jabbar e Karl Malone), e il pi\u00f9 giovane, a raggiungere 35.000 punti in carriera. Viene poi eletto, per il quarto anno di fila, capitano, insieme a Kevin Durant, dell'All Star Game, la sua diciassettesima partecipazione consecutiva da titolare (massimo nella storia) nella partita delle stelle.\nNel play in, mini-torneo necessario per accedere ai Playoff, i Lakers affrontano i Golden State Warriors. Al termine di una partita tirata, chiusa con 22 punti, 11 rimbalzi e 10 assist, James si rende protagonista del canestro da tre che sancisce la vittoria dei gialloviola e permette ai Lakers di accedere al tabellone come settima testa di serie. I Lakers si trovano di fronte i Phoenix Suns, detentori del secondo miglior record nella Western Conference. Dopo aver ribaltato il fattore campo ed esser passati in vantaggio per 2-1 nella serie, Anthony Davis rimedia un infortunio in gara 4, che lo costringe ai box in gara 5 e per tre quarti di gara 6. I Lakers perdono le successive 3 partite, uscendo al primo turno, la prima volta in carriera per LeBron James.\nStagione 2021-2022.\nIl 13 dicembre, con 30 punti, 11 rimbalzi e 10 assist nella vittoria contro gli Orlando Magic, diventa il pi\u00f9 vecchio giocatore di sempre a realizzare una tripla doppia con almeno 30 punti, superando, all'et\u00e0 di 36 anni e 347 giorni, il precedente record di Kobe Bryant (36 anni e 99 giorni). Il 25 dicembre, grazie ai 39 punti realizzati contro i Brooklyn Nets, diventa il miglior realizzatore del Christmas Day nella storia NBA, superando anche in questo caso il precedente record di Bryant. Il 28 dicembre, all'et\u00e0 di 36 anni e 363 giorni, diventa il giocatore pi\u00f9 giovane di sempre (e il terzo in assoluto, dopo Kareem Abdul-Jabbar e Karl Malone) a raggiungere i 36.000 punti in carriera. Nella stessa partita diventa anche il primo giocatore di sempre a segnare almeno 30 punti in cinque partite consecutive dopo aver compiuto 36 anni. Il 9 gennaio, nella sconfitta contro Memphis, supera Oscar Robertson al settimo posto della classifica dei migliori \"assistmen\" di sempre.\nIl 13 febbraio 2022, James supera Kareem Abdul-Jabbar per punti complessivi segnati tra regular season e playoffs con 44.157 punti, dopo la prestazione da 27 punti nella sconfitta con i Golden State Warriors.\nNazionale.\nJames ha partecipato ai Giochi Olimpici di con la Nazionale statunitense: ha vinto la medaglia di bronzo, piazzandosi alle spalle di e . Nel 2006 ha partecipato anche ai Mondiali in Giappone, conclusi ancora al terzo posto dietro e .\nAi Giochi della XXIX Olimpiade di Pechino James vince l'oro olimpico, grazie al successo in finale sulla Spagna. Viene inserito nel team che disputa i Giochi della XXX Olimpiade a Londra nel 2012 in cui ripeter\u00e0 le prestazioni di quattro anni prima vincendo per la seconda volta di fila l'oro olimpico.\nDiventa il primo giocatore statunitense a realizzare una tripla doppia in una partita dell'Olimpiade (12 punti, 14 rimbalzi e 11 assist nei quarti di finale contro l'Australia).\nVincendo i Giochi della XXX Olimpiade, diviene il secondo giocatore, dopo Michael Jordan, a vincere nello stesso anno l'anello NBA, il titolo di MVP della regular season e un oro alle Olimpiadi.\nDopo la vittoria del titolo coi Cavs ha annunciato la sua assenza alle Olimpiadi di Rio per riposarsi.\nIl 1\u00ba aprile 2019 invece ha reso noto che non avrebbe preso parte ai Mondiali in Cina per girare \"\".\nDoppiatori italiani.\nNelle versioni in italiano dei suoi lavori, LeBron James \u00e8 stato doppiato da:\nDa doppiatore \u00e8 sostituito da:"}
{"id": "75869", "revid": "5797", "url": "https://it.wikipedia.org/wiki?curid=75869", "title": "VisualBasic", "text": ""}
{"id": "75875", "revid": "15756", "url": "https://it.wikipedia.org/wiki?curid=75875", "title": "Akira (manga)", "text": " \u00e8 un manga di genere cyberpunk realizzato da Katsuhiro \u014ctomo. L'opera \u00e8 stata serializzata in Giappone dal 6 dicembre 1982 all'11 giugno 1990 sulle pagine della rivista \"Young Magazine\" di K\u014ddansha e in seguito raccolta in sei volumi.\nAmbientato in una Neo-Tokyo post apocalittica, \"Akira\" ruota attorno al tentativo di Kaneda, il leader di una banda adolescenziale di motocilisti, dell'attivista politica Kei, di un trio di esper e del colonnello Shikishima di impedire a Tetsuo, un amico d'infanzia di Kaneda che sviluppa poteri ESP che lo rendono mentalmente instabile, di sconquassare la citt\u00e0 e di risvegliare un misterioso individuo dotato degli stessi poteri e chiamato Akira. Nel corso dell'opera, Otomo sviluppa temi come l'isolamento sociale, la corruzione e il potere.\nNel 1988 lo stesso \u014ctomo ne ha tratto un film omonimo, che riprende la trama del manga e le tematiche principali ma in un arco di tempo notevolmente pi\u00f9 ristretto, eliminando alcuni personaggi e sottotrame.\nTrama.\nLa storia \u00e8 ambientata nell'anno 2019 nella megalopoli di Neo-Tokyo, sorta sulle ceneri della citt\u00e0 di Tokyo, distrutta trent'anni prima da una misteriosa esplosione nucleare che ha scatenato la terza guerra mondiale. Il governo esercita un controllo repressivo sulla citt\u00e0 e compie esperimenti su alcuni bambini con poteri psichici latenti per potenziarli, sfruttando le loro predizioni per mantenere la pace. Protagonisti della vicenda Tetsuo e Kaneda, giovani membri di una banda di motociclisti: il primo scoprir\u00e0 di avere enormi poteri psichici e si trasformer\u00e0 in una sorta di semidio folle, scatenando immani catastrofi per conquistare il potere assoluto, in lotta contro il mitico Akira, un altro ragazzo che anni prima era stato come lui potenziato dagli esperimenti del governo. Kaneda tenter\u00e0 di opporsi a Tetsuo e di riportare la pace in un mondo dilaniato dall'odio e dalla follia.\nCreazione e sviluppo.\nA partire dal 1980 la casa editrice K\u014ddansha commission\u00f2 a pi\u00f9 riprese a Katsuhiro \u014ctomo la scrittura di un manga per il lancio della nuova rivista \"Young Magazine\"; ma al tempo \u014ctomo era impegnato in altre serie e fu solo nel 1982 che, desiderando intraprendere un nuovo progetto, accett\u00f2 di sviluppare \"Akira\" per K\u014ddansha. Nelle riunioni iniziali venne concepita come una serie breve di circa dieci capitoli, salvo evolvere in una storia pi\u00f9 lunga e complessa con il procedere della serializzazione e il grado di successo ottenuto. L'artista cileno Alejandro Jodorowsky sostenne che \u014ctomo era in difficolt\u00e0 sul finale da dare all'opera e che una conclusione delirante inventata sul momento da Jodorowsky durante una cena in cui entrambi avevano bevuto pi\u00f9 del solito offr\u00ec lo spunto necessario per il finale di \"Akira\".\nAlcuni elementi che compaiono in \"Akira\" erano stati anticipati in opere precedenti di \u014ctomo. \"Fireball\" (1979) ripercorre la storia di giovani rivoluzionari che cercano di salvare un loro compagno imprigionato dal governo e sottoposto a una serie di esperimenti psichici, concludendosi con un'esplosione di energia sprigionata da quest'ultimo che devasta l'intera citt\u00e0. Strani e devastanti poteri mentali, posseduti da bambini o da uomini che hanno la mente di bambini, sono invece il tema centrale di \"Domu - Sogni di bambini\" (1980-1981). \"Akira\" \u00e8 considerato un esempio dell'allora emergente genere cyberpunk, sebbene \u014ctomo non fosse a conoscenza dell'opera fondamentale della corrente, la \"trilogia dello Sprawl\" di William Gibson, dal momento che venne tradotta in giapponese solo nel 1985. Egli venne invece influenzato dal manga \"Super Robot 28\" di Mitsuteru Yokoyama, che ispir\u00f2 i numeri degli esper di \"Akira\", dal 25 al 28, i nomi di alcuni personaggi e la trama generale del ritrovamento di un'arma segreta in un periodo di pace; dalla fantascienza dello scrittore giapponese Seishi Yokomizo, che esplorava una nuova razza di umani evolutasi per adattarsi a condizioni di vita mutevoli; e dallo stile del fumettista francese Moebius. Altre fonti di ispirazione furono i film \"Guerre stellari\", \"Easy Rider\", \"Gangster Story\", \"Blade Runner\", per quanto riguarda il panorama della citt\u00e0 di Neo-Tokyo, e \"Tron\", per le avveniristiche moto delle bande di teppisti.\nNell'opera si ritrovano infine echi degli avvenimenti vissuti da \u014ctomo nel corso della sua giovinezza, dai tumulti in occasione dei negoziati per il trattato di mutua cooperazione e sicurezza tra Stati Uniti d'America e Giappone nel 1960, agli allestimenti e preparativi per i Giochi della XVIII Olimpiade a Tokyo nel 1964, fino all'incidente Asama del 1972; ma soprattutto il ricordo del Giappone degli anni Sessanta:\nMedia.\nManga.\nLa serializzazione di \"Akira\" inizi\u00f2 in Giappone il 20 dicembre 1982 sul numero 24 della rivista \"Young Magazine\" di K\u014ddansha, e prosegu\u00ec a cadenza bimestrale con capitoli di circa 20 pagine ciascuno. \u014ctomo si occup\u00f2 del disegno dei personaggi, degli edifici e della maggior parte dei fondali, lasciando l'inchiostrazione a due assistenti. L'opera si concluse il 25 giugno 1990 dopo 120 capitoli. La durata della pubblicazione fu dovuta alla sua interruzione tra il 1987 e il 1988 per permettere a \u014ctomo di dedicarsi alla realizzazione dell'adattamento anime. Alla sua conclusione la serie contava quasi 2200 pagine, che vennero suddivise in sei volumi di lunghezza differente, pubblicati tra il 1984 e il 1993 in un'edizione parzialmente rimaneggiata da \u014ctomo rispetto a quella apparsa su rivista e che costitu\u00ec la base per le successive traduzioni.\nIl manga venne esportato per primo negli Stati Uniti da Epic Comics, etichetta di Marvel Comics, dove fu pubblicato dal 1988 al 1995 in un'edizione in 38 volumi. Per avvicinare l'opera ai gusti di un pubblico occidentale, Epic Comics ribalt\u00f2 l'ordine di lettura originale in modo che fosse da sinistra a destra, modificando di conseguenza l'ordine di alcune vignette e il posizionamento delle nuvolette, e commission\u00f2 a Steve Oliff la colorazione integrale delle tavole. Fu lasciata libert\u00e0 di scelta sul modo di colorare da parte di \u014ctomo e del suo editore, quindi Oliff utilizz\u00f2 per la prima volta una colorazione al computer per un fumetto, sfruttando una tecnologia all'epoca innovativa e oltre le possibilit\u00e0 giapponesi, che risult\u00f2 pi\u00f9 discreta delle colorazioni che si erano viste fino ad allora. Il lavoro di Oliff gioc\u00f2 un ruolo determinante nel successo di \"Akira\" in Occidente e rivoluzion\u00f2 il processo di colorazione dei fumetti. Steve Oliff per il suo lavoro di colorista per \"Akira\" vinse il premio Harvey nel 1990, 1991 e 1992. L'edizione statunitense ribaltata e a colori forn\u00ec la base per gli adattamenti europei in francese, spagnolo, italiano e tedesco, che vennero pubblicati a partire dal 1990. L'edizione statunitense a colori si fece strada anche in Giappone, dove venne pubblicata tra il 1988 e il 1996 in 12 volumi come e in una riedizione in sei volumi intitolata negli anni 2003 e 2004.\nLa prima edizione italiana risale al 1990, composta da 38 volumi a cura della Gl\u00e9nat Italia che tuttavia fall\u00ec prima della conclusione della serie; gli ultimi due episodi, infatti, vennero pubblicati a due anni e mezzo di distanza dalla Planet Manga, etichetta della Panini Comics. Questa prima edizione riproponeva la colorazione eseguita da Oliff per l'edizione statunitense. Nel novembre 1998 la Planet Manga cur\u00f2 una nuova edizione in bianco e nero composta da 13 volumi conclusasi nel novembre 2000. Sempre la Planet Manga realizz\u00f2 una terza edizione con la stessa divisione in sei volumi dell'edizione giapponese. Questa versione, intitolata \"Akira Collection\" e anch'essa in bianco e nero, fu edita con cadenza mensile dal settembre 2005 al febbraio 2006. Tutte e tre le prime edizioni italiane non conservano l'ordine di lettura giapponese.\nDa marzo 2021 Planet Manga ha reso disponibile una nuova edizione, in cui \u00e8 stato ripristinato il senso di lettura alla giapponese, con una nuova traduzione e nuovi effetti di spugnatura.\nVolumi.\nL'indicazione dei volumi italiani si riferisce alla ristampa Panini Comics in sei volumi.\nFilm.\nDurante la pubblicazione del manga, \u014ctomo acconsent\u00ec a un adattamento anime a patto che gli venisse concesso il pieno controllo creativo. Il film debutt\u00f2 nei cinema giapponesi nel 1988 e venne distribuito in vari Paesi occidentali tra il 1989 e il 1992. Sebbene l'ambientazione, la trama di base e i personaggi siano ripresi fedelmente dal manga, il film si discosta poi considerevolmente dalla sua controparte cartacea, tagliando per problemi di spazio ed esigenze narrative buona parte della seconda met\u00e0 del manga.\nAltro.\nIl film venne adattato in una visual novel d'avventura prodotta nel 1988 da Taito per il Nintendo Entertainment System e intitolata semplicemente \"Akira\". Nel dicembre 1993 furono annunciati due remake di \"Akira\" sviluppati da THQ per Super Nintendo Entertainment System, Sega Mega Drive e Game Boy, mai pubblicati. Nel 1994 International Computer Entertainment svilupp\u00f2 un videogioco d'azione, con protagonisti Kaneda e Tetsuo, per Amiga. Nel 2002 la Bandai pubblic\u00f2 un simulatore di flipper dal titolo \"Akira Psycho Ball\".\nIl 2 giugno 1995 K\u014ddansha pubblic\u00f2 \"Akira Club\", un volume contenente vario materiale, come bozzetti delle copertine dei capitoli apparsi sulla rivista \"Young Magazine\", immagini del merchandising della serie e interviste e commenti di \u014ctomo. Il volume fu pubblicato in italiano da Panini Comics il 31 dicembre 2007. Un anime comic di cinque volumi tratto dal film venne pubblicato in giapponese nel 2000 da K\u014ddansha e in italiano nel 2005 da Panini Comics.\nNel 2002 venne reso noto che la casa di produzione statunitense Warner Bros. aveva acquisito i diritti per un adattamento cinematografico live action di \"Akira\". Da allora al progetto sono stati accostati numerosi registi, sceneggiatori e produttori, senza che per\u00f2 si superasse mai la fase di pre-produzione. Inizialmente vennero coinvolti Stephen Norrington alla regia e James Dale Robinson per la sceneggiatura, ma il flop del loro precedente lavoro \"La leggenda degli uomini straordinari\" spinse la Warner Bros. ad accantonare a lungo il progetto. Di \"Akira\" si torn\u00f2 a parlare nel 2008 con un nuovo team formato da Ruair\u00ed Robinson alla regia, Gary Whitta alla sceneggiatura e Andrew Lazar, Leonardo DiCaprio e Jennifer Davisson come produttori e l'idea di realizzare una coppia di film che adattassero ognuno tre volumi del manga originale. Nel 2010 i registi Albert ed Allen Hughes avevano rimpiazzato Robinson, e gli sceneggiatori Mark Fergus e Hawk Ostby, Whitta. L'ultimo regista accostato ad \"Akira\" fu Jaume Collet-Serra, prima che nel 2012 Warner Bros. decidesse di mettere in pausa in progetto a causa di divergenze creative nella sceneggiatura e di questioni di budget.\nNel gennaio 2016 \u014ctomo ha rivelato che una serie anime di \"Akira\" \u00e8 allo studio.\nAccoglienza.\nIl primo volume del manga, pubblicato a partire dal 14 settembre 1984, super\u00f2 di gran lunga le aspettative di vendita, tanto che la tiratura dovette essere aumentata dalle copie iniziali fino a quasi in sole due settimane, rendendo l'albo un \"best seller\" in Giappone. Al 1988 \"Akira\" aveva venduto 2 milioni di copie di Giappone, per una media di copie a volume. Ad oggi l'opera \u00e8 stata tradotta in pi\u00f9 di dodici lingue e pubblicata in oltre cinquanta Paesi nel mondo, vendendo pi\u00f9 di 5 milioni di copie.\n\"Akira\" fu uno dei primi manga a essere esportato con successo in Occidente e, pur senza raggiungere il successo di serie successive come \"Dragon Ball\" o \"Sailor Moon\", \u00e8 considerata l'opera che ha fatto da apripista alla diffusione del fumetto giapponese nel mondo. Il successo internazionale e transculturale del manga \u00e8 stato attribuito al fatto che sia stato avvertito come parte del nascente trend cyberpunk, al fatto che le tematiche e l'ambientazione abbiano incontrato esattamente i gusti del pubblico dell'epoca, e al suo stile non distintamente giapponese ma pi\u00f9 simile al tratto dei fumetti occidentali, in particolare per l'assenza di disegni troppo caricaturali e una maggiore ricerca del realismo e del dettaglio. L'uscita del film e la conseguente campagna pubblicitaria combinata giovarono inoltre alle vendite e alla popolarit\u00e0 del manga. L'edizione statunitense a colori del fumetto, infatti, ricalcava l'estetica della pellicola, in modo tale che le due opere venissero avvertite come interconnesse e che il pubblico si rivolgesse al manga come seguito, approfondimento e chiarimento della storia del film.\nLa serie vinse il premio Kodansha per i manga nel 1984 nella categoria generale e l'Harvey Award nel 1990, 1992, 1993 e 1996 per la miglior edizione statunitense di una serie straniera."}
{"id": "75877", "revid": "5797", "url": "https://it.wikipedia.org/wiki?curid=75877", "title": "Ciao, mondo", "text": ""}
{"id": "75878", "revid": "5797", "url": "https://it.wikipedia.org/wiki?curid=75878", "title": "Ciao mondo", "text": ""}
{"id": "75880", "revid": "5797", "url": "https://it.wikipedia.org/wiki?curid=75880", "title": "Hello World!", "text": ""}
{"id": "75881", "revid": "120536886", "url": "https://it.wikipedia.org/wiki?curid=75881", "title": "32 a.C.", "text": ""}
{"id": "75882", "revid": "838137", "url": "https://it.wikipedia.org/wiki?curid=75882", "title": "33 a.C.", "text": ""}
{"id": "75883", "revid": "287204", "url": "https://it.wikipedia.org/wiki?curid=75883", "title": "34 a.C.", "text": ""}
{"id": "75884", "revid": "287204", "url": "https://it.wikipedia.org/wiki?curid=75884", "title": "35 a.C.", "text": ""}
{"id": "75886", "revid": "120864916", "url": "https://it.wikipedia.org/wiki?curid=75886", "title": "37 a.C.", "text": ""}
{"id": "75887", "revid": "1318658", "url": "https://it.wikipedia.org/wiki?curid=75887", "title": "39 a.C.", "text": ""}
{"id": "75888", "revid": "1318658", "url": "https://it.wikipedia.org/wiki?curid=75888", "title": "40 a.C.", "text": ""}
{"id": "75889", "revid": "838137", "url": "https://it.wikipedia.org/wiki?curid=75889", "title": "41 a.C.", "text": ""}
{"id": "75890", "revid": "117651565", "url": "https://it.wikipedia.org/wiki?curid=75890", "title": "Adolf Reinach", "text": "Vita e opere.\nAdolf Reinach studi\u00f2 all\"'Ostergymnasium\" di Magonza (dove svilupp\u00f2 un interesse per Platone) e successivamente, nel 1901, entr\u00f2 all'universit\u00e0 di Monaco di Baviera, dove studi\u00f2 principalmente psicologia e filosofia con Theodor Lipps. Nel cerchio degli allievi di Lipps ebbe contatti con Moritz Geiger, Otto Selz, Aloys Fischer e soprattutto Johannes Daubert. Dal 1903/4 in avanti fu sempre pi\u00f9 coinvolto con le opere di Edmund Husserl, particolarmente le \"Logische Untersuchungen\" (Ricerche Logiche).\nNel 1904 Reinach ottenne il suo dottorato in filosofia sotto Lipps con il suo lavoro \"\u00dcber den Ursachenbegriff im geltenden Strafrecht\" (Sul concetto di causalit\u00e0 nella legge penale). Attorno al 1905 intendeva ancora proseguire gli studi a Monaco (dove nel frattempo aveva conosciuto Alexander Pf\u00e4nder), per ottenere un diploma in legge, ma poi decise di andare a studiare con Husserl a Gottinga. In quel periodo anche altri allievi di Lipps (capitanati da Daubert) avevano deciso di abbandonare Monaco per Gottinga, ispirati dalle opere di Husserl (questo movimento viene anche chiamato il Circolo di Gottinga).\nSuccessivamente, nel 1905, Reinach torn\u00f2 a Monaco di Baviera per completare i suoi studi in legge e nel 1906-1907 prosegu\u00ec a Tubinga. Segu\u00ec parecchie lezioni e seminari su legge penale del teorico legale Ernst Beling, da cui fu molto impressionato e a cui deve moltissima ispirazione per le sue opere successive. Nell'estate del 1907 diede il Primo Esame di Stato in legge, ma poi and\u00f2 a Gottinga per assistere alle discussioni nel circolo di Husserl.\nCon il sostegno di Husserl, Reinach fu in grado di ottenere l'abilitazione all'insegnamento a Gottinga nel 1909. Dalle sue lezioni e ricerche possiamo vedere che al tempo era influenzato anche da Anton Marty e Johannes Daubert, oltre che ovviamente e notevolmente da Husserl. A sua volta Reinach sembra aver ispirato parecchi altri giovani fenomenologi (come Wilhelm Schapp, Dietrich von Hildebrand, Alexandre Koyr\u00e9 e particolarmente Edith Stein) con le sue lezioni. Oltre ad un'introduzione alla fenomenologia, dava lezioni tra l'altro anche su Platone e Kant.\nIn questo periodo Husserl inizi\u00f2 una revisione completa della sua opera principale, le \"Ricerche Logiche\" e richiese l'assistenza di Reinach in questa impresa. Inoltre, nel 1912 Reinach, assieme a Moritz Geiger e Alexander Pf\u00e4nder, fond\u00f2 il famoso \"Jahrbuch f\u00fcr Philosophie und ph\u00e4nomenologische Forschung\" (Annuario per la filosofia e ricerche fenomenologiche), con Husserl come redattore principale.\nDopo la pubblicazione delle \"Ideen\" (Idee) di Husserl nel 1913, molti fenomenologi presero una posizione critica verso le sue nuove teorie e nacque di fatto la corrente della fenomenologia di Monaco, in quanto Reinach, Daubert ed altri scelsero di rimanere pi\u00f9 vicini al lavoro precedente di Husserl, la prima edizione delle \"Ricerche Logiche\". Anzich\u00e9 seguire Husserl nella fenomenologia trascendentale, il gruppo di Monaco rimase una corrente realista.\nAllo scoppio della prima guerra mondiale Reinach divenne volontario nell'esercito; dopo molte battaglie e avendo ricevuto la Croce di Ferro, Reinach cadde a Diksmuide nelle Fiandre, il 16 novembre 1917.\nTeoria.\nUno dei contributi pi\u00f9 importanti e notevoli che Reinach ha dato alla filosofia del linguaggio \u00e8 stato quello di aver anticipato di almeno mezzo secolo la teoria degli atti linguistici successivamente sviluppata nella filosofia analitica da filosofi come John Langshaw Austin, Paul Grice e John Searle. Mentre le connessioni tra pensiero, linguaggio e realt\u00e0 sono state oggetto d'indagine fin da Aristotele, troviamo pochi autori nella storia della filosofia che si sono occupati del caso in cui una promessa, un ordine o una dichiarazione costituiscano di fatto un'azione. A parte alcune osservazioni isolate di Thomas Reid, il primo a darne un trattamento sistematico \u00e8 stato Reinach.\nOpere Principali.\nL'edizione delle opere complete: Karl Schuhmann &amp; Barry Smith (a cura di). \"S\u00e4mtliche Werke. Kritische Ausgabe mit Kommentar\", M\u00fcnchen, Philosophia Verlag 1989, (due volumi)."}
{"id": "75892", "revid": "174925", "url": "https://it.wikipedia.org/wiki?curid=75892", "title": "Bernadette di Lourdes", "text": ""}
{"id": "75893", "revid": "2225", "url": "https://it.wikipedia.org/wiki?curid=75893", "title": "Lebron James", "text": ""}
{"id": "75894", "revid": "124781126", "url": "https://it.wikipedia.org/wiki?curid=75894", "title": "Bernadette Soubirous", "text": "\u00c8 conosciuta per le apparizioni mariane alle quali rifer\u00ec di aver assistito in una grotta del suo paese natale (grotta di Massabielle). Tali visioni riguardano una \"signora vestita di bianco\", divenuta nota poi come Nostra Signora di Lourdes, cui l'allora quattordicenne Bernadette ha assistito. Gli accadimenti di cui fu protagonista la giovane Bernadette hanno reso Lourdes uno dei principali luoghi di pellegrinaggio per chi professa la fede cattolica.\nBiografia.\nI suoi genitori, Fran\u00e7ois Soubirous (1807-1871) e Louise Cast\u00e9rot (1825-1866), gestivano il mulino di Boly, dove ella nacque il 7 gennaio 1844. Fu battezzata due giorni pi\u00f9 tardi, il 9 gennaio, primo anniversario di matrimonio dei suoi genitori, nella chiesa parrocchiale di San Pietro. Dopo di lei, i due coniugi ebbero altri sei figli: Marie, detta \"Toinette\" (1846-1892), Jean-Marie (1851-1919), Justin, morto prematuramente (1855-1865), Bernard-Pierre (1859-1931) e altri due che morirono in tenera et\u00e0.\nLa crisi che colp\u00ec la Francia agricola si abbatt\u00e9 anche sulla sua famiglia, che visse in estrema povert\u00e0. Bernadette conobbe la fame e la malattia: nei primi anni, prima di trasferirsi definitivamente a Nevers, Bernadette visse con la famiglia nel cosiddetto \"cachot\", una casa divenuta di propriet\u00e0 di un cugino del padre, caratterizzata esclusivamente da una stanza di appena 16 m\u00b2, scura e malsana, in quanto precedentemente era stata un carcere cittadino, fatto spostare altrove proprio per motivi di cattiva igiene. Di salute fragile, a causa dell'asma sopraggiunta per le continue inalazioni dell'aria malsana dell'abitazione, Bernadette dimostrava meno anni di quelli che aveva. I suoi sentimenti religiosi erano gi\u00e0 forti, sebbene ella non conoscesse per nulla il Catechismo, essendo analfabeta. (\u00ab[...] se la Santa Vergine mi ha scelto, \u00e8 perch\u00e9 sono la pi\u00f9 ignorante!\u00bb dir\u00e0 pi\u00f9 tardi). Alcuni vicini affermarono che la famiglia viveva in un'armonia fuori dal comune, che sembrava riposare su amore reciproco, vicendevole sostegno e sulla loro devozione religiosa.\nPer contribuire al mantenimento della famiglia, Bernadette fu affidata a una famiglia di amici presso Bartr\u00e8s, impiegata nella sorveglianza e pascolo delle greggi e come cameriera presso la loro taverna. Nel 1857, nell'anno che precedette le apparizioni, il padre Fran\u00e7ois Soubirous fu accusato ingiustamente di furto.\nLe apparizioni.\nSecondo quanto riferito dalla stessa Bernadette, l'11 febbraio 1858, appena quattordicenne, mentre assieme a una sorella e a un'amica raccoglieva legna da ardere in un boschetto vicino alla grotta di Massabielle (poco fuori Lourdes), Bernadette avrebbe avuto la prima visione di ci\u00f2 che descrisse come \"una piccola signora giovane\" in piedi in una nicchia della roccia. Bernadette afferm\u00f2 che la \"bellissima signora\", nel corso della terza apparizione, le aveva chiesto di tornare alla grotta ogni giorno per quindici giorni e rifer\u00ec anche che la signora vestiva un velo bianco, una cinta blu, aveva una rosa dorata su ogni piede e teneva nelle mani un Rosario.\nLe giovani che erano in sua compagnia dissero di non aver visto nulla. L'identit\u00e0 dell'apparizione - nelle parole di Bernadette - rimase sconosciuta fino alla diciassettesima visione; fino ad allora Bernadette si limit\u00f2 a chiamarla semplicemente \"Aquer\u00f2\" (pronuncia \"acher\u00f2\"; in lingua occitana significa, all'incirca, \"quella l\u00e0\", una maniera di riferirsi a una generica figura femminile).La storia di Bernadette cre\u00f2 scompiglio tra gli abitanti della cittadina, che erano divisi sulla convinzione che la ragazza dicesse, o no, la verit\u00e0. Presto un grande numero di persone la seguirono quotidianamente nel suo percorso, alcuni per curiosit\u00e0, altri perch\u00e9 credevano fermamente di assistere ad un miracolo.\nI contenuti delle altre visioni cui Bernadette disse di aver assistito furono semplici, focalizzati sulle necessit\u00e0 di preghiera e penitenza. Tuttavia, durante la tredicesima apparizione, il 2 marzo, Bernadette spieg\u00f2 alla sua famiglia che la signora avrebbe detto \"Va' per favore dai sacerdoti e di' loro che una cappella deve essere costruita qui. Lasciate che qui passino le processioni\". Accompagnata da due delle sue zie, Bernadette puntualmente si present\u00f2 con la richiesta al parroco, Padre Dominique Peyramale, un uomo brillante, ma burbero, con poca disponibilit\u00e0 a credere ad affermazioni su apparizioni o miracoli.\nPadre Peyramale disse a Bernadette che la signora doveva dare un'identificazione. La ragazza afferm\u00f2 che nella visione successiva ripet\u00e9 le parole del parroco alla signora, ma che ella si inchin\u00f2 leggermente, sorrise e non rispose nulla. Padre Peyramale disse a Bernadette di provare che la \"signora\" era \"reale\", di chiederle un miracolo, cio\u00e8 di far fiorire e germogliare il cespuglio di rose subito sotto la nicchia. Era met\u00e0 febbraio.\nCome Bernadette riport\u00f2 pi\u00f9 tardi alla sua famiglia e agli inquirenti civili ed ecclesiastici, durante la nona apparizione la signora presumibilmente le avrebbe detto di bere dalla sorgente che fluiva sotto la roccia e di mangiare le piante che crescevano liberamente l\u00ec, e bench\u00e9 sul luogo non vi fossero sorgenti conosciute e il terreno fosse duro e arido, Bernadette suppose che la \"signora\" volesse indicare che la sorgente era sotto terra. La ragazza fece quindi come le era stato detto e scav\u00f2 nella terra, ma, quando non accadde nulla, lo scetticismo si impossess\u00f2 dei presenti. Tuttavia, il giorno dopo, l'acqua cominci\u00f2 a fluire. Alcuni devoti seguirono l'esempio di Bernadette e bevvero dalla sorgente facendo abluzioni, cui furono presto attribuite propriet\u00e0 curative.\nDal giorno in cui Bernadette aveva portato alla luce la sorgente, 69 guarigioni tra quelle verificate dall'Ufficio Medico di Lourdes e classificate come \"inspiegabili\", sono state riconosciute miracolose dalla Chiesa cattolica. La commissione di Lourdes che esamin\u00f2 Bernadette dopo le visioni esegu\u00ec anche un'analisi accurata dell'acqua, trovando soltanto un alto contenuto di minerali e null'altro di straordinario che potesse spiegare le guarigioni. Bernadette stessa disse che la fede e le preghiere avevano curato i malati.\nDurante la sedicesima apparizione, avvenuta il 25 marzo, giorno in cui la Chiesa cattolica commemora l'Annunciazione, la signora, alzando gli occhi al cielo e unendo in segno di preghiera le mani, avrebbe detto a Bernadette in occitano, la lingua locale: \"Que soy era Immaculada Councepciou\" (\"Io sono l'Immacolata Concezione\"). Quattro anni prima papa Pio IX aveva stabilito il dogma dell'Immacolata Concezione, secondo cui, sola tra tutti gli esseri umani mai vissuti, la Vergine Maria era nata senza la macchia del Peccato originale. In occasione di questa apparizione, una statua dell\"Immacul\u00e9e Conception\" era stata posizionata fra Bernadette e la sua \"visione\". Bernadette disse pure che la Madonna guardava questa statua con piacere.\nDurante la diciassettesima apparizione, il 7 aprile, avvenne il cosiddetto \"Miracolo del cero\". Bernadette teneva fra le mani una candela che, durante la visione, bruci\u00f2 del tutto: fu riferito che la fiamma rimase a diretto contatto con la sua pelle per pi\u00f9 di 15 minuti, ma ella apparentemente non mostrava nessun segno di dolore o ferita. Tale avvenimento fu testimoniato da molte persone presenti, incluso il medico scettico Pierre Romaine Dozous, che cronometr\u00f2 e document\u00f2 il fatto. Secondo il suo rapporto, non c'era alcun segno che mostrasse che la pelle di Bernadette fosse danneggiata in alcun modo, quindi tenne sotto controllo la ragazza senza intervenire. Il prodigio era stato osservato contemporaneamente da diversi altri presenti, il cui stupore aveva di fatto richiamato l'attenzione di Dozous. Dopo che Bernadette ebbe riferito che la visione era terminata, il dottore afferm\u00f2 di aver esaminato la mano della ragazza senza trovarvi alcuna evidenza di bruciatura e che ella era del tutto ignara di quanto stava accadendo. Il dottore disse allora di aver applicato brevemente una candela accesa sulla mano della ragazza e che lei aveva reagito immediatamente. L'episodio fu la causa della subitanea conversione del dottor Dozous.\nBernadette era una giovane malaticcia, aveva avuto il colera durante l'infanzia e aveva sofferto per la maggior parte della sua vita di asma; alcune delle persone che la intervistarono in merito alle apparizioni la credevano lievemente ritardata. Tuttavia, malgrado le rigorose investigazioni ufficiali della Chiesa cattolica e del governo francese, sostenne sempre con determinazione il suo racconto. Il suo comportamento durante questo periodo \u00e8 stato preso come modello per le attuali investigazioni della Chiesa su chiunque affermi di aver avuto visioni ed esperienze mistiche.\nLa prima visione e le successive diciassette analoghe che la giovane avrebbe avuto sono state accettate, dopo attente analisi e la raccolta di testimonianze dirette, come eventi miracolosi dalla Chiesa cattolica, che le riconosce come manifestazioni della Beata Vergine Maria:\nGli ultimi anni.\nTurbata dall'interesse che stava richiamando su di s\u00e9, Bernadette si trasfer\u00ec presso la scuola-convitto tenuta dalle Suore della Carit\u00e0 di Nevers, dove alla fine impar\u00f2 a leggere e scrivere.\nSi ritir\u00f2 poi presso il convento delle Suore della Carit\u00e0 di Nevers all'et\u00e0 di 22 anni, nel 1866. Trascorse l\u00ec gli ultimi anni della sua breve esistenza, lavorando come assistente nell'infermeria e poi come sacrestana, creando inoltre ricami per abiti d'altare e vesti. Durante un grave attacco d'asma, chiese l'acqua della sorgente di Lourdes, e i suoi sintomi regredirono per non tornare pi\u00f9. Tuttavia non cerc\u00f2 di curarsi nello stesso modo quando pi\u00f9 tardi si ammal\u00f2 di tubercolosi ossea al ginocchio destro.\nBernadette aveva seguito lo sviluppo di Lourdes come santuario per pellegrinaggi mentre viveva l\u00ec, ma non fu presente alla consacrazione della basilica nel 1876. Mor\u00ec all'et\u00e0 di 35 anni, il 16 aprile 1879.\nIl culto.\nLe vicende della salma.\nDopo la sepoltura, il corpo venne esumato il 22 settembre 1909 e apparve in ottimo stato di conservazione. I dottori Jourdan, David e Comte, incaricati della riesumazione, affermarono che il corpo non aveva subito l'abituale processo di decomposizione. Jourdan e David rilevarono, tuttavia, la presenza di \u00ab\"charbon que l'on a retrouv\u00e9 en assez grande quantit\u00e9 dans le cercueil\"\u00bb (\"carbone che \u00e8 stato ritrovato nella bara in quantit\u00e0 abbastanza grande\"); nel suo rapporto, il dottor Comte riferisce \u00ab\"d'une couche assez notable de sels\"\u00bb (\"uno strato di sali abbastanza rilevante\"), attribuibile al lavaggio del corpo effettuato durante la prima esumazione. Questi dettagli fanno ipotizzare ad alcuni studiosi che il corpo di Bernadette sia stato sottoposto, prima della sepoltura, ad alcune pratiche di mummificazione che ne spiegherebbero lo stato di conservazione.\nUna seconda esumazione avvenne il 3 aprile 1919 e il corpo mostr\u00f2 diversi segni di decomposizione: in particolare, la relazione del dottor Comte, ripubblicata nel 1928 sul \"Bulletin de l'Association M\u00e9dicale de N.-D. de Lourdes\", specificava che \u00abLa pelle rimane su buona parte del corpo; le unghie delle mani si sono parzialmente conservate, ma sono molto mobili; il cranio \u00e8 coperto da alcuni capelli corti. Le parti molli del naso sono parzialmente distrutte\u00bb. Una terza esumazione, nel 1925, in vista dell'esposizione del corpo ai fedeli, present\u00f2 altri segni di decomposizione, rendendo opportuna la modellazione di una maschera di cera colorata da apporre sul viso e sulle mani del corpo di Bernadette.\nSempre nel citato \"Bulletin de l'Association M\u00e9dicale de N.-D. de Lourdes\" (N\u00b0 2 del 1928), il dottor Comte riferisce di essere stato colpito dallo stato di conservazione del fegato, del tutto inaspettato: \"Dopo 46 anni si potrebbe pensare che questo organo si sarebbe decomposto o indurito, eppure quando \u00e8 stato tagliato era morbido e di consistenza quasi normale: ho fatto notare ai presenti che questo non sarebbe un fenomeno naturale\".\nOggi il corpo della Santa di Lourdes \u00e8 esposto all'interno del convento di Saint Gildard a Nevers.\nLa canonizzazione.\nBernadette fu beatificata il 14 giugno 1925 da Pio XI e canonizzata nel 1933 dallo stesso pontefice, non tanto per essere stata oggetto dell'apparizione mariana, ma piuttosto per la semplicit\u00e0, la santit\u00e0 della sua vita.\nPatronati e ricorrenze.\n\u00c8 la santa protettrice degli ammalati e la patrona di Lourdes e dell'Hospitalit\u00e8 Notre Dame de Lourdes. Bernadette \u00e8 la protettrice delle lavoratrici dei campi e dei pastori. Viene ricordata il 16 aprile, anche se a Lourdes viene solennemente ricordata il 18 febbraio.\nIl dibattito sul fenomeno miracoloso.\nSulle presunte apparizioni si scaten\u00f2 un dibattito agli inizi del Novecento intorno all'ipotesi che fossero in realt\u00e0 parte di un evento organizzato da alcuni soggetti interessati a sfruttare la credulit\u00e0 popolare dell'epoca per un tornaconto di tipo economico o politico, sfruttando l'attrattiva del fenomeno \"miracoloso\". Lo sviluppo del dibattito si ebbe grazie al rinvenimento di una nota di servizio ufficiale (pubblicata nel 1906 da Jean de Bonnefon nel suo \"Lourdes e i suoi tenutari\") del procuratore generale di Pau Pierre Claude Falconnet al procuratore imperiale presso il tribunale di Lourdes Vital Dutour, datata 28 dicembre 1857 (45 giorni prima delle prime \"apparizioni\"), nella quale il procuratore si diceva \u00abinformato che si stanno preparando, a Lourdes, delle manifestazioni simulanti un carattere sovrannaturale e miracoloso\u00bb. Tuttavia varie incongruenze nel documento spingono gli studiosi cattolici a contestare l'autenticit\u00e0 del documento.\nCinema, televisione, musica e letteratura.\nLa figura di Bernadette di Lourdes - come \u00e8 principalmente conosciuta e ricordata - \u00e8 stata rievocata tanto dal cinema quanto dalla televisione. La sua vita fu descritta nel romanzo di Franz Werfel \"Il canto di Bernadette\" (\"Das Lied von Bernadette\"), che fu in seguito adattato in un film di Henry King del 1943, dal titolo \"Bernadette\", con Jennifer Jones nel ruolo della mistica che valse all'attrice il suo unico Oscar. Del 1960 \u00e8 poi il film di Robert Dar\u00e8ne \"Il suffit d'aimer\", con Dani\u00e8le Ajoret.\nIn seguito, la vita di Bernadette \u00e8 stata presentata in \"Bernadette\" (1988), film di Jean Delannoy con Sydney Penny nel ruolo della santa e nel suo sequel \"La passione di Bernadette\" (1989), mentre \u00e8 dell'anno 2000 \"Lourdes\", una miniserie televisiva scritta - tra gli altri - da Vittorio Messori.\nL'esperienza di Bernadette \u00e8 anche il soggetto di una canzone di Jennifer Warnes, \"Song of Bernadette,\" scritta con Leonard Cohen (testo) e Bill Elliott (musica) e contenuta nell'album \"Famous Blue Raincoat\" del 1987. Infine del 2011 \u00e8 il film \"Bernadette - Miracolo a Lourdes (Je m'appelle Bernadette)\" con Alessandra Martines nel ruolo di Louise, la madre di Bernadette."}
{"id": "75897", "revid": "6923", "url": "https://it.wikipedia.org/wiki?curid=75897", "title": "Carlo Levi", "text": "Tra i pi\u00f9 significativi narratori del Novecento, \u00e8 particolarmente noto per il romanzo \"Cristo si \u00e8 fermato a Eboli\", che lo rese uno dei maggiori portavoce della questione meridionale nel secondo dopoguerra.\nBiografia.\nLa famiglia e gli inizi.\nNasce da Ercole Raffaele Levi e Annetta Treves in un'agiata famiglia ebraica della borghesia torinese e fin da ragazzo dedica molto tempo alla pittura, che coltiver\u00e0 con gran passione per tutta la vita, raggiungendo anche importanti successi. Sua sorella maggiore \u00e8 la neuropsichiatra infantile Luisa Levi.\nDopo avere terminato gli studi secondari presso il liceo Alfieri, si iscrive alla facolt\u00e0 di medicina dell'Universit\u00e0 degli Studi di Torino. Nel periodo degli studi universitari, per il tramite dello zio, l'onorevole Claudio Treves (figura di rilievo nel Partito Socialista Italiano), conosce Piero Gobetti, che lo invita a collaborare alla sua rivista La Rivoluzione liberale e lo introduce nella scuola di Felice Casorati, intorno alla quale gravita l'avanguardia pittorica torinese.\nLevi, inserito in questo contesto multiculturale, ha modo di frequentare personalit\u00e0 come Cesare Pavese, Giacomo Noventa, Antonio Gramsci, Luigi Einaudi e, pi\u00f9 tardi, importanti per la sua evoluzione pittorica, Edoardo Persico, Lionello Venturi, Luigi Spazzapan.\nNel 1923 soggiorna per la prima volta a Parigi, dove viene a contatto per la prima volta con le opere dei \"Fauves\", di Amedeo Modigliani e di Cha\u00efm Soutine, leggendovi un incitamento alla ribellione contro la retorica fascista e la cultura ufficiale italiana.\nDurante questo viaggio scrive anche il primo articolo sulla sua pittura per la rivista \"L'Ordine Nuovo\" di Antonio Gramsci.\nSi laurea in medicina nello stesso anno e rimarr\u00e0 alla Clinica Medica dell'Universit\u00e0 di Torino come assistente fino al 1928, ma non eserciter\u00e0 la professione di medico, preferendo definitivamente la pittura e il giornalismo.\nLa scelta per l'attivit\u00e0 artistica.\nLa profonda amicizia e l'assidua frequentazione di Felice Casorati orientano la prima attivit\u00e0 artistica del giovane Levi, con le opere pittoriche \"Ritratto del padre\" (1923) e il levigato nudo di \"Arcadia\", con il quale partecipa alla Biennale di Venezia del 1924. Nel 1926 presenta alla medesima rassegna \"Il fratello e la sorella\".\nDopo altri soggiorni a Parigi, dove aveva mantenuto uno studio, la sua pittura, influenzata dalla \"Scuola di Parigi\", subisce un ulteriore cambiamento stilistico.\nCon il sostegno di Edoardo Persico e Lionello Venturi, alla fine del 1928 prende parte al movimento pittorico cosiddetto dei sei pittori di Torino, insieme a Gigi Chessa, Nicola Galante, Francesco Menzio, Enrico Paulucci e Jessie Boswell, che lo porter\u00e0 a esporre in diverse citt\u00e0 in Italia e anche in Europa (Genova, Milano, Roma, Londra, Parigi).Espone alla I Quadriennale nazionale d'arte di Roma nel 1931.\nLevi, per una precisa posizione culturale coerente con le sue idee, considerava espressione di libert\u00e0 la pittura, in contrapposizione non solo formale, ma anche sostanziale alla retorica dell'arte ufficiale, secondo lui sempre pi\u00f9 sottomessa al conformismo del regime fascista e al modernismo ipocrita del movimento futurista.\nL'impegno politico antifascista.\nNel 1931 si unisce al movimento antifascista di \"Giustizia e libert\u00e0\", fondato tre anni prima da Carlo Rosselli.\nNel 1932 partecipa alla Biennale di Venezia presentando le opere: \"L'uomo rosso\" (1929), \"Scena di frutta\" (1930) e \"Natura morta con melograni\" (1930).\nNel marzo 1934 Levi viene arrestato per sospetta attivit\u00e0 antifascista. Il 15 maggio 1935, su segnalazione dello scrittore fascista Dino Segre (\"Pitigrilli\"), \u00e8 colpito da un secondo arresto e condannato al confino nel paese lucano di Grassano. Successivamente viene trasferito nel piccolo centro di Aliano, in provincia di Matera.\nDa questa esperienza nascer\u00e0 il suo romanzo pi\u00f9 famoso, \"Cristo si \u00e8 fermato a Eboli\" (nel racconto, il paese viene chiamato \"Gagliano\", imitando la pronuncia locale).\nNel 1936 il regime fascista, sull'onda dell'entusiasmo collettivo per la conquista etiopica, gli concede la grazia e lo scrittore si trasferisce per alcuni anni in Francia, dove continua la sua attivit\u00e0 politica.\nRientrato in Italia, nel 1943 aderisce al Partito d'Azione e dirige insieme ad altri azionisti \"La Nazione del Popolo\", organo del Comitato di Liberazione della Toscana.\nTrova rifugio a Firenze, presso l'abitazione di Eugenio Montale, dove rimane fino al 1944. \u00c8 qui che conosce Umberto Saba, suo futuro suocero. Anche il poeta triestino aveva infatti trovato riparo presso Montale.\n\"Cristo si \u00e8 fermato a Eboli\".\nNel 1945 Einaudi pubblica il romanzo \"Cristo si \u00e8 fermato a Eboli\", scritto nei due anni precedenti.\nIn esso Levi denuncia le condizioni di vita disumane di quella popolazione contadina, dimenticata dalle istituzioni dello Stato, alle quali \"neppure la parola di Cristo sembra essere mai giunta\".\nLa risonanza che avr\u00e0 il romanzo mette in ombra la sua attivit\u00e0 di pittore. La stessa pittura di Levi viene influenzata dal suo soggiorno in Basilicata (sotto il fascismo chiamata Lucania), diventando pi\u00f9 rigorosa ed essenziale, fondendo la lezione di Modigliani con un sobrio, personale realismo.\nNel 1979 il romanzo verr\u00e0 adattato per il cinema da Francesco Rosi: il ruolo di Carlo Levi \u00e8 interpretato dall'attore Gian Maria Volont\u00e9.\nIl dopoguerra.\nSempre nel 1945 Carlo Levi intreccia una relazione amorosa, che durer\u00e0 sino alla morte di lui, con Linuccia Saba (24 gennaio 1910 - 28 luglio 1980), l'unica figlia del poeta Umberto.\nNel dopoguerra Levi continuer\u00e0 la sua attivit\u00e0 di giornalista, in qualit\u00e0 di direttore del quotidiano romano \"L'Italia libera\", organo del Partito d'Azione, partecipando a iniziative e inchieste politico-sociali sull'arretratezza del Mezzogiorno d'Italia; per molti anni collaborer\u00e0 con il quotidiano \"La Stampa\" di Torino.\nPartecipa alle edizioni della Biennale di Venezia degli anni 1948, 1950, 1952. Nel 1954 aderisce al gruppo neorealista e partecipa ad altre due edizioni dell'esposizione veneziana, nel 1954 e nel 1956, con dipinti in chiave realistica come la sua narrativa.\nProsegue l'attivit\u00e0 di scrittore: dopo \"Cristo si \u00e8 fermato a Eboli\", di grande interesse sono \"L'orologio\", pensosa e inquieta cronaca degli anni della ricostruzione economica italiana (1950), \"Le parole sono pietre\", del 1955, sui problemi sociali della Sicilia (vincitore nel 1956 del Premio Viareggio per la Narrativa, ex aequo con \"La sparviera\" di Gianna Manzini), \"Il futuro ha un cuore antico\" (1956) e \"Tutto il miele \u00e8 finito\" (1965).\nNel 1960 \u00e8 invitato alla \u201c11\u00aa edizione del premio Avezzano-rassegna nazionale delle Arti Figurative\u201d ad Avezzano (AQ), insieme a Remo Brindisi, Stefano Cavallo, Gisberto Ceracchini, Vincenzo Ciardo, Eliano Fantuzzi, Giovanni Omiccioli, Michele Rosa, Joseph Franz Strachota, Francesco Trombadori, Antonio Vangelli e altri.\nNel 1961 dipinge il grande pannello \"Lucania '61\", una tela delle dimensioni di 18,50 x 3,20 m che rappresenter\u00e0 la Basilicata all'Esposizione internazionale Italia '61 di Torino e che dedica alla memoria di Rocco Scotellaro, poeta lucano suo amico e simbolo della civilt\u00e0 contadina; la tela \u00e8 ora esposta nel Museo nazionale d'arte medievale e moderna della Basilicata sito a Matera nel Palazzo Lanfranchi.\nNel 1963, per dare peso alle sue inchieste sociali sul degrado generalizzato del paese e mosso dal desiderio di contribuire a modificare una politica stratificata su un immobilismo di conservazione di certi diritti acquisiti anche illegalmente, passa dalla teoria alla pratica e, convinto dagli alti vertici del Partito Comunista Italiano, in particolare da Giorgio Amendola, incomincia a svolgere politica attiva.\nCandidato a un seggio senatoriale, viene eletto per due legislature senatore della Repubblica, come indipendente del partito comunista: la prima volta nel collegio di Civitavecchia, nel secondo mandato nel collegio di Velletri.\nNel gennaio 1973 subisce due interventi chirurgici per il distacco della retina. In stato temporaneo di cecit\u00e0 riuscir\u00e0 a scrivere \"Quaderno a cancelli\", pubblicato postumo nel 1979 senza la parte finale, recentemente recuperata dallo studioso D. Sperduto, e a tracciare 146 disegni. Nel 2020 l'Einaudi pubblicher\u00e0 l'edizione filologicamente corretta dell'opera, secondo le disposizioni dell'autore.\nNel 1974 dona una sua opera, un'acquaforte raffigurante un Brigante che ha fatto parte di una cartella di 6 acqueforti creata per il IV Convegno nazionale di storiografia lucana svoltosi a Pietragalla (PZ) nel settembre dello stesso anno, sotto l'Alto Patronato del Presidente della Repubblica e presieduto da un suo caro amico il dott. Antonio Maria de Bonis.\nMuore a Roma il 4 gennaio 1975.\nCarlo Levi e Aliano.\nLa salma dello scrittore torinese riposa nel cimitero di Aliano, dove volle essere sepolto per mantenere la promessa di tornare che aveva fatto agli abitanti lasciando il paese.\nIn realt\u00e0, Levi torn\u00f2 pi\u00f9 volte in terra di Basilicata nel secondo dopoguerra, e soggiorn\u00f2 per un periodo anche in un piccolo paesino in provincia di Potenza, Pietragalla, ospite della famiglia de Bonis. Ne sono testimonianza le numerose foto custodite nella pinacoteca dedicatagli nel comune di Aliano, che lo ritraggono nelle varie localit\u00e0 della provincia di Matera assieme a suoi amici personali e agli stessi personaggi protagonisti del suo libro pi\u00f9 famoso.\nAd Aliano \u00e8 stato realizzato il \"Parco letterario Carlo Levi\" che promuove numerose iniziative legate alla memoria dello scrittore e pittore torinese, come i \"viaggi sentimentali\" nei luoghi legati al confino di Levi, e giornate di degustazione di prodotti tipici. Inoltre ogni anno si svolge ad Aliano il \"Premio letterario nazionale Carlo Levi\".\nLa Fondazione.\nNel 1975 la compagna Linuccia Saba (1910-1980), su esplicita richiesta testamentaria del pittore, istitu\u00ec la Fondazione Carlo Levi, divenendone primo presidente."}
{"id": "75904", "revid": "2208340", "url": "https://it.wikipedia.org/wiki?curid=75904", "title": "Ryokan", "text": "Il \u00e8 una locanda tradizionale giapponese il cui stile \u00e8 rimasto pressoch\u00e9 immutato nel tempo. Si ritiene che questo tipo di struttura risalga all'epoca Edo (1603-1868).\nDescrizione.\nAttualmente un ryokan mantiene ancora gli elementi tradizionali, cio\u00e8: pavimenti formati da tatami, bagno all'esterno della camera (che pu\u00f2 essere di vario tipo), giardino in cui si pu\u00f2 trovare un padiglione dedicato alla cerimonia del t\u00e8, porte scorrevoli che danno su una loggia, rifiniture interne in legno di stile tradizionale, stanza spoglia, priva di mobili e letti, per\u00f2 dotata di tokonoma, nicchia di abbellimento in cui vengono esposte sculture, calligrafie o composizioni ikebana.\nI letti tradizionali (futon), vengono sistemati dopo la cena, disponendo materassini, coperte e cuscini sui tatami. Solitamente colazione del mattino (\"asa gohan\") e cena vengono serviti nella camera che si occupa oppure in un'altra camera libera in modo da poter guardare il giardino da un'angolazione diversa.\nLa cucina non concede nulla agli usi occidentali ed \u00e8 di solito di elevatissima qualit\u00e0, molto raffinata e ricercata sia nei contenuti che nella curatissima estetica. Vengono utilizzati pezzi di ceramica e accessori pregiatissimi, spesso con evidenti riferimenti allo stile sabi cio\u00e8 l'utilizzo di pezzi particolarmente \u201cvissuti\u201d. Ad esempio \u00e8 molto frequente l'uso di scatole laccate consumate dal lunghissimo uso.\nIl servizio \u00e8 completamente diverso da quello di un albergo occidentale. \u00c8 estremamente personalizzato, cio\u00e8 l'ospite viene affidato alle cure di una cameriera esperta (di solito anziana) che lo accompagna in camera, gli serve il t\u00e8 di benvenuto, lo intrattiene per cercare di capirne le esigenze, raccoglie le ordinazioni per le bevande che accompagnano la cena, accompagna a prendere il bagno, sia che si tratti di onsen (bagno termale) che di ofuro, il caldissimo bagno che si fa in vasche di legno di hinoki, cipresso giapponese (Chamaecyparis obtusa). Tutto ci\u00f2 \u00e8 possibile poich\u00e9 il ryokan ha pochissime stanze e quindi anche gli ospiti sono molto limitati di numero.\nL'aspetto estetico dell'insieme \u00e8 curatissimo, in qualsiasi posto si posi lo sguardo c'\u00e8 uno scorcio apprezzabile, con particolare riguardo al giardino che fa spesso da sfondo scenografico ed \u00e8 visibile dalle camere, dalla vasca dell\u2019ofuro e in generale durante ogni spostamento. Porzioni limitatissime di spazio, piccoli ritagli, ospitano giardini di modestissima dimensione ma perfetti nell'equilibrio formale. Praticamente le uniche novit\u00e0 sono costituite dall'aria condizionata, dal telefono e dal televisore, per il resto tutto \u00e8 come quattro secoli fa."}
{"id": "75907", "revid": "499531", "url": "https://it.wikipedia.org/wiki?curid=75907", "title": "Epidemiologia", "text": "L'epidemiologia \u00e8 la disciplina biomedica che studia la distribuzione e la frequenza delle malattie ed eventi di rilevanza sanitaria nella popolazione. Avvalendosi della statistica, collabora con altre discipline come la medicina preventiva e clinica, la demografia, la sociologia. Si occupa di analizzare le cause, il decorso e le conseguenze delle malattie. Secondo Last \"et al.\" (1998) l'epidemiologia viene definita come:\nEtimologia.\nL'epidemiologia \u00e8 un termine che deriva dal greco \u1f10\u03c0\u03af, \u00absopra\u00bb, \u03b4\u1fc6\u03bc\u03bf\u03c2, \u00abpopolo\u00bb, e \u03bb\u03cc\u03b3\u03bf\u03c2, \u00abdiscorso, studio\u00bb; questa parola composta pertanto vuol dire letteralmente \"studiare ci\u00f2 che avviene sul popolo\", con riferimento prediletto alla specie umana. Ciononostante, l'epidemiologia si applica anche ad altri regni e nello specifico sono stati coniati i termini:\nIl termine epidemiologia veniva utilizzato in passato soltanto in relazione a patologie epidemiche e non endemiche. I primi riferimenti sono ascrivibili al 1802, nel testo \"Epidemiolog\u00eda Espa\u00f1ola\" scritto dal medico spagnolo Villalba. Al giorno d'oggi il termine epidemiologia comprende nei suoi obiettivi entrambe le modalit\u00e0 di trasmissione e tra essi anche le sindemie. Sono incluse inoltre condizioni correlate al concetto di salute, come l'obesit\u00e0 e l'ipertensione.\nScopi.\nScopi dell'epidemiologia:\nPer raggiungere i suoi scopi l'epidemiologia si serve della statistica, basata a sua volta sulla matematica, e della demografia.\nAmbiti.\nPer schematizzare, l'articolazione tradizionale dell'epidemiologia \u00e8 in tre settori (anche se sono comuni i casi di interazione tra settori):\nEpidemiologia descrittiva.\nStudia la frequenza e la distribuzione delle malattie e dei parametri di salute nelle popolazioni.\nDescrive eventi sanitari come malattie, cause di morte e la presenza di fattori di rischio come, ad esempio, il fumo di tabacco, l'inquinamento atmosferico, ecc. \u00c8 questa la branca che utilizza gli strumenti statistici detti misure di frequenza (come i tassi di incidenza o di prevalenza, rapporti) e informazioni di tipo demografico. Si pone come obiettivo quello di rispondere a domande come: \"Chi si \u00e8 ammalato? Dove? Quando?\". L'epidemiologia \"descrittiva\" contribuisce all'epidemiologia \"analitica\".\nGli strumenti d'indagine utilizzati dall'epidemiologia descrittiva sono:\nEpidemiologia analitica.\nStudia le relazioni causa-effetto tra fattori di rischio e malattie. Riprendendo l'esempio precedente, l'epidemiologia analitica cerca il nesso tra il fattore di rischio es. \"fumo di sigaretta\", \"inquinamento atmosferico\", \"campo elettromagnetico\", ecc. e l'insorgenza di possibili patologie legata a esso (come cancro al polmone, enfisema, tumore al cervello, complesso della mortalit\u00e0, ecc.).\nCome obiettivo principale si propone di rispondere a due domande: \nGli strumenti d'indagine utilizzati dall'epidemiologia analitica sono:\nEpidemiologia clinica.\nSi occupa della risoluzione di una patologia, o di ridurne l'impatto tramite i metodi epidemiologici.\nEpidemiologia sperimentale.\nValuta l'efficacia degli interventi sanitari adottati in seguito a indagini epidemiologiche. Studi di epidemiologia sperimentale possono essere sia di tipo preventivo (ad esempio la valutazione dell'effettiva riuscita di campagne di sensibilizzazione) sia terapeutico (ad esempio sperimentazioni sui farmaci e tecniche operatorie).\nGli studi in epidemiologia sperimentale si possono effettuare a singolo cieco, a doppio cieco o a triplo cieco; rispettivamente sono cos\u00ec definiti gli studi per cui:\nTalvolta, specie negli ultimi anni, si osservano utilizzi distorti degli studi di epidemiologia, di determinate malattie ad alto impatto sociale, per pratiche di marketing farmaceutico del tipo disease mongering.\nEpidemiologia in relazione alla sanit\u00e0 pubblica.\nL'epidemiologia pu\u00f2 essere applicata con metodologia a tematiche che interessano la sanit\u00e0 pubblica. L'insieme degli strumenti utilizzati e degli obiettivi comuni consente di identificare cinque livelli di studio, qui di seguito schematizzati:\nStudi trasversali.\nGli studi trasversali (o di prevalenza) sono studi che si basano sull'osservazione del campione in un preciso momento al fine di verificare la presenza di una malattia e contemporaneamente l'esposizione a uno o pi\u00f9 fattori di rischio (RF, o FR), o la presenza di qualsiasi altra condizione che possa essere associata al fenomeno che \u00e8 oggetto dello studio.\nLe indagini di prevalenza sono quindi molto simili agli studi descrittivi, ma si differenziano da questi in quanto non utilizzano dati gi\u00e0 esistenti, ma prevedono il rilevamento diretto dei dati, riferiti a un preciso momento o a un definito periodo di tempo.\nUno studio trasversale pu\u00f2 essere considerato come \"una fotografia istantanea\" del gruppo di soggetti esaminati (popolazione o campione), in relazione al fenomeno sanitario che \u00e8 oggetto dello studio e alle caratteristiche del gruppo stesso.\nLe tappe di uno studio trasversale sono:\nEpidemiologo.\nL'epidemiologo \u00e8 il professionista competente in epidemiologia. L'eventuale tutela del titolo nonch\u00e9 il percorso di qualifica per acquisirlo dipendono dalla legislazione di ciascuna nazione al mondo.\nLe materie di studio per diventare epidemiologo sono, a parte medicina, igiene sanitaria e demografia. Data la natura delle epidemie e delle pandemie, l'epidemiologo deve conoscere e utilizzare largamente modelli e tecniche statistiche, ovviamente applicate ad aspetti medico-sanitari e demo-sociali.\nItalia.\nNon esiste in Italia una laurea specialistica in epidemiologia n\u00e9 il titolo di epidemiologo \u00e8 regolamentato per legge; esiste un corso di epidemiologia nella facolt\u00e0 di medicina e chirurgia.\nPertanto, per diventare epidemiologi (anche per personale non medico) occorre frequentare corsi di specializzazione post laurea o master specifici in epidemiologia."}
{"id": "75910", "revid": "77358", "url": "https://it.wikipedia.org/wiki?curid=75910", "title": "Beata Vergine Maria", "text": ""}
{"id": "75912", "revid": "125952063", "url": "https://it.wikipedia.org/wiki?curid=75912", "title": "Algarve", "text": "L'Algarve, dal termine , cio\u00e8 \"l'ovest\", \u00e8 la regione pi\u00f9 meridionale del Portogallo continentale. Con una superficie di 4.960\u00a0km\u00b2, registrava secondo una stima 437.970 abitanti nel 2020 distribuiti nei 16 comuni della regione (\"concelhos\" o \"munic\u00edpios\" in portoghese).\nIl centro amministrativo dell'Algarve \u00e8 rappresentato dalla citt\u00e0 di Faro, dove si trovano altres\u00ec sia l'aeroporto internazionale della regione (IATA: FAO) sia l'Universit\u00e0 pubblica dell'Algarve. I confini della regione coincidono con il distretto di Faro ed \u00e8 suddivisa in due zone, una situata a ovest (Barlavento), l'altra a est (Sotavento). Il turismo e le attivit\u00e0 commerciali ad esso correlate sono ben trapiantate in loco e rappresentano una percentuale significativa dell'economia estiva dell'Algarve. La produzione di cibo, che include pesce e altri frutti di mare, cos\u00ec come diversi tipi di frutta e verdura quali arance, fichi, prugne, baccelli di carruba, mandorle, avocado, pomodori, cavolfiori, fragole e lamponi, costituisce un altro impiego lavorativo che coinvolge una fetta significativa della popolazione locale.\nAnche se Lisbona supera l'Algarve in termini di entrate turistiche, la regione \u00e8 sovente considerata nel complesso uno dei principali motori economici del Portogallo, avendo ricevuto un totale stimato di 7,1 milioni di visitatori nel 2017. La sua popolazione triplica nel periodo di punta delle vacanze a causa dei residenti stagionali. Grazie agli alti standard di qualit\u00e0 della vita, soprattutto per quanto riguarda la sicurezza e l'accesso ai servizi sanitari pubblici, cos\u00ec come all'ampia scelta di siti culturali da esplorare e alle condizioni climatiche notevolmente miti, l'Algarve risulta una destinazione sempre pi\u00f9 ricercata, soprattutto dagli europei del centro e del nord, come localit\u00e0 in cui stabilirsi a tempo indeterminato. Il fenomeno migratorio ha attirato l'interesse di diversi studiosi desiderosi di comprendere le ragioni che hanno spinto numerose persone a trasferirsi in Algarve.\nNel 2019, L 'Algarve era la quarta regione portoghese pi\u00f9 sviluppata tra le sette regioni nazionali, con un indice di sviluppo umano (ISU) di 0,847 (la media ISU del Portogallo era di 0,864 nel 2019). Con un PIL pro capite all'85,2% della media dell'Unione europea, l'Algarve ha il secondo potere d'acquisto pi\u00f9 alto del Paese, collocandosi dietro soltanto all'area metropolitana di Lisbona.\nGeografia.\nVasta 4.960\u00a0km\u00b2, l'Algarve \u00e8 situata nell'estremo sud del Portogallo continentale e nel punto pi\u00f9 a sud-ovest in assoluto della penisola iberica e dell'intera Europa. Confina a nord dal portoghese Alentejo (nello specifico, le sottoregioni dell'Alentejo Litorale e del Basso Alentejo), a sud e a ovest dall'Oceano Atlantico e ad est dal fiume Guadiana, che la separa dalla regione spagnola dell'Andalusia e segna quindi il confine con la Spagna. Il punto pi\u00f9 elevato della regione \u00e8 l'Alto da F\u00f3ia, che tocca i 902 m s.l.m. e rientra nella Serra de Monchique.\nLa suddivisione amministrativa riguarda due zone, una parte occidentale denominata Barlavento e una orientale conosciuta come Sotavento. In quest'ultima il principale insediamento \u00e8 Faro, mentre nel Barlavento Portim\u00e3o. La costa marittima dell'Algarve \u00e8 lunga circa 155\u00a0km, di cui il punto pi\u00f9 interessante dal punto di vista geografico \u00e8 senza dubbio Capo San Vincenzo, la localit\u00e0 situata pi\u00f9 a sud-ovest del continente. La costa \u00e8 caratterizzata dalle sue grotte aperte nella roccia calcarea, soprattutto intorno alla citt\u00e0 di Lagos.\nTopografia.\nI rilievi nella regione si presentano sotto forma di dolci colline attraversate da valli, con le principali aree montuose costituite dalla Serra do Monchique, dalla Serra de Espinha\u00e7o de C\u00e3o e dalla Serra do Caldeir\u00e3o.\nNel nord-est, la Serra do Caldeir\u00e3o si trova sul confine tra la costa e le pianure del basso Alentejo. Alta 580 m, anche i comuni di Tavira e Loul\u00e9 hanno diversi punti in cui si superano i 500 m di altitudine. La Serra do Caldeir\u00e3o, nonostante la sua modesta elevazione, si circonda di un paesaggio molto particolare, dove le colline sono secate da un sistema fluviale abbastanza intricato, costituito in gran parte da fiumi stagionali.\nIdrografia.\nAd attraversare l'Algarve risultano diversi corsi, tra cui il Guadiana, che rappresenta il confine naturale tra l'Algarve e l'Andalusia e che forma il confine meridionale portoghese-spagnolo. Il fiume, lungo 829\u00a0km, nasce nel parco naturale dei laghi di Ruidera, nella provincia spagnola di Ciudad Real, mentre sono diversi i corsi d'acqua che nascono dal gruppo di rilievi locale: i principali sono il Ribeira de Seixe, il Ribeira de Aljezur (o da Cerca), il Ribeira de Odi\u00e1xere, il Ribeira de Monchique e il Ribeira de Boina. L'Arade ha origine nella Serra do Caldeir\u00e3o e attraversa i comuni di Silves e Lagoa, sfociando infine nell'Oceano Atlantico a Portim\u00e3o, a est della praia da Rocha.\nLa regione ospita anche la Ria Formosa, un gruppo di lagune e isole formatosi durante il terremoto di Lisbona del 1755, separato dal mare da una barriera costiera e compreso nei comuni di Loul\u00e9, Faro, Olh\u00e3o, Tavira e Vila Real de Santo Ant\u00f3nio. La sua superficie totale \u00e8 pari a 184\u00a0km\u00b2 per una lunghezza di 60\u00a0km dal fiume Anc\u00e3o alla praia da Manta Rota.\nClima.\nL'Algarve nel suo complesso \u00e8 uno dei luoghi pi\u00f9 caldi dell'Europa meridionale, con un clima mediterraneo influenzato dall'Atlantico, inverni miti e umidi ed estati calde o molto calde e secche. Si tratta nel complesso della regione pi\u00f9 soleggiata d'Europa, con valori annuali di soleggiamento che vanno dalle 2.600 ore nella Serra de Monchique a valori superiori alle 3.100 sulla costa meridionale. Secondo la classificazione dei climi di K\u00f6ppen, la zona climatica a cui appartiene l'Algarve \u00e8 quella della temperata.\nIn generale, l'inverno vede solo sottili differenze nelle massime giornaliere lungo la costa, perlopi\u00f9 comprese tra i 16 e i 17\u00ba C, anche se sono state registrate temperature fino ai 25\u00ba C. Al contrario, le minime notturne sono pi\u00f9 alte a ovest, con Sagres e Vila do Bispo con medie tra i 9 e i 10\u00ba C, mentre a est le medie sono pi\u00f9 basse e i 7-8 gradi risultano i pi\u00f9 comuni. Le temperature scendono molto raramente sotto lo zero, mentre all'interno le notti risultano di solito pi\u00f9 fresche, con una media di 4-5\u00ba C.\nL'estate vede le sue temperature medie pi\u00f9 alte ad est, dove le massime si attestano intorno ai 29-30 gradi sulla costa e tra i 32 e i 35 all'interno. Le temperature giornaliere nel parco naturale dell'Alentejo sudoccidentale e della costa vicentina sono molto pi\u00f9 fresche, di solito raggiungendo un massimo di 24-25\u00ba C, conseguenza del forte upwelling del Portogallo occidentale. Nell'interno dell'Algarve le temperature roventi costituiscono una costante, tanto che le temperature superiori ai 40 gradi sono state raggiunte in pi\u00f9 occasioni. Le minime notturne sono spesso indipendenti dalla localit\u00e0, attestandosi intorno ai 16-20 gradi nella maggior parte dell'Algarve.\nTra ottobre e febbraio si registrano pi\u00f9 precipitazioni, spesso di natura torrenziale. Tuttavia, le medie annuali sono inferiori ai 600 mm sulla maggioranza della costa e nella valle del Guadiana, mentre superano gli 800 mm nella serra do Caldeir\u00e3o e i nella Serra de Monchique. Nella regione costiera cinque sono i mesi abbastanza secchi e tra giugno e settembre le precipitazioni rimangono scarse. Le nevicate sono rare nella regione e l'ultima sulla costa fu registrata nel febbraio del 1954. Sui massicci, invece, la nevicata pi\u00f9 recente risale al 1\u00ba febbraio 2006 e avvenne presso la Serra do Caldeir\u00e3o, mentre il 10 gennaio 2009 accadde l'ultima sulla Serra de Monchique.\nLe temperature della superficie del mare in Algarve sono generalmente fresche, anche se pi\u00f9 miti rispetto alle altre coste occidentali del Portogallo. Intorno alla punta di Sagres, il fenomeno dell'upwelling diminuisce ulteriormente le temperature superficiali dell'oceano. In inverno, sia le coste occidentali che quelle meridionali hanno temperature medie della superficie del mare intorno ai 15-16\u00ba C, mentre in estate, si sale a circa 20-21, con il loro massimo in settembre. Tuttavia, le acque costiere meridionali vicino al Golfo di Cadice tendono a ricevere deflussi di acqua calda del Mediterraneo, e come tali, presentano temperature leggermente pi\u00f9 elevate in media rispetto alla costa occidentale di Capo San Vincenzo.\nAmbiente naturale.\nA sud della regione, nella riserva naturale di Ria Formosa vasta 184\u00a0km\u00b2, \u00e8 possibile osservare centinaia di specie ornitologiche distribuite sulle varie isole e isolotti. Nominata area protetta dal 9 dicembre 1987, in precedenza, l'area godeva dello status di riserva naturale dal 1978.\nLe regioni dell'Algarve e dell'Alentejo condividono il parco naturale del sud-ovest Alentejano e della costa di Capo San Vincenzo, che ha una superficie di 569,52\u00a0km\u00b2, a cui si aggiunge un'area marina protetta di 174,6\u00a0km\u00b2. Il parco si estende dal fiume Junqueira a S\u00e3o Torpes e fino alla spiaggia di Burgau per una lunghezza di 110\u00a0km.\nFlora e fauna.\nLa flora \u00e8 essenzialmente quella tipica delle coste mediterranee, ad eccezione dei dintorni della Serra de Monchique, che ospita talune specie della fascia subtropicale. Nella grande variet\u00e0 di specie vegetali nella Serra de Monchique l'esemplare dominante \u00e8 la quercia dell'Algeria (\"Quercus canariensis\"), a cui si affiancano le querce da sughero (\"Quercus suber\"). Si segnala inoltre la presenza di castagni (\"Castanea\"), magnolie (\"Magnolia\"), banani (\"Musa\") e rododendri (\"Rhododendron\"). Numerosi uccelli frequentano questa regione durante tutto l'anno oppure quando si trovano di passaggio nel corso della stagione delle migrazioni. \u00c8 per questo motivo che il parco naturale di Ria Formosa diventa particolarmente affollato in quel periodo dell'anno. Guardando alle specie vegetali presenti nell'Algarve, endemiche o meno, si annoverano soprattutto la \"Cistus algarvensis\", l\"Helianthemum algarvense\", l\"Herniaria algarvica\", il \"Limonium algarvense\", la \"Linaria algarviana\", l\"Ophrys algarvensis\", la sottospecie di \"O. omegaifera\" detta \"algarvensis\", il \"Rhododendron algarvense\", il \"Sideritis algarviensis\" e il \"Stegitris algarviensis\".\nTra la fauna locale una delle specie pi\u00f9 interessanti risulta senz'altro la lince pardina (\"Lynx pardinus\"), che popolava cinque aree distinte in Portogallo ma si \u00e8 estinta prima di essere nuovamente introdotta all'inizio del XXI secolo. Nel parco di Ria Formosa si possono trovare specie uniche in Portogallo e in gran parte dell'Europa come il camaleonte, un rettile che in Portogallo esiste solo in Algarve, e una delle pi\u00f9 grandi popolazioni di cavallucci marini del mondo. Sempre con riferimento alla fauna ittica, si devono menzionare i grandi flussi migratori dei tonni rossi (\"Thunnus thynnus\") davanti alle coste di Olh\u00e3o, malgrado la pesca selvaggia metta a rischio la sopravvivenza della specie. Le acque marine della regione ospitano altres\u00ec cetacei tra cui balene, delfini (nello specifico il delfino comune (\"Delphinus delphis\") e il tursiope (\"Tursiops truncatus\")) e focene in diversi periodi dell'anno.\nStoria.\nPreistoria ed epoca pre-romana.\nLa presenza umana nel Portogallo meridionale risale al Paleolitico e al Neolitico; la presenza di megaliti nella zona di Vila do Bispo, Lagos (\"Menir da Cabe\u00e7a do Rochedo\"), Alcoutim (\"Menhirs di Lavajo\") e altrove nella regione attesta la presenza di esseri umani gi\u00e0 a quell'epoca.\nIntorno all'anno 1000 a.C., i fenici fondarono la citt\u00e0 di Cadice e, successivamente, i porti costieri lungo la costa dell'Algarve. In epoca cartaginese, un importante centro di spicco divenne \"Portus Hannibalis\", localizzato in quella che oggi \u00e8 la citt\u00e0 di Portim\u00e3o o di Alvor e deve il nome, come si pu\u00f2 facilmente intuire, ad Annibale.\nDal VI secolo a.C., i cineti, cos\u00ec come erano conosciuti in greco, o i conii, come venivano indicati in latino, si stabilirono nella regione dell'Algarve, chiamata al tempo \"Cyneticum\". Le loro origini etniche e linguistiche rimangono ampiamente contestate, anche se, a causa della vicinanza geografica, \u00e8 possibile che essi fossero legati sia alla civilt\u00e0 di Tartesso sia ai celti, visto che il termine conii, la probabile denominazione che impiegavano per identificarsi, deriva dal Protoceltico \"kwon\" (cane). Queste trib\u00f9 indoeuropee, celtiche o pre-celtiche che fossero, crearono un insediamento a Lac\u00f3briga (l'odierna Lagos) nell'anno 1899 a.C.\nEpoca romana.\nLa regione dell'Algarve pass\u00f2 sotto il controllo dei romani dopo che Fabio Massimo Serviliano sconfisse i lusitani e i turduli nel contesto della guerra lusitana, come nel caso di gran parte della penisola iberica, che fu assorbita nella repubblica romana nel II secolo a.C. Il Cyneticum conflu\u00ec nella Hispania Ulterior e, in seguito, nella Lusitania, rimanendo sotto l'influenza romana per circa 600 anni (dal 200 a.C. al 410 d.C.). In questo lasso temporale la regione adott\u00f2 il latino come lingua ufficiale, i principali costumi, le istituzioni politiche e amministrative, la cultura e la religione di Roma. Il legame con l'impero avvenne quando le citt\u00e0 principali della provincia erano \"Baesuris\" (Castro Marim), \"Balsa\" (vicino a Tavira), \"Ossonoba\" (Faro), \"Cilpes\" (Silves), \"Lacobriga\" (Lagos) e \"Myrtilis\" (M\u00e9rtola).\nVisto che durante quella fase storica viaggiare via terra si rivelava pericoloso, la geografia dell'odierna Algarve la rese un crocevia marittimo cruciale tra il Mediterraneo e l'Oceano Atlantico, in quanto collegava innumerevoli porti romani a diverse province, principalmente altre destinazioni della Hispania, Gallia e della Britannia. Lo sviluppo culturale ed economico grazie ad agricoltura e pesca si rivel\u00f2 significativo, con i prodotti principalmente esportati che durante il periodo imperiale risultavano l'olio d'oliva e il garum. I fiumi Guadiana (\"Anas\") e Arade (\"Aradus\") servivano come percorsi fluviali verso l'interno, mentre oggi quest'ultimo corso d'acqua non \u00e8 quasi pi\u00f9 navigabile in barca, in particolare a causa del suo processo di sovralluvionamento, che ha visto depositare quantit\u00e0 significative di sedimenti.\nQuando il cristianesimo accolse nuovi proseliti fino a diventare la religione ufficiale dell'impero romano sotto Costantino il Grande, il Cyneticum, seguendo la stessa tendenza del resto delle province romane, segu\u00ec il processo di transizione da un culto politeista alla nuova fede. L'imperatore romano Teodosio I, egli stesso originario della penisola iberica, arriv\u00f2 a proibire il paganesimo nel 381. Il tempio romano di Milreu, originariamente dedicato a Venere e poi convertito in un tempio paleocristiano, \u00e8 uno degli esempi di cambiamento religioso avvenuto in quel periodo.\nMolte rovine romane, sia sotto forma di templi che di ville di campagna (di cui pi\u00f9 di 30 localizzate in Algarve), bagni pubblici, ponti, strutture per la salatura e la lavorazione del pesce e mosaici si diffusero in tutta la regione, in particolare a Vila do Bispo, Lagos, Portim\u00e3o, Quarteira, Faro, Olh\u00e3o, Tavira e in altre zone, illustrando i forti contributi che la cultura romana nel suo complesso ha dato all'Algarve.\nCon il declino dell'impero romano d'Occidente, nel 409, gli alani occuparono la Lusitania, detenendola fino a quando non la espugnarono i visigoti.\nMedioevo ed et\u00e0 moderna.\nI visigoti, una trib\u00f9 germanica originaria della Scandinavia ma gi\u00e0 spostatasi in Europa orientale, occuparono la penisola iberica intorno all'anno 500 o di l\u00ec a breve. Con la morte di Amalarico nel 531, il tradizionale metodo di successione visigoto ebbe fine, con il risultato che dalla fusione delle componenti romana e germanica nacque una nuova identit\u00e0 iberica. Il regno visigoto vide la luce nel 542 con Toledo come capitale. Con i suoi abitanti dediti all'arianesimo all'inizio, una gran parte dei sudditi alla fine adott\u00f2 il cattolicesimo per assicurarsi un proprio ruolo di prestigio nella penisola iberica centro-meridionale. Nel 552, l'Algarve fu conquistata dall'Impero bizantino e, nel 571, Leovigildo riusc\u00ec ad assicurare nuovamente la regione al regno visigoto fino all'anno 711, comprendendo il grosso della penisola iberica e parti della Francia moderna.\nQuando i mori conquistarono Lagos nel 716, la ribattezzarono come Zawaia. Dopo la conquista della penisola iberica, la regione fu rinominata Gharb al-Andalus (\u0627\u0644\u063a\u0631\u0628 \u0627\u0644\u0623\u0646\u062f\u0644\u0633 in arabo): essendo la regione pi\u00f9 occidentale ad essere conquistata dai mori, le ambite terre dell'Algarve, in questo angolo d'Europa, divennero per un certo periodo l'obiettivo finale della politica espansionistica dell'impero musulmano. Con l'avvento del dominio moresco nell'VIII secolo, Faro, chiamata allora Ossonoba, mantenne il suo status di citt\u00e0 pi\u00f9 importante nell'angolo sud-ovest della penisola iberica. Nel IX secolo, dopo una rivolta guidata da Yahia Ben Bakr a cui successe suo figlio, Bakr Ben Yahia, divenne la capitale di un principato autonomo di breve durata e fu fortificata con un anello di mura difensive. In questo periodo, nel X secolo, il nome Santa Maria riservato a Faro cominci\u00f2 ad essere usato al posto di Ossonoba, con il risultato che, nell'XI secolo, la citt\u00e0 era conosciuta come \"Santa Maria Ibn Harun\". Durante l'epoca moresca (IX-XII secolo), Silves si rivel\u00f2 un'importante roccaforte e divenne il principale agglomerato urbano di riferimento della regione, beneficiando della sua posizione dominante. \nAll'inizio del XI secolo, il Califfato di Cordova si insedi\u00f2 in diversi piccoli regni conosciuti con il nome di \"ta\u00effa\". Da tale processo non risult\u00f2 estranea l'Algarve, che si vide contendere il potere tra signori della Taifa di Algarve e della taifa di Silves. Entrambi i regni furono assorbiti da Siviglia rispettivamente nel 1051 e nel 1063. La popolazione musulmana del Gharb al-Andalus era composta da arabi, berberi e latini convertiti all'Islam. I primi provengono principalmente dallo Yemen e, sebbene in minoranza, formavano la classe elitaria del tempo. I berberi delle montagne del Nord Africa rimasero essenzialmente nomadi, mentre i latini che si convertirono all'islam, detti \"muladi\", costituivano il gruppo maggioritario. Dopo la caduta degli Almoravidi nel 1147, la taifa di Silves riacquist\u00f2 brevemente la sua indipendenza prima di cadere sotto il giogo degli Almohadi nel 1151. \nNel 1191, dopo schermaglie durare almeno due anni, Sancho I conquist\u00f2 Silves con l'aiuto dei crociati, ma non riusc\u00ec a reinsediarsi stabilmente. A met\u00e0 del XIII secolo, con la Reconquista gi\u00e0 avviata, il regno del Portogallo prese il controllo della regione in una serie di campagne militari di successo contro i mori. \"Al-Gharb\" venne convertito il Regno dell'Algarve e i mori musulmani o fuggirono o sarebbero stati espulsi nel 1496 non solo in Algarve, ma in tutto il Portogallo. In virt\u00f9 della sua posizione strategica e della sua florida economia, i lusitani provarono a insediarsi quanto pi\u00f9 possibile nell'ambito territorio dell'Algarve, mentre i successivi tentativi dei mori di riconquistare la parte settentrionale della regione terminavano con degli insuccessi.\nFu durante il regno di Alfonso III del Portogallo che avvenne la conquista definitiva dell'Algarve. Dopo ben cinque secoli di dominazione, Silves fu strappata al suo ultimo sovrano musulmano Ibn Afan da Paio Peres Correia, Gran maestro dell'ordine di Santiago, nel 1242, e anche Tavira cadde nello stesso anno, dopo che l'Alentejo e la maggior parte della costa dell'Algarve avevano gi\u00e0 ceduto nel 1238. Nel marzo del 1249 fu conquistata anche la citt\u00e0 di Faro: da allora, Alfonso III divenne il primo monarca portoghese ad impiegare il titolo di \"re del Portogallo e dell'Algarve\". I seguaci dell'ordine di Santiago e di Calatrava giocarono un ruolo decisivo, essendo stati incaricati di concludere la conquista. L'acquisizione dell'Algarve in siffatta maniera gener\u00f2, tuttavia, gravi dissapori con il Regno di Castiglia. La pace fu inizialmente raggiunta con il matrimonio del re Alfonso III con Beatrice di Castiglia, figlia illegittima del re Alfonso X di Castiglia (dopo che il papa aveva annullato il matrimonio con Matilde II perch\u00e9 sterile), ma il problema fu risolto definitivamente solo con il trattato di Badajoz, del 16 febbraio 1267. Con quest'intesa si statu\u00ec che il fiume Guadiana, dalla confluenza del Caia fino alla foce, sarebbe stato il confine tra Portogallo e Castiglia, originando da allora la distinzione tra \"Algarve spagnolo\" (poich\u00e9 incluso in Andalusia) e \"Algarve portoghese\".\nLa dominazione moresca sull'Algarve e sull'Alentejo lasci\u00f2 una sua eredit\u00e0, rimasta particolarmente avvertita in campo architettonico, gastronomico e artistico, come nel caso del tradizionale corridinho, la danza popolare pi\u00f9 caratteristica delle zone pi\u00f9 meridionali del Portogallo. \nLa comarca dell'Algarve vide la luce nel 1406. Nonostante il titolo di \"re del Portogallo e dell'Algarve\" portato dai successori di Alfonso III, il regno dell'Algarve non aveva un valore che andava oltre quello simbolico e nominale, considerando che il distretto non rappresentava uno Stato separato. A titolo di esempio, a livello di istituzioni e di norme, in Algarve non vi erano differenze con il resto del Portogallo. La denominazione \"Algarve\" si estese, in seguito, pure alle conquiste del Portogallo oltremare. Nel 1471, dopo aver conquistato le citt\u00e0 marocchine di Tangeri, Ksar El Kebir e Assilah, il monarca Alfonso V assunse il titolo di \"re del Portogallo e delle Algarves\" al plurale. Questo \"Marocco portoghese\" o Algarve d'oltremare\" sopravvisse fino al 1769, con il territorio che si estendeva fino alle porte della citt\u00e0 di Almer\u00eda.\nIntorno al 1417, una scuola di navigazione sarebbe stata fondata dall'Infante Enrico il Navigatore, malgrado non siano stati rinvenuti riferimenti, resti archeologici o documenti originali dell'epoca riguardanti tale centro di cultura. Nel 1877 Sousa Holstein si mostr\u00f2 a favore di quel filone storiografico che negava l'esistenza della scuola, al cui posto sarebbe bens\u00ec esistita un'accademia scientifica dedicata alla conoscenza della navigazione e del mare. Anche su quest'ultimo punto non vi \u00e8 concordia, con alcuni autori che rigettano in toto anche l'esistenza di questa scuola, come Lu\u00eds de Albuquerque, Thomaz Marcondes de Souza, Ser\u00e1 Duarte Leite e anche F\u00e1bio Pestana Ramos, mentre altri sostengono la sua esistenza, come Jaime Cortes\u00e3o.\nNel XV secolo, il porto di Lagos acquis\u00ec sempre maggiore importanza grazie ai viaggi di esploratori quali Gil Eanes. Dal 1576 al 1756, la citt\u00e0 di Lagos fu la capitale dell'Algarve. Alla fine del XVI secolo, la citt\u00e0 di Vila do Bispo fu attaccata pi\u00f9 volte da pirati e mori oltre che dal corsaro inglese Francis Drake.\nDurante il dominio di Giuseppe I, che regn\u00f2 dal 1750 al 1777, il marchese di Pombal tent\u00f2 di dividere la diocesi di Faro in due sezioni, con l'intenzione di crearne una nuova a Vila Nova de Portim\u00e3o, ma questo tentativo non trovo l'appoggio della Santa Sede. Il progetto prevedeva che il confine tra le due diocesi avrebbe dovuto passare per la ribeira di Quarteira, estesa in linea retta all'Alentejo.\nNel 1755, l'Algarve usc\u00ec duramente colpita dal terremoto di Lisbona, con le scosse che rasero al suolo molte citt\u00e0 della regione e con il maremoto che compromise gravemente la condizione delle fortezze costiere. Mentre Faro fu indirettamente protetta dalla laguna di Ria Formosa, a Lagos le onde raggiunsero la sommit\u00e0 delle mura cittadine. Nel 1759, durante la guerra dei sette anni, la regione fu testimone della battaglia di Lagos, che termin\u00f2 con la sconfitta della flotta francese a vantaggio degli inglesi. Nonostante la neutralit\u00e0 del Portogallo, la Royal Navy distrusse o cattur\u00f2 quattro navi transalpine che stavano cercando di avvicinarsi ai forti costieri vicino a Lagos in cerca di protezione.\nDal XIX secolo al terzo millennio.\nNel 1807, la met\u00e0 settentrionale del paese fu invasa dalle truppe napoleoniche del generale Junot, mentre il regno dell'Algarve e la provincia di Alentejo videro l'invasione dalle truppe spagnole di Manuel Godoy, principe della pace. Quest'occupazione termin\u00f2 l'anno successivo, in seguito alla rivolta di Olh\u00e3o. Il 16 dicembre 1815, i due regni diedero vita al Regno Unito di Portogallo, Brasile e Algarves, con Rio de Janeiro come capitale.\nIntorno al 1820, la regione assistette a una significativa immigrazione di ebrei marocchini, di Gibilterra e della Spagna, ma la regione rappresentava solo un luogo di passaggio per coloro che partivano in direzione delle Azzorre. Altri rimasero nella zona Faro, che fin\u00ec per contare circa 60 famiglie ebree. Durante la guerra civile portoghese (1828-1834), diverse battaglie ebbero luogo nella regione, specialmente la battaglia di Capo San Vincenzo e la battaglia di Sant'Ana tra liberali e migueliti (assolutisti antiliberali). Remexido fu il capo guerrigliero in Algarve che rimase attivo per anni al fianco degli assolutisti migueliti, morendo poi dopo essere stato catturato nel corso di una pubblica esecuzione a Faro nel 1838. Frattanto, nel 1836, fu creata una nuova divisione amministrativa, il distretto di Faro, durata in essere fino alla caduta della monarchia del 1910. \nIn campo economico, lo stabilimento di Vila Real de Santo Ant\u00f3nio della societ\u00e0 Conservas Ramirez (fondata nel 1853) divenne la culla del settore in Portogallo perch\u00e9 prima impresa di pesce in scatola del Paese. Vila Real de Santo Ant\u00f3nio e altre localit\u00e0 dell'Algarve costiero prosperarono grazie alla crescita dell'industria della pesca, che comprendeva la lavorazione di specie di tonno e di sardina. Altrettanto fiorente risult\u00f2 l'industria del sughero, tanto che spesso il Portogallo raggiunse il ruolo di maggiore produttore mondiale, con l'Algarve e alcune zone della vicina regione portoghese dell'Alentejo che producono ancora attualmente sughero di alta qualit\u00e0 di fama mondiale (il 50% della produzione mondiale di sughero proviene dal Portogallo). Tra la fine del XIX secolo e l'inizio del XX secolo, S\u00e3o Br\u00e1s de Alportel divenne il centro della produzione di sughero in Algarve, con 80 fabbriche in funzione, ma gradualmente l'industria si spost\u00f2 nelle regioni del centro e del nord del Portogallo, e solo alcune fabbriche di sughero rimasero nel comune di S\u00e3o Br\u00e1s de Alportel. A partire dalla fine del XIX secolo, Silves, nel Barlavento, fu un'altra zona con una grande produzione del prezioso sughero e tale industria prosper\u00f2 fino agli anni '30. Quando scomparvero i regni del Portogallo e dell'Algarve, con l'istituzione della Prima Repubblica portoghese (1911-1926), l'Algarve raggiunse il rango di provincia.\nDagli anni 50, grazie allo sviluppo del settore turistico nel Mediterraneo, diverse zone dell'Algarve, anche grazie alla costruzione di nuove infrastrutture, divennero accessibili ai visitatori del Nord Europa. Sempre sulla scia di questo boom di stranieri giunti in loco, dal 1962 al 1966 e anche oltre gli alberghi giocano un ruolo secondario al contrario dei condomini, delle ville estese (alcune con campo da golf, molte con piscina) e dei complessi di villaggi turistici. Tuttavia, i servizi turistici si rivelarono impreparati a questo rapido cambiamento: la formazione di un'offerta di alloggio al di fuori del quadro della legislazione turistica e l'incapacit\u00e0 di regolamentazione pubblica dell'offerta turistica rappresent\u00f2 una realt\u00e0 fino agli anni 1990. All'inizio degli anni '60, Salazar attu\u00f2 un programma che istitu\u00ec una tassa sulle costruzioni turistiche, il Piano Regionale dell'Algarve (1963-1964). Tale disposizione normativa, adottata anche in altre regioni del Paese come Lisbona, and\u00f2 in alcune aree rapidamente abrogata e fu infine abolita definitivamente dopo la caduta della dittatura nel 1974. In un clima per cos\u00ec dire caotico, l'industria del turismo riusc\u00ec comunque a raggiungere il ruolo di settore trascinante dell'economia locale. Partita come meta esotica tra gli anni '60 e '90, l'Algarve si \u00e8 trasformata in una destinazione notissima entro il 2010. \nAttualmente l'Algarve risulta una meta gradita ai turisti per le attrazioni storiche, culturali e paesaggistiche.\nToponimo.\nIl termine \"Algarve\" deriva dal termine arabo \"al-Gharb\" (\"l'occidente\", con riferimento all'al-Andalus), nome assegnato all'attuale Algarve e al basso Alentejo in epoca musulmana.\nNel XIII secolo, il \"Gharb al-Andalus\" si ridusse a una striscia di terra a sud del regno del Portogallo che includeva Silves come centro principale. Il nome \"al-Gharb\", adattato alla fonetica e all'ortografia portoghesi, fin\u00ec per riferirsi solo all'ultima regione sotto la dominazione moresca del Portogallo, che ora porta il nome di Algarve.\nAraldica.\nLo stemma dell'Algarve \u00e8 quello storico della regione, non godendo dunque di alcun riconoscimento amministrativo. Esso non trova pertanto utilizzo in occasioni pubbliche poich\u00e9 l'attuale regione dell'Algarve non ha una bandiera o uno stemma ufficiale. Sulle insegne sono rappresentate per due volte le medesime figure, ovvero una testa che rappresenta un moro e un'altra un re. Le effigi appena menzionate compaiono in molti stemmi di citt\u00e0 e comuni dell'Algarve, tra cui Albufeira, Silves, Portim\u00e3o, Castro Marim, Tavira, ecc. L'attuale Commiss\u00e3o de Coordena\u00e7\u00e3o e Desenvolvimento Regional (\"Commissione per il coordinamento e lo sviluppo regionale\") utilizza un semplice logo con le prime quattro lettere della commissione (CCDR) e le prime tre della regione (ALG).\nLe insegne storiche dell'Algarve sono blasonate in siffatta maniera:\nCultura.\nLingua.\nIl dialetto dell'Algarve \u00e8 una variante del portoghese europeo parlato in Algarve. Strettamente legato al portoghese dell'Alentejo, \u00e8 molto pi\u00f9 di un semplice accento, in quanto nel Paese \u00e8 conosciuto per i modi di dire a lui legate, alcuni dei quali particolarmente coloriti, vari proverbi e alcuni toponimi. Evidenti sono certe influenze derivanti dall'arabo, dal portoghese arcaico e della variante meridionale del castigliano. Fino alla fine del XX secolo risultava particolarmente diffuso, ma \u00e8 divenuto meno comune tra le nuove generazioni, specie quelle vicine alla fascia costiera e ai principali centri urbani. Ad ogni modo, una percentuale consistente di persone dell'Algarve che vive all'interno o in comuni costieri non particolarmente frequentati si esprime ancora colloquialmente nel caratteristico dialetto.\nMonumenti e luoghi d'interesse.\nI monumenti pi\u00f9 famosi della regione risalgono a varie epoche assai distanti tra loro, le quali variano dall'epoca romana alla \"Reconquista\" passando per la parentesi moresca. Tra i diversi siti romani si possono citare le rovine di Milreu o quelle di \"Cerro da Vila\", un'antica villa romana, situata nel comune di Vilamoura. Costruita nella prima met\u00e0 del I secolo d.C., si ipotizza che la villa fosse stata abitata da occupanti romani, visigoti e di epoca moresca. A Tavira, su un piccolo ruscello chiamato Gil\u00e3o, si pu\u00f2 ammirare un ponte di epoca romana a sette archi e lungo 87 m. La costruzione era stata realizzata lungo la strada che conduceva da M\u00e9rtola a Faro. Nella regione esistono anche altri ponti della stessa fase storica, come quello di Silves o di Faro.\nCome detto, la dominazione musulmana lasci\u00f2 numerose tracce sul territorio, specie in capo architettonico. Diverse costruzioni difensive furono edificate nel corso del periodo moresco: \u00e8 il caso dei castelli di Aljezur, del X secolo, conquistati dai crociati nel XIII secolo, e di Paderne, costruiti nel secolo XII ed espugnati dai cristiani nel 1280. Il castello di Silves vide la luce nel XI secolo dai berberi almoravidi e appare la costruzione meglio conservata risalente a quel frangente storico e collocata nella regione. La citt\u00e0 di Lagos possiede una fortificazione difensiva, anch'essa di epoca arabo-berbera, le cui mura furono costruite in quel periodo e poi ampliate nel XVI secolo. La loro funzione strategica raggiunse l'apice nel XV e XVI secolo, esaurendosi poi pi\u00f9 tardi.\nLa \"Cruz de Portugal\" \u00e8 un calvario costruito tra la fine del XV e l'inizio del XVI secolo, in stile gotico e presenta elementi dello stile manuelino. Si trova nella citt\u00e0 di Silves, donata da Manuele I del Portogallo durante la sua visita alla citt\u00e0 nel 1499 e collocata vicino al tribunale della citt\u00e0.\nLa fortezza di Sagres fu costruita su richiesta dell'Infante Henrique. Strategicamente situata tra il Portogallo e il Nord Africa per ragioni economiche e militari, si trova su Capo San Vincenzo. In generale, le costruzioni difensive, specialmente i castelli, risultano un'indubbia attrativa nell'Algarve. Tra i principali presidi si possono citare quello di Alcoutim, Aljezur, di Vila Real de Santo Ant\u00f3nio, di Castro Marim, di Lagos, di Loul\u00e9, il gi\u00e0 citato castello di Silves e quello di Paderne, situato ad Albufeira.\nDanza.\nIl corridinho, che ha qualche somiglianza con la polka e la mazurka, \u00e8 la danza tradizionale dell'Algarve. Si tratta di forma di danza popolare portoghese la cui origine non appare chiara ed \u00e8 ritenuta particolarmente atavica, malgrado la sua popolarit\u00e0 nasca nel 1800.\nFestivit\u00e0.\nAnche se Loul\u00e9 ospita il pi\u00f9 grande carnevale dell'Algarve, ogni citt\u00e0 e insediamento minore ha una propria variante della festa. Di solito, questa inizia con una sfilata di bambini per le strade il primo giorno, dove i piccoli marciano, camminano o ballano con vestiti e maschere. La gente si riunisce nelle strade per applaudire i bambini e nella maggior parte dei piccoli centri urbani si susseguono balli ogni sera in aree circoscritte. Le danze iniziano presto e finiscono sul tardi, affiancato dalla musica in sottofondo che intrattiene persone di tutte le et\u00e0. Le citt\u00e0 e i paesi organizzano anche feste di strada, con ballerini locali, alcuni di appena 6 anni, vestiti con i loro costumi nazionali, che intrattengono tutti con i loro strumenti tradizionali e complicati passi di danza.\nAltri organizzano sfilate con musica, fanfare, carri e gruppi locali vestiti con tutti i tipi di costumi, dai pi\u00f9 semplici ai pi\u00f9 elaborati. Tutti si uniscono nel battere le mani e i piedi, dando vita a incessanti esclamazioni di giubilo, applausi e sorrisi. Delle caramelle e delle stelle filanti vengono lanciate verso la folla che si posizionata lungo le strade, la cui origine di questo gesto risale alla necessit\u00e0 di non fargli dimenticare che si sta vivendo un momento di festa e celebrazione. Nell'Algarve occidentale, il Barlavento, il carnevale di Odi\u00e1xere dura 5 giorni tra divertimento, sfilate e musica, ma anche Lagos e Sagres offrono molto divertimento durante le feste. Nell'Algarve centrale e orientale, il Sotavento, oltre al grande evento di Loul\u00e9, Quarteira, S\u00e3o Br\u00e1s, Olh\u00e3o, Moncarapacho, Tavira e Vila Real de Santo Ant\u00f3nio organizzano tutte feste e corsos a modo loro, di dimensioni minori ma ugualmente vivaci e gioiose. Anche se i festeggiamenti in Algarve sono ora fortemente influenzati sullo stile della samba del Carnevale brasiliano, la vecchia tradizione di compiere scherzi \u00e8 ancora presente. Le studentesse vestite alla moda girano per centri commerciali, bar, caff\u00e8 e strade, cantando le loro canzoni satiriche sul governo, i politici e gli eventi mondiali.\nIstruzione.\nLa regione ospita un'universit\u00e0 statale a Faro, l'Universit\u00e0 dell'Algarve. Fondata nel 1976, \u00e8 composta da quattro campus: il \"Campus de Gambelas\", \"Campus da Penha\", \"Campus da Sa\u00fade\" (Faro) e il \"Campus de Portim\u00e3o\". L'ateneo accoglie quasi 10.000 studenti ogni anno, concedendo inoltre lavori a quasi 400 dipendenti pubblici. Composta da tre facolt\u00e0, ovvero Scienze e Tecnologie, Scienze umane e sociali ed economia, l'universit\u00e0 comprende anche tre scuole di specializzazione che coprono i settori dell'istruzione, della comunicazione, dell'ingegneria gestionale, dell'ospitalit\u00e0, del turismo e della salute.\nNella regione si trovano due scuole internazionali: la \"Escola Internacional do Algarve\", con sede nella citt\u00e0 di Lagoa e fondata nel 1972, e l\"International School S\u00e3o Louren\u00e7o\", localizzata ad Almancil e fondata nel 1979. Alla lingua portoghese, quella ufficiale della nazione, nelle scuole si insegna anche l'inglese, considerando il grande impiego che trova in ambito turistico.\nMusei.\nLa regione gode di un'ampia rete di musei e di importanti siti di interesse culturale, ognuno dei quali \u00e8 legato al suo passato culturale. La citt\u00e0 di Faro ospita vari musei dedicati tra i tanti alla sinagoga, alla navigazione, ai ritrovamenti archeologici e all'etnografia. Lagos \u00e8 sede del museo regionale, la citt\u00e0 di Silves di un centro culturale dedicato all'archeologia e al sughero, uno dei prodotti pi\u00f9 lavorati nel Portogallo meridionale. La regione \u00e8 altres\u00ec sede di altri luoghi di cultura di rilievo secondario relativi all'arte, al vino e alla frutta secca.\nGastronomia.\nLa gastronomia dell'Algarve riflette diverse influenze della sua storia, con la presenza di elementi del periodo romano e moresco. Essa costituisce, insieme al clima della regione, uno delle principali attrattive per i turisti. Gli ingredienti utilizzati riflettono i sapori freschi del mare e gli aromi intensi e forti delle campagne interne. La gastronomia della regione \u00e8 dominata dai frutti di mare e dal pesce di tutti i tipi, ma anche la frutta, secca e fresca, trova largo impiego nella panificazione e nei dolci, o come frutta da tavola. Fichi e mandorle sono tra i frutti tradizionali utilizzati sia in pasticceria che nei liquori. Dal riso \"arroz de lingueir\u00e3o\" con cannolicchi di Faro, passando per le sardine alla griglia di Portim\u00e3o e giungendo fino ai dolci \"Dom Rodrigos\" di Lagos, esistono piatti e prelibatezze di ogni genere. La citt\u00e0 di Monchique \u00e8 particolarmente nota per la sua produzione di carne di maiale, di cui sono prova i noti insaccati fatti con carne di maiale (salsiccia, morcela, farinheira e chouri\u00e7o) e i prosciutti presunto, esposti ogni anno alla Feira dos Enchidos e alla Feira do Presunto, rispettivamente. Il prelibato \"aguardente de medronho\" (acquavite di bacche di corbezzolo) \u00e8 prodotto in questa regione sia artigianalmente che industrialmente, risultando un'acquavite di frutta che gode di discreta fortuna nella regione. Anche i liquori realizzati con prodotti regionali sono altrettanto ricercati e includono la ginjinha (liquore di amarene) e l'am\u00eandoa amarga (liquore di mandorle amare).\nParticolare \u00e8 la cataplana, un metodo di cottura utilizzato nella regione che prevede l'impiego di un recipiente costituito da due parti metalliche concave, che si uniscono con una cerniera da una parte e si possono bloccare con un gancio sul punto diametralmente opposto. Non vanno inoltre dimenticati il \"frango de churrasco \u00e0 la Guia\", la caldeirada, il baccal\u00e0 di tonno in 'stile Algarve', i calamari ripieni, i biscotti al marzapane e la zuppa xar\u00e9m. Secondo alcuni, la carne de porco \u00e0 alentejana, che prende il nome dalla vicina regione dell'Alentejo, avrebbe le proprie radici nella regione dell'Algarve perch\u00e9 le vongole sono molto pi\u00f9 popolari come cibo nelle citt\u00e0 di mare e negli insediamenti dell'Algarve piuttosto che in luoghi lontani dall'oceano. Nello specifico, il piatto potrebbe rappresentare un esempio di cucina fusion tra i piatti a base di carne di maiale dell'interno dell'Alentejo, dove l'allevamento di suini \u00e8 comune, e i piatti a base di frutti di mare dell'Algarve costiero, dove abbondano i crostacei.\nMass media.\nLa regione riceve gli stessi canali TV del Portogallo continentale, ovvero RTP1, RTP2, SIC e TVI. Inoltre, sono disponibili anche canali locali, tra cui \"TV Algarve\", \"Canal do Sul\" o anche \"Digital Mais TV\". Sono in corso progetti di accessibilit\u00e0 alla visione degli stessi via streaming.\nIn ambito giornalistico, si segnalano quotidiani locali quali il \"Jornal do Algarve\", \"Jornal Regi\u00e3o Sul\", il \"Di\u00e1riOnline Algarve\" o il \" Barlavento\". Sono inoltre reperibili quotidiani in lingua inglese rivolti alla vasta comunit\u00e0 di origine britannica, tra cui uno dei pi\u00f9 famosi \u00e8 l\"Algarve Resident\".\nSociet\u00e0.\nEvoluzione demografica.\nNel 2007, secondo il censimento dell\"Instituto Nacional de Estat\u00edstica\" (INE), la regione dell'Algarve aveva una popolazione di abitanti, ovvero poco pi\u00f9 del 4% della popolazione portoghese (). Secondo una stima del 2020, la popolazione ammonterebbe a 437.970 abitanti, con una densit\u00e0 di 87,7 ab./km\u00b2.\nSecondo Eurostat, ente statistico europeo, la popolazione della regione aumenter\u00e0 del 30% fino al 2030, grazie all'immigrazione. Una stima fornisce una popolazione di abitanti nel 2030, ovvero il terzo aumento maggiore ipotizzato nell'UE dopo l'Irlanda e la Murcia, in Spagna.\nLa popolazione dell'Algarve \u00e8 in costante aumento da diversi anni. Nel 1900, la popolazione della regione ammontava a 257.378 abitanti che all'epoca rappresentava quasi il 5% della popolazione portoghese (5.423.132 abitanti). Durante il periodo dell\"Estado Novo\" e soprattutto negli anni '60 e '70, la regione registr\u00f2 un alto livello di emigrazione del 14%. Tuttavia, in seguito alla rivoluzione dei garofani avvenuta nell'aprile del 1974, persone rimpatriarono e si stabilirono nella regione, portando la popolazione a abitanti nel 1975 e incrementandola del 15% rispetto al 1970.\nIl tasso di natalit\u00e0 stimato nel 2020 era pari al 9,9\u2030, quello di mortalit\u00e0 al 12,3\u2030, quello di crescita al -1\u2030. L'immigrazione risulta in gran parte responsabile dell'aumento della popolazione, con il tasso di crescita migratoria che si aggira intorno all'1,5\u2030. Secondo uno studio del Ministero della Salute portoghese, l'Algarve risulta la regione che ha registrato il maggior incremento demografico, con un aumento del 16%, tra il 1991 e il 2001. Lo stesso studio dimostra che circa il 17% della popolazione attiva dell'Algarve \u00e8 costituita di stranieri e che le nascite da madri straniere sono aumentate da circa il 5% nel 2000 al 20% nel 2007.\nComuni.\nTra i 16 comuni quello di Loul\u00e9 \u00e8 il pi\u00f9 esteso della regione, con una superficie di ; questo comune e quello di Silves confinano con il vicino Alentejo e si affacciano sull'Oceano Atlantico. Il comune di Olh\u00e3o \u00e8 il pi\u00f9 piccolo, avendo una superficie di . Solo tre comuni non hanno accesso al mare, ossia Monchique, S\u00e3o Br\u00e1s de Alportel e Alcoutim. \u00c8 il comune di Vila do Bispo a ospitare il punto pi\u00f9 a sud-ovest d'Europa, Capo San Vincenzo (\"Cabo de S\u00e3o Vicente\"), nel \"freguesia\" di Sagres. Le tre citt\u00e0 maggiori per numero di abitanti risultano Loul\u00e9 (84.839 abitanti), Faro, il capoluogo (), e Portim\u00e3o ().\nReligione.\nCattolicesimo.\nLa prima sede della diocesi dell'Algarve fu la citt\u00e0 romana di Oss\u00f3noba, oggi Faro, di cui, nel 304, il vescovo Vincenzo fu il primo prelato di cui si ha notizia. La sua esistenza \u00e8 testimoniata dalla partecipazione al Concilio di Elvira del 15 maggio 304. Durante le dominazioni visigota e musulmana, i vescovi continuano a mantenere la diocesi. Nel 1189, in seguito alla conquista di Silves da parte di Sancho I del Portogallo, la diocesi di Ossonoba torn\u00f2 a esistere prima di affrontare di nuovo la soppressione nel 1191, in concomitanza con l'avanzata delle forze degli Almohadi. Durante il periodo di occupazione musulmana, la religione cristiana soffr\u00ec di momenti di restrizione della propria libert\u00e0 alternata a fasi di tolleranza. Il restauro definitivo della diocesi fu effettuato su iniziativa di Alfonso X di Castiglia nel 1251. La diocesi venne in seguito ricreata nella dipendenza della cattedrale di Siviglia, assorbendo pi\u00f9 tardi pure quella di Braga. Nel 1394, la metropoli ecclesiastica, Silves, pass\u00f2 sotto il patriarcato di Lisbona, e non rimase pi\u00f9 sotto l'arcidiocesi di Braga.\nI vescovi dell'Algarve rimasero a Silves fino al XVI secolo: la posizione della citt\u00e0 all'interno della regione e il progressivo insabbiamento del fiume contribuirono al declino dell'insediamento. Il prelato algarvo chiese al re e al papa di cambiare l'ubicazione della cattedrale, al fine di collocarla pi\u00f9 vicina alla costa. Con la bolla papale \"Sacrossancta Romana Ecclesia\" del 20 ottobre 1539, Paolo III autorizz\u00f2 il trasferimento e re Giovanni III procedette all'elevazione della citt\u00e0 costiera di Faro, che a quel tempo conobbe una forte crescita economica e demografica tale da consentirle di raggiungere il rango di \"citt\u00e0\". Nel 1540, l'Algarve divenne una diocesi dipendente dall'arcidiocesi di \u00c9vora, una situazione tuttora rimasta immutata. Tuttavia, il ritorno del vescovo nella cattedrale di Faro non avvenne fino al 30 marzo 1577, quando il prelato umanista e teologo, J\u00e9r\u00f4me Osorio, fu ordinato.\nTra le principali chiese cattoliche in Algarve si annoverano la Cattedrale di Silves, la chiesa di S\u00e3o Bartolomeu de Messines, sempre a Silves, la chiesa di Est\u00f4mbar a Lagoa, la chiesa di Luz de Lagos, la chiesa della Miseric\u00f3rdia de Tavira, la chiesa di Santa Maria do Castelo, sempre a Tavira, la chiesa di San Sebastiano di Lagos, le chiese di Santa B\u00e1rbara de Nexe a Faro, del Carmelo, il convento di Sant'Antonio dei Cappuccini, il convento de Nossa Senhora da Assump\u00e7\u00e3o, tutte e tre collocate a Faro cos\u00ec come la sontuosa cattedrale cittadina in stile gotico, oltre alla chiesa dell'Ordem Terceira do Carmo a Tavira.\nEbraismo.\nDurante il periodo medievale, la capitale, Faro, aveva un quartiere ebraico noto per essere la culla della stampa in Portogallo perch\u00e9, nel 1487, Samuel Gacon vi stamp\u00f2 e pubblic\u00f2 il Pentateuco in ebraico.\nManuele I del Portogallo si dimostr\u00f2 favorevole alla presenza dei semiti, ma dovette cambiare rapidamente la sua politica per compiacere i re cattolici e applicare una delle clausole del suo contratto di matrimonio con Isabella d'Aragona, che divenne l'erede al trono di Spagna dopo la morte di suo fratello Giovanni. Secondo questa clausola, tutti gli abitanti del Portogallo dovevano essere cristiani. Un decreto di espulsione fu emesso il 5 dicembre del 1496. Non volendo che gli ebrei se ne andassero, il re li obblig\u00f2 a convertirsi. In cambio, a questi nuovi cristiani si promise che nessuna indagine sarebbe stata condotta sulla loro vita privata in un periodo di tempo determinato e successivo al loro cambio di fede. Per tutto il regno di Manuele I, coloro che lo desideravano poterono cos\u00ec continuare a praticare clandestinamente il loro antico culto senza il rischio di subire delle sanzioni da parte delle autorit\u00e0. Tuttavia, nel 1542, la sinagoga di Tavira and\u00f2 parzialmente distrutta e sostituita dalla chiesa di Nostra Signora delle Grazie. Questo decreto del 1496, tuttavia, spavent\u00f2 gli ebrei e fu solo nell'Ottocento che tornarono nella zona di Faro, contribuendo alla crescita del commercio locale.\nIn concomitanza con il ritorno degli ebrei, intorno al 1830, a Faro furono costruite due sinagoghe e un cimitero ebraico. Il terreno su cui sorgeva fin\u00ec acquistato nel 1851 da Joseph Sicsu, Moises Sequerra e Samuel Amram, mentre la muratura vide la luce nel 1887, come ricordato dall'iscrizione all'ingresso. All'inizio del Novecento, una fetta della comunit\u00e0 lasci\u00f2 l'Algarve per stabilirsi a Lisbona. La religione ebraica era venuta con il tempo meno, considerato l'assorbimento dei semiti rimasti in Algarve alla popolazione locale \u00e8 tenuto conto dei decessi di vari membri della comunit\u00e0. Il cimitero fu abbandonato nel 1932 dopo un'ultima sepoltura e sopravvivono solo due sinagoghe.\nIl Centro Storico Giudaico di Faro assunse nuova vita il 12 settembre 1978, quando il sito ricevette lo status di \"Im\u00f3vel de interesse p\u00fablico\". Il cimitero and\u00f2 completamente rinnovato nel 1992 in stile pombalino e nuovamente inaugurato il 16 maggio 1993 alla presenza del Presidente della Repubblica portoghese dell'epoca, M\u00e1rio Soares. Il 3 giugno 2007 apr\u00ec i battenti il museo della sinagoga Isaac Bitton. In esso si possono ammirare libri, documenti, fotografie e altre informazioni relative alla storia del Centro Storico Giudaico di Faro e a quella degli ebrei dell'Algarve in generale. La religione ebraica non \u00e8 pi\u00f9 viva nella regione e, a parte il cimitero della sinagoga, non sopravvivono luoghi di culto ebraici nella regione.\nIslam.\nL'arrivo dell'Islam nella regione segu\u00ec l'invasione dei Mori nel VIII secolo e and\u00f2 ad affiancarsi al credo cristiano seguito nella regione. I nuovi conquistatori, che contavano non pi\u00f9 di qualche migliaio di persone, si stabilirono nella regione dell'Algarve e, pi\u00f9 in particolare, a sud del Tago.\nOltre al proprio culto, i mori portarono con s\u00e9 la loro lingua, ovvero l'arabo. La conversione della popolazione locale si rivel\u00f2 lenta, il che forse spiega l'assenza di un'\u00e9lite di studiosi. Durante i primi due secoli di presenza dell'Islam in Algarve, il passaggio alla \"nuova fede\" avvenne in maniera capillare, ma solo all'inizio del XI secolo la religione musulmana divenne la confessione dominante. L'islam fu abbandonato a seguito della \"Reconquista\" e le moschee dell'antica Gharb al-\u00c2ndalus andarono distrutte o convertite in chiese cattoliche. La chiesa di Loul\u00e9 \u00e8 costruita sul sito esatto di un'antica moschea e il campanile fu realizzato soppiantando il vecchio minareto. Nel 2001 si portarono alla luce le fondamenta di una moschea a Aljezur che fu verosimilmente costruita intorno agli anni 1130 e abbandonata nel 1150.\nOggi la religione musulmana \u00e8 di nuovo presente nella regione, con i credenti che provengono essenzialmente da ex colonie portoghesi quali la Guinea-Bissau, il Marocco, il Mozambico e l'India. La regione ospita quattro moschee, situate rispettivamente a Faro, Albufeira, Arma\u00e7\u00e3o de P\u00eara e Portim\u00e3o, nonch\u00e9 una sala di culto a Quarteira.\nEconomia.\nNel 1685, tutti i porti della regione esportavano solo il 3,2% e importavano solo il 2,9% delle merci del Paese, mentre il porto di Lisbona importava il 75% e ne esportava il 77%.\nAgricoltura.\nOggi l'Algarve \u00e8 una regione prevalentemente impegnata nel turismo e nel settore primario, con i principali prodotti agricoli che risultano i fichi, le mandorle, le arance, le carrube, i corbezzoli e le querce da sughero per la produzione di sughero. Anche l'orticultura e la viticoltura sono ampiamente praticate nella regione, con il risultato che, tra i vari vini disponibili, quattro di essi vantano una denominazione DOC (\"Denomina\u00e7\u00e3o de Origem Controlada\"), ovvero il Lagoa, il Lagos, il Portim\u00e3o e il Tavira. Invero, analizzando la storia dell'Algarve, sin dall'epoca romana, se non da prima, l'agricoltura ha avuto un posto importante nell'economia. Nel 1970, il settore primario rappresentava il 29% del PIL della regione (3.431 milioni di escudo portoghesi) e il 3% dell'intero Portogallo continentale. A quel tempo, quasi il 45% della popolazione attiva operava in ambito agricolo, ovvero circa 45.000 lavoratori. Un altro dato particolarmente interessante riguardava la produzione di frutta, pari al 40% della produzione nazionale. All'alba del terzo millennio, il settore primario rappresentava il 4,6% del PIL.\nPesca e conservifici.\nLa pesca e l'acquacoltura sono attivit\u00e0 ben note nelle regioni costiere dell'Algarve, che riguardano sardine, sogliole, carpe, orate e vari frutti di mare. I comuni maggiormente coinvolti nella pesca sono Olh\u00e3o, Tavira, Portim\u00e3o e Vila Real de Santo Ant\u00f3nio. La prima si basa sullo sviluppo di diverse fabbriche conserviere che hanno svolto un ruolo importante nell'economia locale durante il periodo dell\"Estado Novo\" (1933-1974). Dalla fine del Novecento si \u00e8 sviluppato un movimento di protesta in chiave ecologista volto a richiedere la chiusura di queste fabbriche.\nArtigianato.\nL'Algarve \u00e8 anche famosa per il suo vasellame e le sue ceramiche, in particolare quelle dipinte a mano e gli \"azulejos\", ovvero delle piastrelle in ceramica dipinta e smaltate a stagno. Numerosi punti vendita di ceramiche e vasellame sono aperti in tutto l'Algarve, comprese alcune ceramiche fondate da artisti stranieri interessati ai segreti dell'antica tradizione. Per quanto riguarda i principali laboratori di ceramica, i maggiori o comunque i pi\u00f9 noti si trovano ad Almancil, Loul\u00e9, Porches e Silves, ma molte strutture sono dispiegate in tutta la regione dell'Algarve. Altre attivit\u00e0 commerciali che riguardano il settore dell'artigianato locale sono l'\"empreita\", ovvero oggetti realizzati con rametti di palma arrotolati nelle forme pi\u00f9 svariate, e la cesteria, la quale trova applicazione nell'intrecciamento di canne e oggetti di vimini.\nTurismo.\nIl turismo costituisce la principale risorsa economica della regione. Grazie alle sue spiagge e al clima mediterraneo, l'Algarve \u00e8 diventata, dagli anni '60, una destinazione molto popolare per i turisti stranieri, principalmente provenienti dalla Gran Bretagna (il 56,7% dei turisti britannici in Portogallo sceglie questa destinazione, contro il 16,4% della zona di Lisbona). Il clima mite dell'Algarve attira i nordeuropei, specie gli scandinavi, che desiderano godere del caldo tipico della stagione estiva, ma la destinazione \u00e8 frequentata altres\u00ec da portoghesi, spagnoli (17,2% dei turisti iberici in Portogallo nel 2017), tedeschi (26,7% dei turisti tedeschi in Portogallo), francesi, olandesi e irlandesi. La regione ha ricevuto il 20% dei turisti che soggiornano in Portogallo nel 2017, di cui il 27% era portoghese e il 73% straniero. Nella statistica dei non lusitani che giungono in regione sono inclusi coloro che possiedono delle seconde case, un abitudine abbastanza diffusa localmente. Oltre alla bellezza delle sue spiagge, l'Algarve ha investito nella creazione di una rete di campi da golf. Le spiagge dell'Algarve si estendono da Praia da Marinha ad Arma\u00e7\u00e3o de P\u00eara, ma esiste anche un celebre centro termale chiamato \"Caldas de Monchique\".\nNel 1970, grazie al turismo, il settore terziario rappresentava il 52% del PIL della regione, il 3% dell'intero Portogallo continentale, impiegando quasi il 29% della popolazione attiva, ovvero circa 30.000 lavoratori. All'alba del terzo millennio, il settore terziario ha raggiunto l'83,5% del PIL della regione. Nel marzo del 2007, il ministro dell'Economia, Manuel Pinho, ha annunciato la creazione del progetto \"Allgarve\" nell'ambito di una promozione strategica dell'Algarve come destinazione turistica per visitatori stranieri.\nDopo lo scoppio della pandemia di COVID-19, il numero di visitatori \u00e8 inevitabilmente calato, compromettendo gli introiti degli anni precedenti. Per evitare che la presenza di turisti stranieri possa accrescere la portata del fenomeno sanitario sono state imposte delle restrizioni pi\u00f9 o meno severe a seconda della localit\u00e0 di provenienza.\nCriticit\u00e0.\nL'urbanizzazione si concentra principalmente sulla costa, mentre l'interno rimane piuttosto rurale e ospita molte aree forestali. La regione \u00e8 minacciata ogni anno da incendi boschivi: nell'estate del 2003 sono stati dichiarati non meno di cinque vasti roghi, di cui almeno tre di origine dolosa. L'urbanizzazione costiera \u00e8 il risultato del turismo di massa emerso negli anni Sessanta. Le prime critiche contro questa urbanizzazione si manifestarono solo negli anni Ottanta, quando crebbero le perplessit\u00e0 sulla crescente antropizzazione della regione.\nTrasporti e comunicazioni.\nTrasporti aerei.\nL'aeroporto di Faro si trova a 9\u00a0km dalla citt\u00e0. Aperto al traffico l'11 luglio 1965, attualmente \u00e8 il terzo aeroporto portoghese in termini di traffico dietro quello di Lisbona e di Porto. Nel 2019, l'aeroporto ha superato il traguardo dei 9 milioni di passeggeri annuali, con la maggior parte del traffico diretto verso altre citt\u00e0 dell'Europa. Attualmente due compagnie aeree vi mantengono una base operativa, ovvero Ryanair e TAP Air Portugal. Tra il 2011 e il 2013 sono stati eseguiti lavori di ristrutturazione per l'ampliamento e la riqualificazione del terminal aereo, allo scopo di aumentare il numero di voli, creare nuovi parcheggi per aerei e aumentare la capacit\u00e0 di accoglienza da a clienti per volta.\nTrasporti su rotaia.\nLa regione ha due linee ferroviarie: la prima, la Ferrovia del Sud, permette di raggiungere la capitale portoghese attraverso le stazioni di Campolide e la stazione algarva di Tunes. Quest'ultima risulta la seconda linea ferroviaria pi\u00f9 importante del paese, subito dopo quella del Nord. Il 13 settembre 1954 si verific\u00f2 un incidente dalle vaste proporzioni sui binari in Algarve che provoc\u00f2 pi\u00f9 di 30 morti e 50 feriti. Un'ulteriore rete ferroviaria, di carattere locale, \u00e8 la ferrovia dell'Algarve, che attraversa la regione da ovest a est, collegando le citt\u00e0 di Lagos e di Vila Real de Santo Ant\u00f3nio lungo 139,5\u00a0km di binari.\nRete stradale.\nL'Algarve \u00e8 attraversata da due autostrade: la prima, la A22, \u00e8 lunga 133\u00a0km, transita a sud della regione e collega la citt\u00e0 di Bensafrim (Lagos) ad Ayamonte, in Spagna. Altri centri urbani di una certa importanza attraversati sono le citt\u00e0 di Lagos, Portim\u00e3o, Albufeira, Loul\u00e9, Faro, Olh\u00e3o, Tavira e la citt\u00e0 di confine di Vila Real de Santo Ant\u00f3nio; inoltre, l'autostrada fornisce l'accesso all'aeroporto di Faro. La seconda autostrada, la A2, attraversa il centro della regione. Essa consente di raggiungere la capitale portoghese passando per le citt\u00e0 algarvi di Albufeira (Portim\u00e3o), Salir (Silves) e S\u00e3o Bartolomeu de Messines (Silves).\nLa regione vanta anche importanti strade secondarie come l'itinerario complementare numero 4 (\"Itiner\u00e1rios Complementares de Portugal\"), il quale collega Lagos a Vila Real de Santo Ant\u00f3nio seguendo parte del percorso che forma la sopraccitata A22. Un'altra tratta, il cosiddetto \"itiner\u00e1rio principal\", collega il nord del Portogallo (Valen\u00e7a) con il confine spagnolo a Castro Marim passando per Lisbona.\nAmministrazione.\nOrganizzazione della regione.\nL'Algarve \u00e8 la regione amministrativa pi\u00f9 meridionale del Portogallo, \u00e8 divisa in 16 comuni. Essa si fonde con la vecchia regione storica omonima, con le subregioni statistiche e con la regione statistica equivalente, cos\u00ec come in toto con il distretto di Faro. \nOltre alla giunta regionale, che esercita il potere amministrativo, tra le diverse entit\u00e0 amministrative collocate nella regione si annovera l\"Administra\u00e7\u00e3o Regional de Sa\u00fade do Algarve\", che dipende dal Ministero della Salute portoghese, la \"Dire\u00e7\u00e3o Regional de Cultura do Algarve \", ovvero delegazione del Ministero della Cultura, la \"Dire\u00e7\u00e3o Regional do Algarve do Minist\u00e9rio da Economia\", direzione regionale del Ministero dell'Economia, o la \"Dire\u00e7\u00e3o Regional do Ambiente e do Ordenamento do Territ\u00f3rio do Algarve\", direzione regionale dell'ambiente dell'Algarve. La regione \u00e8 inoltre sede della \"Dire\u00e7\u00e3o Regional de Educa\u00e7\u00e3o do Algarve\", direzione regionale dell'Istruzione, della \"Dire\u00e7\u00e3o Regional de Agricultura e Pescas do Algarve\", direzione dell'agricoltura e della pesca e della \"Dire\u00e7\u00e3o Regional de Conserva\u00e7\u00e3o da Natureza e das Florestas do Algarve\", direzione regionale per la conservazione del patrimonio naturale e delle foreste dell'Algarve.\nLa Commissione di Coordinazione e Sviluppo Regionale (\"Commiss\u00e3o de Coordena\u00e7\u00e3o e Desenvolvimento Regional\") \u00e8 un ente pubblico collegato direttamente all'autorit\u00e0 centrale per tutto ci\u00f2 che riguarda il Ministero della Agricoltura, mare, ambiente, pianificazione territoriale ed economia. La sua funzione \u00e8 quella di eseguire politiche statali e aiutare lo sviluppo economico dei comuni e della regione.\nSanit\u00e0.\nMolti ospedali hanno sede nella regione, alcuni dei quali sono particolarmente antichi. L'ospedale di Faro aveva sede nella Chiesa della Misericordia fino a quando, dal 4 dicembre 1979, fu trasferito in un nuovo edificio. L'attuale posizione di questa unit\u00e0 copre una popolazione di 253.000 abitanti. La regione vanta una seconda struttura ospedaliera, il \"Centro Hospitalar do Barlavento Algarvio\", situato a Portim\u00e3o.\nNel 2009, la regione aveva 16 centri sanitari, dispiegato uno in ogni comune, cos\u00ec come 68 \"estensioni sanitarie\" e \"unit\u00e0 sanitarie familiari\". Ci sono quattro unit\u00e0 di emergenza di base, cio\u00e8 quella di Lagos, di Albufeira, di Loul\u00e9 e di Vila Real Santo Ant\u00f3nio. I centri sanitari sono raggruppati in tre entit\u00e0: ACES Barlavento, ACES Central e ACES Sotavento.\nL\"Administra\u00e7\u00e3o Regional de Sa\u00fade do Algarve\" \u00e8 un ente pubblico, dipendente dal Minist\u00e9rio da Sa\u00fade (Ministero della Salute), che mira in particolare a garantire l'efficienza dei servizi sanitari alla popolazione e la promozione della razionalizzazione delle strutture. L\"Administra\u00e7\u00e3o Regional de Sa\u00fade do Algarve\" indica, nel 2010, che i centri sanitari della regione avevano ricevuto consultazioni, vale a dire l'8,7% in pi\u00f9 di quelle segnalate nel 2009.\nLa pandemia di COVID-19 ha messo sotto sforzo l'intero sistema sanitario regionale, che ha dovuto gestire una situazione particolarmente complessa per gran parte del 2021.\nRappresentanze estere.\nDiversi consolati hanno sede nella regione, soprattutto di Paesi facenti parte dell'Unione europea (15). Con riferimento al continente americano, sono presenti 4 consolati per 3 differenti nazioni, mentre per l'Africa vi sono 2 consolati. Oltre all'Unione Europea, il continente europeo \u00e8 rappresentato da edifici gestiti dalla Norvegia, dal Regno Unito e dalla Russia.\nSport.\nLo sport pi\u00f9 praticato nella regione \u00e8 il calcio. Le squadre professionistiche dell'Algarve con il maggior prestigio sono lo Sporting Clube Farense, lo Sporting Clube Olhanense, il Portimonense Sporting Clube e il Louletano Desportos Clube. Le prime tre squadre menzionate vantano almeno una partecipazione nella massima divisione nazionale. Tra i maggiori risultati raggiunti si segnalano la presenza in finale della Coppa di Portogallo dello SC Olhanense e dello SC Farense e, a livello internazionale, la partecipazione della Portimonense SC e dello SC Farense in Europa League.\nNel 2004, tra i comuni di Faro e Loul\u00e9, fu inaugurato lo stadio Algarve, ultimato in occasione di Euro 2004 svoltosi proprio in Portogallo. Esso ospita le partite di casa disputate dallo SC Farense e dal Louletano Desportos Clube. Tra gli altri impianti calcistici di un certo livello si segnalano l'est\u00e1dio Jos\u00e9 Arcanjo e lo stadio municipale di Portim\u00e3o. In quest'ultimo si tengono occasionalmente le partite valevoli per l'assegnazione della Supercoppa portoghese e della Coppa nazionale portoghese. Altri eventi di un certo rilievo sono l'Algarve Summer Festival, il Giro dell'Algarve e il Rally del Portogallo. Con riferimento al settore ciclistico, dal 1960 il giro dell'Algarve (\"Volta ao Algarve\") attira grandi atleti mondiali come Alberto Contador dal 2009 fino al 2011 e Lance Armstrong nel 2004. La squadra di ciclismo di Tavira vinse il Giro del Portogallo nel 2008, 2009 e 2010 con il ciclista David Blanco. La squadra \"Louletano Desportos Clube\" prevalse nel 1988 con il ciclista britannico Cayn Theakston, mentre l'algarviano Jos\u00e9 Martins vinse il tour del Portogallo nel 1947 e nel 1948. Con riferimento al rally, le tappe dell'Algarve sono state indicate come le migliori di tutto il WRC.\nLa regione ha un complesso sportivo dedicato agli sport motoristici, l'Aut\u00f3dromo Internacional do Algarve, situato a Portim\u00e3o. \u00c8 inoltre presente un circuito da corsa di 4.692 m e un tracciato per go-kart. La gara inaugurale si svolse il 2 novembre 2008 con un evento del campionato mondiale Superbike, ma il circuito nacque con l'obiettivo di ospitare la Formula 1, scopo raggiunto nel 2020, quando si tenne la prima edizione del Gran Premio del Portogallo a Portim\u00e3o. Una delle sue particolarit\u00e0 riguarda la sinuosit\u00e0 del tracciato e i lievi cambi di quota lungo i 4.653\u00a0km. Nel 2009 si svolse la prima gara in notturna nella storia del circuito, in occasione della 1.000\u00a0km di Portim\u00e3o, una prova della \"European Le Mans Series\". Anche il Campionato FIA GT fece tappa in pista nel mese di settembre dello stesso anno."}
{"id": "75920", "revid": "174925", "url": "https://it.wikipedia.org/wiki?curid=75920", "title": "Bernadetta di Lourdes", "text": ""}
{"id": "75926", "revid": "486946", "url": "https://it.wikipedia.org/wiki?curid=75926", "title": "Wong Kar Wai", "text": ""}
{"id": "75927", "revid": "486946", "url": "https://it.wikipedia.org/wiki?curid=75927", "title": "Kar-Wai Wong", "text": ""}
{"id": "75928", "revid": "486946", "url": "https://it.wikipedia.org/wiki?curid=75928", "title": "Kar Wai Wong", "text": ""}
{"id": "75929", "revid": "834", "url": "https://it.wikipedia.org/wiki?curid=75929", "title": "Antonietta Meneghel", "text": ""}
{"id": "75933", "revid": "554814", "url": "https://it.wikipedia.org/wiki?curid=75933", "title": "Plebiscito", "text": "Plebiscito \u00e8 un termine che deriva dalla lingua latina (\"plebiscitum\"), composto da \"plebs\" (\"plebe, popolo\") e \"scitum\" (participio di \"sciscere\", \"stabilire\"). Ha origine nell'antica Roma con il significato di \"interrogazione alla classe sociale dei plebei\". \nNato nel diritto romano, \u00e8 stato utilizzato diverse volte anche in et\u00e0 moderna e contemporanea, come forma di consultazione popolare su questioni politiche fondamentali, poste di solito sotto la forma di un'alternativa fra due possibilit\u00e0, pur distanziandosi fondamentalmente dall'istituto del referendum.\nPlebiscito nella Roma antica.\nNel diritto romano il \"plebis scitum\" indica la deliberazione della sola plebe riunita nei \"concilia plebis\". Inizialmente si trattava di deliberazioni interne, con efficacia limitata ai soli plebei. Solo successivamente, in seguito all'approvazione della \"Lex Hortensia\" nel 287 a.C., si afferm\u00f2 il principio per cui le decisioni assunte nei \"concilia plebis\" vincolavano tutti i cittadini.\nIl giurista romano Gaio nelle sue Istituzioni d\u00e0 la seguente definizione di \"plebiscitum\" comparandolo all'istituto della \"Lex comitialis\":\nNell'et\u00e0 imperiale, venendo meno la distinzione tra popolo e plebe, venne meno anche la differenza tra plebiscito e legge. I due termini furono sempre pi\u00f9 utilizzati promiscuamente, al punto che la maggior parte dei provvedimenti legislativi del periodo, sebbene indicati dai giuristi romani come leggi, erano in realt\u00e0 plebisciti.\nIl plebiscito in epoca moderna.\nIn epoca moderna il termine ha conservato il significato di voto popolare, distanziandosi essenzialmente dal referendum in quanto il plebiscito viene definito come scelta popolare sulla struttura dello Stato o sulle annessioni territoriali.\nNella pratica il plebiscito \u00e8 stato usato storicamente pi\u00f9 volte, come nel caso del plebiscito del 1802, con cui la Francia proclam\u00f2 con un plebiscito Napoleone Bonaparte console a vita, o del plebiscito del 1852, che proclam\u00f2 Napoleone III imperatore, o dei plebisciti risorgimentali, o anche, in tempi recenti, del plebiscito cileno del 1988, per avere una legittimazione popolare a situazioni di fatto, con votazioni spesso dall'esito scontato e schiacciante. Da qui il termine \"plebiscitario\" \u00e8 entrato nell'uso comune per indicare una votazione approvata a larghissima maggioranza."}
{"id": "75934", "revid": "1543377", "url": "https://it.wikipedia.org/wiki?curid=75934", "title": "Via Monte Napoleone", "text": "Via Monte Napoleone \u00e8 una via del centro di Milano, considerata una delle zone pi\u00f9 lussuose e uno dei maggiori centri degli acquisti del \"pr\u00eat-\u00e0-porter\". Via Monte Napoleone \u00e8 nota come la terza via pi\u00f9 cara di Europa.\nStoria.\nVia Monte Napoleone nacque seguendo l'antico tracciato delle mura romane di Milano, che a loro volta seguivano il corso del Seveso, che tuttora scorre come Grande Sevese tombinato sotto il manto stradale sul lato dispari della via.\nFino al XVIII secolo la via viene indicata nella mappe della citt\u00e0 come \"contrada di Sant'Andrea\" o \"contrada delle sbarre di Sant'Andrea\". Con l'ingresso degli austriaci nella citt\u00e0, la nuova amministrazione pose il nuovo monte di piet\u00e0 cittadino nella via, che cambi\u00f2 nome in \"contrada del Monte di Santa Teresa\". Con l'arrivo della dominazione francese e la nascita dell'omonima istituzione finanziaria, la via mut\u00f2 ancora una volta nome in \"contrada del Monte Napoleone\", nome che venne accorciato in \"contrada del Monte\" con la caduta del Regno d'Italia. Con l'unit\u00e0 d'Italia e la conseguente riforma sul nome delle vie, la via venne ribattezzata, con l'obiettivo di cancellare dalla toponomastica l'intervento degli austriaci da poco cacciati dalla citt\u00e0, col nome attuale di \"via Montenapoleone\". \nLa via nel corso della sua storia ha ospitato diversi illustri personaggi milanesi: a Palazzo Taverna (civico 2) visse e mor\u00ec lo scrittore Carlo Porta, mentre sul fronte opposto, il civico 1, era la casa in cui viveva ed era morto il poeta e scrittore Tommaso Grossi. Sempre in questa via Giuseppe Verdi avrebbe composto nel 1840 il suo Nabucco. Storicamente in passato la strada aveva il soprannome di \"el Quartier de Riverissi\", in riferimento all'usanza dei signori milanesi di togliersi il cappello in segno di riverenza, per salutare una signora che qui aveva la propria dimora.\nLa via fu teatro durante le Cinque Giornate di Milano dell'insurrezione dei patrioti contro gli Austriaci: qui aveva infatti sede il coordinamento delle forze cittadine in gioco e da qui partivano gli ordini verso tutta la citt\u00e0. Gi\u00e0 dalla fine dell'Ottocento la via si caratterizza sempre pi\u00f9 per essere una via del lusso: sempre pi\u00f9 famiglie ricche e importanti vi si trasferiscono, e al tempo stesso aprono una dopo l'altra diversi antiquari e gioiellieri di fama internazionale. Fra questi vale la pena ricordare Annibale Cusi, con la sua gioielleria divenuta la fornitrice ufficiale di Casa Savoia, le gioiellerie Buccellati, Faraone e Pederzani, la coltelleria dei Lorenzi, aperta nel 1929.\nA partire dagli anni cinquanta via Monte Napoleone s'impone come una delle vie pi\u00f9 importanti del commercio mondiale; prosegue la sostituzione delle attivit\u00e0 di produzione e l'espulsione definitiva della componente pi\u00f9 popolare della via: resistono tuttavia la \"drogheria Parini\", il \"fruttivendolo Moretti\" e il \"Salumaio di Monte Napoleone\", divenuti in qualche modo dei punti saldi della tradizione e dell'identit\u00e0 stessa della strada.\nVia Monte Napoleone si caratterizza oggi per la larghissima presenza di negozi e saloni delle pi\u00f9 prestigiose case di alta moda mondiale, inserendosi nel celebre Quadrilatero della Moda.\nCaratteristiche.\n\u00c8 costellata da negozi e saloni dei pi\u00f9 importanti nomi della moda, come Gucci, Dior, Louis Vuitton, Fendi, Bottega Veneta, Armani, Dolce &amp; Gabbana, Prada, Versace, Alberta Ferretti ecc. Assieme alle sue traverse e parallele via della Spiga, via Sant'Andrea e via Pietro Verri, costituisce il cosiddetto Quadrilatero della moda.\nViene spesso associata, non casualmente, alla borghesia milanese ricca o presunta tale; in questo modo viene rappresentata, per esempio, nel film omonimo di Carlo Vanzina del 1987. \u00c8 un punto di riferimento dei Personal shopper in quanto ricca di lussuosi negozi e showroom.\nNel 2002 con l'Associazione della via nasce il progetto \"Media\", con \"Radio\" e \"Portale\", allo scopo di rilanciare il made in Italy e tutto ci\u00f2 che fa tendenza nel mondo attraverso Milano capitale indiscussa della moda. Patrocinato dall'Assessorato Moda, Turismo Grandi Eventi del Comune di Milano, Sistema Moda Italia, Assomoda, oggi \u00e8 il primo strumento di rilancio e d'informazione sul made in Italy a livello mondiale.\nA differenza di via della Spiga, che \u00e8 in gran parte zona pedonale, via Monte Napoleone \u00e8 aperta al traffico automobilistico ed \u00e8 dotata di un marciapiede su ciascun lato della strada per la sua intera lunghezza. La strada \u00e8 asfaltata e a senso unico sull'intero tratto, ma la direzione consentita cambia ad un certo punto \u00e8 possibile solo andare verso le sue estremit\u00e0 dal suo centro, ma non \u00e8 pertanto possibile entrare in auto in via Montenapoleone dalle sue estremit\u00e0. Dall'incrocio con via Verri e via Sant'Andrea \u00e8 sia possibile andare verso corso Matteotti (in direzione di piazza San Babila) sia verso via Manzoni. Inoltre data la configurazione di via Verri e di via Sant'Andrea l'accesso automobilistico \u00e8 possibile solo da via Verri.\nIn direzione nordovest la strada termina con un incrocio, con semaforo, in via Manzoni. Oltre l'incrocio si trova la via Croce Rossa, una via che ha assunto la fisionomia di una piazzetta, oggi interamente pedonalizzata, di cui una grande parte \u00e8 occupata da un monumento fontana, il cui gusto \u00e8 spesso stato soggetto di critiche. In questa stessa piazzetta si trovano le scale che portano alla stazione della metropolitana della linea 3, denominata Montenapoleone (il cui nome \u00e8 usualmente scritto tutto attaccato)."}
{"id": "75940", "revid": "1272592", "url": "https://it.wikipedia.org/wiki?curid=75940", "title": "Kolinahr", "text": ""}
{"id": "75945", "revid": "1234826", "url": "https://it.wikipedia.org/wiki?curid=75945", "title": "Ron Weasley", "text": "Ronald Bilius Weasley, noto semplicemente come Ron Weasley, \u00e8 uno dei protagonisti della serie letteraria di \"Harry Potter\", scritta da J. K. Rowling. \u00c8 il migliore amico di Harry Potter ed Hermione Granger.\nRon \u00e8 il primo vero amico di Harry, conosciuto sull'espresso per Hogwarts. Nel corso degli anni si mostra sempre pronto a sostenere Harry in ogni occasione, sebbene talvolta si mostri geloso verso l'amico, ben pi\u00f9 famoso e talentuoso di lui. Membro della famiglia Weasley, come tutti i suoi parenti non presta attenzione alla purezza di sangue e non discrimina i nati babbani; essendo l'unico del trio nato e cresciuto in una famiglia di maghi \u00e8 a conoscenza di molte cose riguardo al mondo magico ignote a Harry ed Hermione, come la discriminazione verso i mezzogiganti, la superstizione per il Gramo e \"Le fiabe di Beda il Bardo\".\nNella serie cinematografica \u00e8 interpretato da Rupert Grint; in italiano \u00e8 doppiato da Giulio Renzi Ricci.\nCreazione e sviluppo.\nSecondo l'autrice J.K. Rowling Ron \u00e8 tra i personaggi creati il primissimo giorno. Ron \u00e8 basato sul migliore amico della Rowling, Sean Harris, ma ha chiarito che lei \"non ha mai avuto intenzione di descrivere Sean in Ron, ma questi ha un modo di parlare simile a quello di Sean.\" Come Harris per la Rowling, Ron \u00e8 sempre presente quando Harry ha bisogno di lui. Dopo la pubblicazione dell'ultimo libro la Rowling ha rivelato di aver preso in considerazione l'idea di farlo morire, sostenendo per\u00f2 che ci\u00f2 era dovuto allo star affrontando un brutto periodo e di essersi pentita di aver fatto sposare lui, invece di Harry, con Hermione.\nBiografia del personaggio.\nRon \u00e8 il sesto dei sette figli della famiglia Weasley, una famiglia di maghi purosangue considerati traditori a causa dell'amicizia che riserva a babbani e nati babbani. Ammesso ad Hogwarts, sul treno per la scuola conosce Harry Potter, con cui stringe rapidamente amicizia. Smistati entrambi in Grifondoro, fanno conoscenza con Hermione Granger che, inizialmente a loro antipatica, diventa loro amica dopo che i due la salvano da un troll di montagna. Durante l'anno aiuta Harry a impedire che Voldemort si impossessi della pietra filosofale, in grado di donare l'immortalit\u00e0 a chiunque la possieda. Dopo la riapertura della camera dei segreti alcuni ragazzi nati babbani vengono pietrificati da un basilisco, tra i quali Hermione: i due scoprono che dietro i vari attacchi si nascondeva Ginny, la sorella minore di Ron, posseduta dal diario di Tom Riddle. Dopo l'evasione di Sirius Black da Azkaban, Ron scopre che il suo topo domestico, Crosta, in realt\u00e0 \u00e8 Peter Minus, mangiamorte ex amico di Sirius, Remus Lupin e James Potter che ha tradito i genitori di Harry consegnandoli a Voldemort. Nonostante gli sforzi per catturarlo e consegnarlo ai Dissennatori, Minus riesce a fuggire. Dopo che Harry si trova suo malgrado iscritto al Torneo Tremaghi Ron si allontana per qualche tempo dall'amico, convinto che si sia iscritto volontariamente per desiderio di fama e gloria, riappacificandosi con lui solo dopo essersi reso conto dei pericoli che corre nel torneo; inoltre, una breve relazione tra Hermione e Viktor Krum suscita la gelosia del ragazzo, che riesce a riappacificarsi con il campione bulgaro solo al termine dell'anno.\nAl quinto anno, dopo il ritorno di Voldemort, Ron viene nominato prefetto di Grifondoro sostenendo Harry nella fondazione dell'Esercito di Silente e nel recupero della profezia all'Ufficio Misteri. L'anno successivo intraprende una breve relazione con Lavanda Brown, facendo ingelosire Hermione; viene poi accidentalmente avvelenato da una bottiglia di liquore indirizzata in realt\u00e0 a Silente, salvandosi grazie all'intervento di Harry. Dopo la morte di Silente per mano di Severus Piton accompagna Harry alla ricerca degli Horcrux di Voldemort: dopo aver recuperato il medaglione di Serpeverde i poteri dell'artefatto lo portano a litigare pesantemente con l'amico, abbandonando per qualche tempo il gruppo; al suo ritorno aiuta Harry a recuperare la spada di Grifondoro e distrugge il medaglione. Dopo l'assalto alla Gringott e il furto della coppa di Tassorosso si dirigono ad Hogwarts, dove riescono a distruggerla assieme al diadema di Corvonero, e dove sconfigge Fenrir Greyback assieme a Neville Paciock. Diciannove anni dopo Ron si \u00e8 sposato con Hermione, dalla quale ha avuto due figli, Rose e Hugo; inoltre, dopo aver intrapreso la carriera di Auror assieme a Harry per qualche tempo, decide di aiutare suo fratello George con il suo negozio di scherzi.\nDescrizione.\nAspetto fisico.\nRon \u00e8 descritto come un ragazzo alto e allampanato, col volto coperto di lentiggini, gli occhi azzurri e i tipici capelli rossi della famiglia Weasley.\nCarattere e personalit\u00e0.\nIl personaggio di Ron presenta molti degli stereotipi tipici della spalla; \u00e8 spesso usato come intramezzo comico, \u00e8 leale all'eroe e non ha molti talenti che Harry invece possiede, almeno in termini di capacit\u00e0 magiche; d\u00e0 comunque prova del suo coraggio in molte occasioni, sacrificandosi nella partita a scacchi giganti nel primo libro o entrando nella Foresta proibita con Harry nonostante la sua grande aracnofobia.\nAlcune delle qualit\u00e0 di Ron servono ad enfatizzare le caratteristiche di Harry: mentre Harry \u00e8 un orfano con pi\u00f9 oro di quello che gli serva, Ron proviene da una famiglia molto numerosa e molto amorevole ma povera; gran parte dei suoi effetti personali sono di seconda mano. Harry \u00e8 famoso ma preferirebbe evitare i riflettori; Ron, al contrario, \u00e8 spesso paragonato ad un semplice lacch\u00e9 e si mostra talvolta geloso del successo dell'amico. Infine, Ron \u00e8 l'ultimo dei suoi fratelli, non essendo n\u00e9 un giocatore di Quidditch eccellente, n\u00e9 uno studente modello. Tutti questi fattori combinati fanno sentire Ron notevolmente insicuro; il suo complesso d'inferiorit\u00e0 \u00e8 la maggiore spinta che lo accompagna nel suo sviluppo come personaggio.\nL'essere spesso paragonato ai fratelli, e soprattutto la sua amicizia con il famoso Harry Potter e la strega pi\u00f9 brillante del loro anno, Hermione Granger, fa sentire Ron enormemente a disagio e messo in ombra: nel settimo libro tali emozioni vengono accentuate dalla vicinanza con l'Horcrux di Voldemort, spingendo il ragazzo ad un pesante litigio con Harry e all'abbandono del gruppo: subito pentitosi delle sue azioni, dopo qualche tempo riesce a tornare dai due amici grazie al deluminatore lasciatogli in eredit\u00e0 da Albus Silente, salvando Harry dall'annegamento e distruggendo il medaglione di Serpeverde. In quel momento comprende che non \u00e8 necessario essere famosi o particolarmente talentuosi per poter brillare, riuscendo finalmente ad innalzarsi al di sopra dei suoi fratelli. La Rowling stessa afferma che \"Ron \u00e8 il pi\u00f9 immaturo dei tre personaggi principali, ma nell'ultimo libro riesce a crescere e maturare. Non \u00e8 mai stato forte, e la gente lo conosceva perlopi\u00f9 come amico di Harry [...] ma nell'ultimo libro ha avuto modo di trovarsi di fronte alle sue debolezze. Ma \u00e8 esattamente questo che fa di Ron un uomo.\".\nCome tutti i membri della sua famiglia, che \u00e8 giudicata infatti composta da traditori del proprio sangue, Ron non presta attenzione all'ascendenza delle persone, e anzi si infuria quando Malfoy insulta Hermione dandole della \"mezzosangue\".\nBacchetta, oggetti magici e animali domestici.\nLa prima bacchetta magica di Ron \u00e8 di frassino con il nucleo di crine di unicorno; come molti altri suoi possedimenti \u00e8 di seconda mano, appartenuta in passato al fratello Charlie. Questa bacchetta viene spezzata dal Platano Picchiatore all'inizio del secondo libro e riparata maldestramente dallo stesso Ron: a causa di ci\u00f2 non funziona correttamente per tutto l'anno scolastico, causando spiacevoli incidenti e incantesimi malfunzionanti che talvolta si ritorcono contro chi li scaglia; tra gli episodi si possono citare l'incantesimo per far vomitare lumache scagliato contro Draco Malfoy e ritortsi contro Ron stesso, e l'incantesimo di memoria scagliato da Gilderoy Allock che causa a quest'ultimo un'amnesia irreversibile. La seconda bacchetta di Ron \u00e8 di salice con il nucleo di crine di unicorno. La prima bacchetta di Ron gli \u00e8 stata assegnata dall'autrice attraverso l'associazione celtica di un albero ad ogni periodo dell'anno: Ron \u00e8 nato il primo marzo, e il legno assegnato al periodo che va dal 18 febbraio al 17 marzo \u00e8 il frassino.\nNel settimo libro Ron riceve in eredit\u00e0 da Silente il deluminatore, un oggetto in grado di spegnere qualsiasi luce; dopo l'abbandono di Harry e Hermione, il ragazzo scopre un altro utilizzo dell'oggetto, ossia la capacit\u00e0 di materializzare il possessore ovunque vi sia bisogno di lui: Ron utilizza questo potere per tornare dagli amici, pentito delle sue azioni.\nNei primi libri Ron ha come animale domestico il topo Crosta (Scabbers), ereditato dal fratello maggiore Percy; nonostante Ron lo giudichi come noioso e inutile, \u00e8 profondamente afflitto dalla sua apparente morte nel terzo libro, quando sembra che sia stato mangiato dal gatto di Hermione. Al termine dello stesso libro si scopre che in realt\u00e0 Crosta \u00e8 Peter Minus, Mangiamorte che ha consegnato i genitori di Harry a Voldemort tradendo la loro fiducia. Dopo la fuga di questi riceve in regalo da Sirius Black, come ammenda per avergli fatto perdere l'animale domestico, un piccolo gufo che Ginny in seguito battezza Leotordo (Pigwidgeon): Ron, trovando il nome stupido, lo chiama solitamente Leo (Pig).\nApparizioni in altri media.\nRon compare nell'opera teatrale \"Harry Potter e la maledizione dell'erede\", dove aiuta i suoi amici a salvare Albus Severus Potter e Scorpius Malfoy da Delphini Riddle.\nAdattamenti cinematografici.\nNella saga cinematografica di Harry Potter Ron Weasley \u00e8 interpretato da Rupert Grint. Nonostante la fama e il successo che ha ottenuto interpretando il giovane mago, Grint ha ammesso di aver pensato pi\u00f9 volte di abbandonare le riprese per via della pressione e dallo stress date dalla vita sotto i riflettori, causati anche della sua timidezza.\nAccoglienza.\n\u00c8 stato scelto da IGN come terzo personaggio preferito di \"Harry Potter\", affermando che lo status di Ron come spalla comica lo rende \"istantaneamente accattivante\" e che la sua frustrazione e i flirt con Hermione siano i suoi \"momenti culminanti\".\nNella cultura di massa.\nIl personaggio di Ron compare in svariate parodie di Harry Potter. Seth Meyers interpreta Ron nel \"Saturday Night Live\" nello sketch in cui Lindsay Lohan interpreta Hermione. Nello Show \"The Big Impression\", Alistair McGowan ha messo in scena uno sketch intitolato \"Louis Potter and the Philosopher's Scone\", dove Ron \u00e8 interpretato da Anne Robinson. Nel 2003, Comic Relief ha realizzato una parodia chiamata \"Harry Potter and the Secret Chamberpot of Azerbaijan\", nella quale Jennifer Saunders appare sia come Ron che come J. K. Rowling. In \"Harry Podder: Dude Where's My Wand?\", un'opera a cura della \"Desert Star Theater\" nello Utah, scritta dalle sorelle Laura, Amy e Anna Lewis, Ron compare con il nome di \"Ron Sneasley\". Negli sketch \"Harry Bladder\" nello show \"All That\", Ron compare come \"ReRon\" ed \u00e8 interpretato da Bryan Hearne. Nella commedia del 2008 \"Yes Man\", Carl (interpretato da Jim Carrey) partecipa a una festa a tema \"Harry Potter\" ospitato da Norman (Rhys Darby), quest'ultimo travestito da Ron. In \"A Very Potter Musical\" (2009) e in \"A Very Potter Sequel\" (2010), musical parodistici ad opera della StarKid Productions, Ron \u00e8 interpretato da Joey Richter."}
{"id": "75946", "revid": "121070050", "url": "https://it.wikipedia.org/wiki?curid=75946", "title": "Modello a spirale", "text": "Il modello a spirale \u00e8 un modello del ciclo di vita del software che consente di rappresentare i diversi cicli di vita, per cui pu\u00f2 essere visto come un \"metamodello\".\nDescrizione.\nPer ovviare ai problemi dei modelli precedentemente sviluppati, (Modello a cascata, Prototipazione Rapida) \u00e8 nata la metodologia a spirale (o iterativa), ancora oggi ampiamente utilizzata. Proposta da Barry Boehm nel 1988, scompone il processo di sviluppo in quattro fasi multiple, ciascuna ripetuta pi\u00f9 volte.\nDefinizione.\nI capisaldi sono:\nNel modello iterativo sono quindi presenti le stesse fasi del modello a cascata, ma i tempi sono pi\u00f9 ristretti e dalla fase di testing si torna poi a quella di pianificazione per applicare eventuali correzioni al risultato dello sviluppo.\nPianificazione.\nNella pianificazione si determinano degli obiettivi, delle alternative e i vincoli associati al progetto. Il committente e il fornitore del sistema interagiscono allo scopo di definire in maniera sufficientemente univoca cosa deve essere realizzato e come. In questa fase \u00e8 buona norma redigere dei documenti, in principio non eccessivamente dettagliati, che fissino i punti fondamentali della pianificazione del lavoro futuro.\nAnalisi dei rischi.\nNell'analisi dei rischi si identificano e si analizzano i problemi e i rischi associati al progetto, al fine di determinare delle strategie per controllarli. Tra i rischi che devono essere presi in considerazione vi sono i fattori di costo, di tempo e di variazione delle specifiche.\nI rischi pi\u00f9 evidenti da valutare sono quelli di carattere economico, facendo riferimento ai costi di realizzazione, gestione e di esercizio.\nAltri parametri di rischio sono il tempo e la variazione delle specifiche.\nSviluppo.\nNella fase di sviluppo si procede alla vera e propria realizzazione: i tempi di realizzazione di questa attivit\u00e0, che comprende sia la codifica sia la verifica, sono tra i pi\u00f9 lunghi tra tutti quelli previsti all'interno del ciclo di vita del prodotto software.\nVerifica.\nNella fase di verifica il committente valuta se il sistema realizzato risponde alle sue esigenze. Attraverso questa fase il committente verifica che il prodotto soddisfi effettivamente i requisiti richiesti. Una logica conseguenza del fatto che un prodotto software non superi la fase di validazione dei requisiti \u00e8 la necessit\u00e0 di impostare un nuovo ciclo di attivit\u00e0 in cui definire pi\u00f9 chiaramente -o ridefinire in tutto - i requisiti non realizzati e passare a un'ulteriore sessione di analisi dei rischi, di sviluppo e di verifica. "}
{"id": "75947", "revid": "2023463", "url": "https://it.wikipedia.org/wiki?curid=75947", "title": "NBA Western Conference", "text": "La Western Conference \u00e8 una delle due conference che compongono la NBA, l'altra conference \u00e8 la Eastern Conference. La Western Conference raggruppa le squadre appartenenti agli stati occidentali degli Stati Uniti d'America. La conference \u00e8 composta da 15 squadre, suddivise a loro volta in tre division, ognuna composta da 5 squadre.\nPrima della sua creazione, le squadre erano divise tra Eastern Division, Midwest Division e Western Division. \nL'attuale suddivisione delle division \u00e8 stata adottata a partire dalla stagione 2004-2005, quando gli Charlotte Hornets sono diventati la trentesima squadra NBA. Si \u00e8 reso quindi necessario lo spostamento dei New Orleans Hornets dalla Central Division, appartenente alla Eastern Conference, alla nuova Southwest Division, parte della Western Conference.\nClassifica attuale.\nNote:"}
{"id": "75951", "revid": "1067855", "url": "https://it.wikipedia.org/wiki?curid=75951", "title": "NBA Eastern Conference", "text": "La Eastern Conference \u00e8 una delle due conference che compongono la NBA, l'altra conference \u00e8 la Western Conference. La Eastern Conference raggruppa le squadre appartenenti agli stati orientali degli Stati Uniti d'America, oltre alla franchigia canadese dei Toronto Raptors. La conference \u00e8 composta da 15 squadre, suddivise a loro volta in tre division, ognuna composta da 5 squadre.\nPrima della sua creazione, le squadre erano divise tra Eastern Division, Midwest Division e Western Division. \nL'attuale suddivisione delle division \u00e8 stata adottata a partire dalla stagione 2004-2005, quando gli Charlotte Hornets sono diventati la trentesima squadra NBA. Si \u00e8 reso quindi necessario lo spostamento dei New Orleans Hornets dalla Central Division, appartenente alla Eastern Conference, alla nuova Southwest Division, parte della Western Conference.\nClassifica attuale.\nNote:"}
{"id": "75958", "revid": "1452073", "url": "https://it.wikipedia.org/wiki?curid=75958", "title": "Claudia Livilla", "text": "Fu per due volte candidata al titolo di Augusta, tramite il matrimonio con Gaio Cesare (possibile successore di Augusto), poi tramite quello con Druso minore (figlio di Tiberio e suo erede), ma entrambi i mariti morirono prematuramente, non riuscendo dunque ad ottenere la porpora imperiale. Secondo gli autori antichi, sembra non fosse estranea alla morte del secondo coniuge, in quanto avrebbe aiutato Seiano, potente prefetto del pretorio sotto Tiberio, di cui sarebbe divenuta amante, ad avvelenarlo. Quando quest'ultimo cadr\u00e0 in disgrazia, Livilla lo seguir\u00e0, anche se i dettagli della sua morte risultano tutt'oggi poco chiari.\nFonti.\nLe notizie su Livilla sono frammentarie, sparse principalmente fra Tacito e Cassio Dione, con alcuni accenni minori in Svetonio. Il primo narra della donna nella prima esade dei suoi \"Annali\", che coprono nel loro complesso gli anni dalla morte di Augusto sino a quella di Nerone, anche se l'opera presenta alcune lacune; il secondo fa menzione di Livilla nei libri LVII-LVIII della sua \"Storia romana\", che copre gli anni dalla mitica fondazione sino al 229, giuntaci in gran parte in una versione riassunta dal monaco Xifilino; il terzo menziona di sfuggita Livilla nelle sue biografie di Tiberio e Claudio, rispettivamente zio e fratello di Livilla, nel contesto della sua opera \"Vite dei Cesari\", una raccolta biografica delle vite di imperatori romani, da Giulio Cesare a Domiziano. \nIn particolar modo, Tacito, che \u00e8 la nostra fonte pi\u00f9 completa al riguardo, ne traccia un ritratto poco approfondito. Prima del 23, anno della morte del secondo marito, Livilla \u00e8 sempre posta, senza tratti positivi, in relazione a personalit\u00e0 pi\u00f9 forti e influenti. All'inizio del quarto libro, Livilla viene sedotta e soggiogata da un'altra forte personalit\u00e0, quella di Seiano; la menzione della sua bellezza serve forse per creare un ironico parallelo con la leggendaria Lucrezia, tramite una citazione di Tito Livio (\"amissa pudicitia\") mentre la sua mancanza di giudizio politico \u00e8 evidenziata dalla scelta di tradire tutto per un \"municipalis adulter\" quale Seiano. Successivamente, Livilla \u00e8 ritratta come una marionetta in mano al prefetto, mentre dopo che Tiberio si \u00e8 opposto al matrimonio fra la donna e Seiano, essa sparisce quasi totalmente dall'azione. La grande lacuna del quinto libro avrebbe incluso la sua morte, e la narrazione riprende quando ormai Livilla \u00e8 spirata; le modalit\u00e0 della sua morte in Tacito non sono note. Un frammento del quinto libro pare suggerire che, all'indomani della morte di Seiano, Tacito abbia narrato presumibilmente con indignazione di una frenetica serie di accuse rivolte a presunti adulteri con Livilla. Dunque Livilla \u00e8 dipinta come una donna che fugge dai suoi doveri morali, ponendola in un paragone sfavorevole con Agrippina maggiore.\nBiografia.\nOrigini familiari.\nLivilla nacque da Druso maggiore, figlio di Tiberio Claudio Nerone e di Livia Drusilla nonch\u00e9 fratello di Tiberio ed Antonia minore, figlia di Marco Antonio ed Ottavia, sorella di Augusto, probabilmente fra il 14 e l'11 a.C. Fu l'unico figlio della coppia a raggiungere l'et\u00e0 matura, assieme a Germanico e al futuro imperatore Claudio. Pare inoltre che Livilla avesse deplorato la possibilit\u00e0 che quest'ultimo divenisse principe. Nel 9 a.C., mor\u00ec il padre nell'anno del suo consolato per una malattia, lasciando la madre vedova. \nGiovinezza.\nSpos\u00f2 in prime nozze Gaio Cesare, nipote di Augusto e destinato a succedergli sul trono, e dopo la morte di questi, nel 4 Druso minore, figlio di Tiberio, assicurando cos\u00ec a Druso stesso un posto nei piani dinastici di Augusto. Dal matrimonio con Druso nacquero Giulia Livia, che spos\u00f2 in prime nozze il figlio maggiore di Germanico, Nerone Cesare, e poi l'eques Rubellio Blando, e nel 19 Germanico Gemello e Tiberio Gemello.. Tuttavia, nonostante la nascita di due gemelli fosse stata celebrata da Tiberio in persona, nel contesto della \"domus\" Livilla soffriva secondo le fonti la rivalit\u00e0 con Agrippina maggiore, per via della maggiore fecondit\u00e0 di quest'ultima.\nMoglie di Druso minore e amante di Seiano.\nSebbene da fanciulla Livilla non fosse bellissima, crescendo divenne una donna piuttosto avvenente. Druso minore, suo marito, fece riferimento a lei in Senato, quando si tratt\u00f2 di respingere la proposta di Aulo Cecina Severo di vietare la presenza delle mogli presso i comandanti provinciali. Gli stessi Tiberio e Livia Drusilla la tenevano in grande considerazione, in quanto sorella di Germanico e moglie di Druso.. Quest'ultimo, per\u00f2, mor\u00ec nel 23; lo segu\u00ec poco dopo uno dei figli della coppia, Germanico Gemello.. Tiberio credette che il figlio fosse morto per le sue intemperanze, o per una malattia, ma secondo le fonti antiche a causarne la fine furono, in un'azione congiunta, la stessa Livilla e il prefetto del pretorio Lucio Elio Seiano, che ne era diventato l'amante e che lo avrebbe aiutato ad avvelenare il marito, con l'aiuto del medico Eudemo e dell'eunuco Ligdo. Seiano aveva infatti motivi d'odiare Druso, che non vedeva di buon occhio la sua ascesa al potere e col quale sarebbe addirittura venuto alle mani. I motivi dietro l'apparente scelta di Livilla di abbracciare la cause di Seiano sono stati discussi. Mentre alcuni hanno suggerito che la relazione con Seiano sia iniziata solo dopo la morte del marito, la donna non era immune dall'ambizione anche con Druso in vita: infatti, il primato dei figli del defunto Germanico potrebbe averla spinta ad aderire alla persona del prefetto. Cionondimeno, le reali cause della morte di Druso minore restano oscure, ed \u00e8 probabile che Livilla non abbia avuto alcun ruolo in merito e che la vicenda dell'avvelenamento sia stata costruita a posteriori.\nApparentemente, Livilla collabor\u00f2 con Seiano nel minare la reputazione di Agrippina presso l'anziana Livia Drusilla, tramite l'aiuto di abili calunniatori, e sfruttando sua figlia Giulia Livia, moglie di Nerone, figlio di Agrippina, per carpire qualunque frase avventata uscisse dalla bocca del giovane. Nel 25, Seiano chiese a Tiberio di poter sposare Livilla, apparentemente pressato proprio da quest'ultima, ottenendo di risposta un rifiuto. Tuttavia, probabilmente, la coppia riusc\u00ec a sposarsi qualche anno pi\u00f9 tardi, anche se l'esatta dinamica degli eventi non \u00e8 chiara. Le fonti suggeriscono che Seiano fosse entrato a far parte della casa imperiale sposandone un membro, ma non \u00e8 chiaro se esso sia da identificare con Claudia Livilla o sua figlia Giulia Livia. \nCaduta e morte.\nNel 31, Seiano cadde in disgrazia e fu condannato a morte. Forse fu la madre di Livilla, Antonia, a denunciare il prefetto presso Tiberio, che all'epoca aveva abbandonato Roma. In seguito a una lettera di Apicata, l'ex-moglie di Seiano, Livilla fu denunciata come parte del complotto per uccidere Druso minore, e perse la vita, anche se le modalit\u00e0 della sua morte non sono chiare, se sia stata affidata alla madre Antonia, che l'avrebbe fatta morire di fame, o sia stata messa a morte da Tiberio stesso. Nel 32, il Senato mise al bando la memoria della donna tramite \"damnatio memoriae\".\nDopo la morte di Livilla, sorsero un gran numero di accuse di adulterio nei suoi confronti.\nNella cultura di massa.\nLetteratura.\nLivilla viene menzionata nel coro dellOttavia\" dello pseudo-Seneca, nel contesto della narrazione del destino di alcune donne della \"Domus Augusta\"; per il suo comportamento adulterino, essa \u00e8 esclusa dal novero delle eroine tragiche. Livilla appare nelle tragedie ' (1603) di Ben Jonson, \"The Tragedy of Tiberius Claudius Nero\" (1607) di autore ignoto, \"La mort d'Agrippine\" (1654) di Cyrano de Bergerac, \"Sejano\" (1722) di Giovanni Artico di Porcia, \"Il Sejano\" (1729) di Saverio Pansuti, e \"Druso\" (1816) di Francesco Benedetti, sempre in relazione con Seiano. Livilla \u00e8 presente anche nel dittico musicale \"La prosperit\u00e0 di Elio Seiano\" e \"La caduta di Elio Seiano\" (1667) di Nicol\u00f2 Minato. Il romanzo \"Io, Claudio\" di Robert Graves include Livilla nella narrazione, allargando il suo ruolo in relazione al confinamento di Agrippa Postumo e alle manovre adulterine con Seiano.\nTelevisione.\nLivilla appare nella serie \"The Caesars\" (1968), interpretata da Suzan Farmer, dove compare in tre episodi. Nella serie targata BBC \"Io Claudio imperatore\" (1976), ispirata al succitato romanzo, Livilla appare, interpretata da Patricia Quinn. La donna compare infine in \"A.D.\" (1985), dove \u00e8 interpretata da Susan Sarandon."}
{"id": "75959", "revid": "1714743", "url": "https://it.wikipedia.org/wiki?curid=75959", "title": "Ferdinando IV di Castiglia", "text": "Origini.\nEra il figlio maschio primogenito del re di Castiglia e Le\u00f3n Sancho IV e di Maria di Molina, figlia di Alfonso di Molina (figlio del re del Le\u00f3n, Alfonso IX e della regina di Castiglia, Berenguela) e della sua terza moglie, Mayor T\u00e9llez di Meneses.\nBiografia.\nNel \"Chronicon Domini Joannis Emmanuelis\" viene riportata, nel dicembre del 1285, la nascita di Ferdinando (\"Rex Dns Fernandus, filius Regis Dni Sancii, in Hispali\").\nNel corso del 1294 Ferdinando fu fidanzato prima con Margherita di Francia (1288- novembre 1294) e poi in novembre con Bianca di Francia (1290-1295), entrambe figlie del re di Francia, Filippo IV il Bello e di Giovanna I di Navarra.\nNel 1295, alla morte del padre, divenne re a soli nove anni di et\u00e0 e fu incoronato col nome di Ferdinando IV; Maria di Molina, quale tutrice, venne nominata reggente assieme a Enrico di Castiglia. Fu un periodo estremamente difficile, poich\u00e9 la giovane et\u00e0 poneva il re in condizioni di grande debolezza di fronte alle rivendicazioni di altri due pretendenti: lo zio, il principe Giovanni, che si appropri\u00f2 del regno di Le\u00f3n, e soprattutto il cugino, Alfonso de la Cerda, successore designato dal nonno Alfonso X, al quale Sancho IV aveva usurpato il trono.\nIl pretendente alla corona di Castiglia, Alfonso de la Cerda, che dal 1276 si era rifugiato in Aragona e, nel 1288, a Jaca era stato proclamato re di Castiglia da Alfonso III di Aragona, fece le sue richieste sempre pi\u00f9 pressanti, con l'appoggio del re d'Aragona, Giacomo II, cognato di Ferdinando, che, dopo la morte del suocero, aveva rinviato in Castiglia la moglie, Isabella di Castiglia.Sfruttando questa situazione di incertezza e approfittando della giovane et\u00e0 del nuovo re di Castiglia, il re del Portogallo, Dionigi, dichiar\u00f2 guerra alla Castiglia, che si affrett\u00f2 a restituire le citt\u00e0 di Serpa e Moura ed inoltre a cedere al Portogallo le citt\u00e0 di Aroche ed Aracena.\nL'anno seguente Dionigi invase ed annesse il distretto di Ribac\u00f4a (che oggi comprende i municipi di Almeida, Figueira de Castelo Rodrigo, Pinhel e Sabugal), compreso tra i fiumi C\u00f4a e Duero.Nel 1297 fu siglato il trattato di Alca\u00f1ices con Dionigi; la reggente Maria con Ferdinando IV, riconosciuto il Ribac\u00f4a al Portogallo, sancivano una pace della durata di quarant'anni, che prevedeva amicizia e mutua difesa.\nFerdinando IV salv\u00f2 il trono solo grazie all'abilit\u00e0 con la quale la regina madre seppe mediare tra le varie forze in campo, alternando le concessioni tra nobilt\u00e0, clero e comuni, mantenendo un difficile equilibrio, appoggiandosi ora all'una ora all'altra fazione.Comunque, nonostante che, secondo la \"Chronicon Domini Joannis Emmanuelis\", nel 1297, il re d'Aragona, Giacomo II, attaccasse la Castiglia e occupasse il regno di Murcia, sempre, secondo la \"Chronicon Domini Joannis Emmanuelis\", la reggente, Maria di Molina, riusc\u00ec ad avere ragione dei ribelli, guidati da Diego [V] de Haro e appoggiati da Dionigi del Portogallo.\nNel 1300, il re di Aragona, Giacomo II, attacc\u00f2 ancora la Murcia per riprendersi i territori che spettavano all'Aragona, secondo il trattato di Almizra del 1244 tra Giacomo I di Aragona e Alfonso X di Castiglia che confermava il trattato, del 1179, siglato tra Alfonso VIII di Castiglia ed Alfonso II d'Aragona, a Cazorla.\nNel 1301, dopo aver visto convalidato il matrimonio dei suoi genitori, dato che aveva raggiunto la maggior et\u00e0, Ferdinando IV fu dichiarato maggiorenne e mentre la madre, Maria, si ritirava a vita privata, anche perch\u00e9 i rapporti coll'ingrato figlio non furono dei migliori, la tutela dello zio Enrico si protrasse sino al febbraio dell'anno dopo.\nNel 1301 anche lo zio, il principe Giovanni, rinunci\u00f2 alle sue pretese sul regno di Le\u00f3n, in cambio di cospicue donazioni.\nNel 1302, a Valladolid, Ferdinando IV spos\u00f2 Costanza del Portogallo, figlia di Dionigi del Portogallo e di Isabella di Aragona, figlia del re di Aragona Pietro III d'Aragona e della regina Costanza di Sicilia.\nNel 1304 Giacomo II ed il re di Castiglia, Ferdinando IV trovarono un accordo che portava il confine sul corso del rio Segura, conosciuto come \"Sentencia Arbitral de Torrellas\", confermato l'anno seguente (1305) col trattato di Elche, dove la Murcia veniva confermata alla Castiglia, mentre le citt\u00e0 di Orihuela, Elche, Caudete, Elda et Alicante, passavano al regno di Valencia, che faceva parte della corona d'Aragona, mentre Cartagena veniva restituita alla Castiglia.Col trattato di Torrellas, fu anche concordato che Alfonso de la Cerda rinunciava a tutti i suoi diritti sul trono di Castiglia in cambio delle signorie di Alba, B\u00e9jar e Gibrale\u00f3n.\nFatta la pace con l'Aragona si dedic\u00f2 alla guerra contro i Mori del Sultanato di Granada. Nel 1309, Giacomo II di Aragona, a seguito dell'armonia ritrovata con la Castiglia, and\u00f2 in aiuto di Ferdinando IV, per la conquista, di Gibilterra (che per\u00f2, nel 1333, fu nuovamente perduta), a cui parteciparono anche truppe portoghesi.\nConquistata Gibilterra, nel 1309, pose l'assedio ad Algeciras e mentre stava pianificando l'assalto a quest'ultima citt\u00e0 di improvvisamente lo sorprese la morte, nel settembre del 1312. Gli successe il figlio Alfonso, di pochi mesi, e sua madre, Maria di Molina fu nominata tutrice, assieme al figlio, Pietro,del nipotino, e dovette assumere nuovamente la reggenza che tenne sino alla sua morte avvenuta a Valladolid nel 1321.\nDiscendenza.\nFerdinando e Costanzas ebbero tre figli:"}
{"id": "75962", "revid": "1543377", "url": "https://it.wikipedia.org/wiki?curid=75962", "title": "Druso maggiore", "text": "Biografia.\nOrigini familiari e giovinezza.\nSecondo Svetonio, Druso nacque con il prenome di \"Decimus\", in seguito cambiato in \"Nero\". Egli nacque poco dopo il divorzio di sua madre Livia Drusilla dal padre, Tiberio Claudio Nerone, al tempo del suo matrimonio con Augusto. Cos\u00ec ci riferisce Svetonio a proposito della sua nascita:\nD'altro canto, la voce secondo la quale Druso sarebbe stato figlio biologico del suo patrigno Augusto fu sostenuta anche dal figlio di Druso maggiore, Claudio, una volta divenuto imperatore. Egli fu educato, insieme al fratello maggiore, il futuro imperatore Tiberio, dal nuovo sposo della madre, che secondo alcuni era anche il suo vero padre (ma moderne interpretazioni sostengono che Livia non aveva ancora incontrato Augusto quando fu concepito Druso). In una lettera di Augusto a Tiberio, il patrigno racconta di aver giocato con Druso durante una delle festivit\u00e0 romane:\nMatrimonio con Antonia.\nSpos\u00f2 Antonia minore, figlia di Marco Antonio e di Ottavia minore (sorella di Augusto) dalla quale ebbe diversi figli, ma soli tre gli sopravvissero: Germanico (15 a.C.-19), il futuro imperatore Claudio (10 a.C.-54) e Claudia Livilla o Livia Giulia (13 a.C.-31).\nDruso, uomo di sani principi morali, rimase sempre fedele alla moglie, Antonia, cos\u00ec come la stessa era stata con lui durante i suoi lunghi anni di assenza per le campagne militari al Nord.\nCarriera politica e militare.\nPrimi successi nell'esercito.\nIl padre adottivo concesse numerosi privilegi al figliastro; nel 19 a.C., ebbe la possibilit\u00e0 di ricoprire cariche pubbliche (\"cursus honorum\"), cinque anni prima dell'et\u00e0 consentita per legge.\nDivenuto questore nel 16 a.C., fu uno dei pi\u00f9 audaci realizzatori della politica militare di Augusto, combattendo contro Reti e Vindelici a nord dei passi alpini, in quella che sar\u00e0 la nuova provincia di Rezia.\nNel 15 a.C., insieme al fratello Tiberio, condusse una campagna militare contro le popolazioni dei Reti, stanziati tra il Norico e la Gallia Comata, e Vindelici. Druso aveva gi\u00e0 in precedenza scacciato dal territorio italico i Reti, che si erano resi colpevoli di numerose scorrerie, ma Augusto decise di inviare anche Tiberio affinch\u00e9 la situazione fosse definitivamente risolta. I due, nel tentativo di accerchiare il nemico attaccandolo su due fronti senza lasciargli vie di fuga, progettarono una grande \"operazione a tenaglia\" (risultata fondamentale nelle successive campagne germaniche del 12-9 a.C.), che misero in pratica anche grazie all'aiuto dei loro luogotenenti: Tiberio mosse dalla Gallia Comata (\"Lugdunum\"), passando per l'Elvezia, mentre il fratello minore da Aquileia (Gallia cisalpina) e raggiunta Tridentum, divise l'esercito in due colonne. Una prima colonna percorse la valle dell'Adige e dell'Isarco (alla cui confluenza costru\u00ec il \"Pons Drusi\", presso l'attuale Bolzano), risalendo fino all'Inn; la seconda percorse quella che diventer\u00e0 sotto l'imperatore Claudio la via Claudia Augusta (tracciata pertanto dal padre Druso) e che attraverso la val Venosta ed il passo di Resia, raggiungeva anch'essa il fiume Inn. Tiberio, che avanzava da ovest, sconfisse i Vindelici nei pressi di Basilea e del lago di Costanza; in quel luogo i due eserciti poterono riunirsi e prepararsi a invadere la Vindelicia. Druso nel frattempo aveva sconfitto e sottomesso i popoli dei Breuni e dei Genauni. L'azione congiunta permise ai due fratelli di avanzare fino alle sorgenti del Danubio, dove ottennero l'ultima e definitiva vittoria sui Vindelici. Questi successi permisero ad Augusto di sottomettere le popolazioni dell'arco alpino fino al Danubio, e gli valsero una nuova acclamazione imperatoria, mentre Druso, figliastro prediletto di Augusto, per questa vittoria ottenne gli \"ornamenta praetoria\" e il rango pretorio.\nCampagne in Germania (12 - 9 a.C.).\nLegato in Gallia Comata nel 13 a.C., una volta che Augusto abbandon\u00f2 la provincia e fece ritorno a Roma, assunse il comando delle operazioni militari contro le trib\u00f9 germaniche ad est del Reno, che avevano in precedenza pi\u00f9 volte invaso i territori imperiali. Nel corso dei quattro anni successivi (dal 12 al 9 a.C.), si spinse fino all'Ems, poi al Weser e infine fino all'Elba, iniziando a costruire una prima rete di fortificazioni difensive.\nNel corso della prima campagna del 12 a.C., Druso, che aveva gi\u00e0 programmato un'invasione della Germania insieme ad Augusto (16-13 a.C.), per prima cosa respinse un'invasione di Sigambri e dei loro alleati Tencteri e Usipeti, che avevano mosso contro le genti galliche di confine della Gallia Comata. Penetr\u00f2 all'interno del territorio germano, passando per l'isola dei Batavi (probabili alleati di Roma) e devast\u00f2 le terre di Usipeti e Sigambri. Dopo aver disceso con una flotta il Reno in direzione del Mare del Nord (grazie anche alla costruzione di un canale artificiale, la \"fossa Drusi\"), si rese alleati i Frisi e penetr\u00f2 nel territorio dei Cauci, fino oltre l\"Amisia\" (l'attuale Ems, dove potrebbe aver costituito un avamposto per l'attracco):\nRientrato a Roma, venne designato \"praetor urbanus\" per l'anno successivo, la carica pi\u00f9 prestigiosa tra i pretori, nonostante possedesse gi\u00e0 la carica di pretore.\nNell'11 a.C. Druso oper\u00f2 pi\u00f9 a sud, affrontando e battendo per primi e sottomettendo il popolo degli Usipeti. Gett\u00f2, quindi, un ponte sul fiume \"Lupia\" (l'attuale Lippe), che si trova di fronte a \"Castra Vetera\" (Xanten) ed invase il territorio dei Sigambri, che erano per\u00f2 assenti poich\u00e9 in lotta con i vicini Catti. Penetrato all'interno della Germania Magna, raggiunse prima il popolo dei Marsi e poi i confini occidentali dei Cherusci sul fiume \"Visurgis\" (l'attuale Weser). E avrebbe attraversato questo fiume se on fosse stato a corto di approvvigionamenti e non fosse sopraggiunto l'inverno. Cassio Dione aggiunge che nel suo accampamento, nei pressi del Weser, venne visto uno sciame di api, quasi che fosse un presagio negativo a non proseguire in territorio nemico. \nSulla strada del ritorno fu assalito infatti da una coalizione di tre popoli (Sigambri, Cherusci e Suebi), presumibilmente nelle strette gole e folte foreste dei Marsi, non lontano da una localit\u00e0 chiamata \"Arbalo\" (identificabile forse con l'accampamento di Oberaden), e per poco non fece la fine di Publio Quintilio Varo (il cui esercito venne annientato qualche anno pi\u00f9 tardi nella battaglia della foresta di Teutoburgo), se non fosse stato per la sua tempra ed abilit\u00e0 di generale:\nE Floro aggiunge:\nE cos\u00ec alla fine furono i Germani a subire la sconfitta, dalla quale non si mostrarono pi\u00f9 cos\u00ec coraggiosi. Al contrario si mantennero ad una distanza sufficiente dai Romani da poterli solo infastidire, rinunciando ad avvicinarsi, non potendo fermarne la marcia verso il Reno. Druso, in seguito, fece costruire due baluardi fortificati per proteggersi da loro, uno esattamente nel punto in cui il fiume \"Lupia\" e l\"Eliso\" si congiungono (in localit\u00e0 \"Aliso\", identificabile con la moderna Haltern), l'altro nel territorio dei Catti, lungo la riva del fiume Reno (\"Mogontiacum\").\nPer questi successi ricevette gli onori trionfali (ovvero gli \"ornamenta triumphalia\"), il diritto di entrare in Roma a cavallo, potendo esercitare il potere proconsolare alla scadenza del suo mandato di pretore. I suoi soldati, infine, lo acclamarono \"Imperator\", come avevano fatto in precedenza col fratello, Tiberio, anche se non gli venne attribuito da Augusto, il quale al contrario pot\u00e9 fregiarsi pi\u00f9 volte grazie ai due figli adottivi.\nNel 10 a.C. diede inizio alle operazioni contro i Catti ed altre popolazioni limitrofe, come i Mattiaci e i Tencteri. Ne devast\u00f2, quindi, i territori, che in precedenza i Romani avevano loro assegnato, ma che trovarono disabitati poich\u00e9, come avevano fatto i Sigambri l'anno precedente, si erano ritirati nel profondo delle foreste germaniche (selva Ercinia). Il quartier generale di quest'anno fu posto nella fortezza legionaria di \"Mogontiacum\" (l'odierna Magonza), collegata con altre fortificazioni di nuova costruzione come quella di R\u00f6dgen. Pi\u00f9 a nord poi fece costruire un ponte di fronte a \"Bonna\", rafforzandolo con una flotta lungo il Reno (\"Classis Germanica\"). Fece, quindi, costruire un porto, che dot\u00f2 di flotta, anche a \"Gesoriacum\" lungo il canale della Manica e di fronte alla Britannia. Al termine dell'anno, Druso incontrava Augusto e Tiberio a \"Lugdunum\" (Lione, luogo in cui nacque il futuro imperatore Claudio), e rientrava con loro a Roma.\nVenne eletto console nel 9 a.C., all'et\u00e0 di 28 anni (con 5 anni di anticipo sul cursus honorum), ma ancora una volta lasci\u00f2 la citt\u00e0 prima di assumere ufficialmente la carica. Questo stesso anno invase prima il territorio della potente trib\u00f9 dei Catti, poi avanz\u00f2 fino ai territori dei Suebi, tra cui troviamo le popolazioni dei Marcomanni (che in seguito a questi avvenimenti decisero di migrare in Boemia) e degli Ermunduri. Si impadron\u00ec, non senza difficolt\u00e0, delle regioni percorse e sconfisse coloro che lo attaccavano, non senza aver combattuto dure battaglie. Dalla Suebia poi pass\u00f2 nel territorio dei Cherusci e, dopo ave attraversato il \"Visurgis\" (Weser), si spinse fino al fiume Elba, dove nessun altro romano era giunto mai prima di allora, portando devastazione in tutti i territori. L'Elba per i Romani nasceva dalle montagne vandaliche (i Sudeti) e sfociava con il suo ampio corso nell'Oceano settentrionale (\"Oceanus Germanicus\"). Druso tent\u00f2 di attraversare il grande fiume, ma non vi riusc\u00ec e si ritir\u00f2 dopo aver innalzato dei trofei. Floro aggiunge che, con le spoglie e le insegne dei Marcomanni adorn\u00f2 una collinetta come se fosse un trofeo. Cassio Dione racconta poi che, quando giunse in prossimit\u00e0 dell'Elba, incontr\u00f2 una donna di grandezza sovrumana che gli disse:\nMorte (9 a.C.).\nDruso, pertanto, decise di tornare indietro e, sulla strada del ritorno, rimase ferito per una caduta da cavallo che gli aveva procurato la rottura della gamba e un'infezione tale da condurlo alla morte prima di giungere sul Reno. Il fratello, Tiberio, che si trovava a \"Ticinum\" (Pavia) con Augusto, lo raggiunse rapidamente, percorrendo duecento miglia in un giorno e in una notte, e lo vide esalare l'ultimo respiro. Druso, dopo aver resistito per un mese ai traumi, come ci tramanda Svetonio, si rifiut\u00f2 di tornare a Roma. Una volta morto, Druso venne trasportato prima negli accampamenti invernali sul Reno (\"Mogontiacum\"), servendosi di tribuni militari e centurioni, poi fino a Roma grazie ai notabili cittadini di ciascuna citt\u00e0 in cui transitava.\nDruso era riuscito, nei suoi quattro anni di campagne, a fortificare la nuova provincia con numerose guarnigioni e posti di guardia lungo i fiumi Mosa, Elba e \"Visurgis\"; fece costruire pi\u00f9 di cinquanta fortini lungo il Reno; un\u00ec con un ponte le due rive del Reno di fronte al forte di \"Bonna\".\nIl corpo di Druso venne esposto nel Foro romano e si tennero due orazioni funebri: Tiberio ne pronunci\u00f2 una in quel luogo, mentre Augusto ne pronunci\u00f2 un'altra nel Circo Flaminio, dopo aver assolto i suoi doveri di generale nel celebrare le imprese compiute dai suoi due figli adottivi (\"salutatio imperatoria\"). La sua salma venne quindi portata nel Campo Marzio dai cavalieri, sia quelli appartenenti all'ordine equestre sia quelli di famiglia senatoria. Qui venne dato alle fiamme e le sue ceneri furono poi depositate nel Mausoleo di Augusto, mentre a Druso furono tributati tutti gli onori che competevano al figlio di un sovrano. Druso, infatti, fu salutato \"imperator\", a lui e alla sua discendenza fu attribuito il titolo di \"Germanicus\", ottenne inoltre altri onori come statue, un arco trionfale e un monumento funebre a \"Mogontiacum\" sul Reno.\nSembra che lo stesso Augusto abbia scritto di lui una biografia, non conservatasi. Certamente fu il preferito del padre adottivo tra i due figliastri, appartenendo ora anch'egli alla nuova famiglia giulio-claudia."}
{"id": "75966", "revid": "116638226", "url": "https://it.wikipedia.org/wiki?curid=75966", "title": "Centro (Portogallo)", "text": "La regione Centro (\"Regi\u00e3o Centro\" in portoghese) \u00e8 una regione portoghese che comprende la totalit\u00e0 dei distretti di Coimbra e di Castelo Branco, la maggior parte dei distretti di Aveiro, Viseu e Guarda, circa tre quarti del distretto di Leiria e un terzo del distretto di Santar\u00e9m. Confina a nord con la regione Norte, a est con la Spagna (Castiglia e Le\u00f3n e Estremadura), a sud con l'Alentejo e la regione di Lisbona e a ovest con l'Oceano Atlantico. La capitale \u00e8 Coimbra. La superficie \u00e8 di 28.405\u00a0km\u00b2 (31% del Portogallo continentale), la popolazione (2011) \u00e8 di 2.327.026 Comprende 12 subregioni statistiche:\nLa regione Centro comprende 78 comuni (25,2% del totale nazionale)."}
{"id": "75968", "revid": "7", "url": "https://it.wikipedia.org/wiki?curid=75968", "title": "Accio", "text": ""}
{"id": "75969", "revid": "188116", "url": "https://it.wikipedia.org/wiki?curid=75969", "title": "Lisbona (regione)", "text": "La regione statistica di Lisbona (in portoghese \"Regi\u00e3o de Lisboa\") \u00e8 la pi\u00f9 piccola bench\u00e9 la pi\u00f9 densamente popolata delle regioni del Portogallo, con i suoi abitanti (circa un quarto del Portogallo continentale) su chilometri quadri.\nIl suo capoluogo \u00e8 Lisbona.\nEssa \u00e8 composta dal settore meridionale del distretto di Lisbona e da quello settentrionale del distretto di Set\u00fabal.\nConfina a nord con la regione Centro, a nord-est, est e sud con l'Alentejo e affaccia a ovest sull'Oceano Atlantico.\nStoria.\nLa regione fu istituita nel 2002 per scorporo di quella parte della preesistente regione di Lisbona e Valle del Tago che fu conferita a Centro e Alentejo.\nQuanto rimase divenne l'attuale regione.\nSub-regioni statistiche.\nComprende due subregioni statistiche:\nComuni della regione di Lisbona.\nLa regione di Lisbona comprende 18 comuni (5,8% del totale nazionale):"}
{"id": "75972", "revid": "110157", "url": "https://it.wikipedia.org/wiki?curid=75972", "title": "Nord (Portogallo)", "text": "La regione Nord (\"Regi\u00e3o Norte\" in portoghese) \u00e8 una regione statistica portoghese, comprendente i distretti di Viana do Castelo, Braga, Porto, Vila Real e Bragan\u00e7a nella loro totalit\u00e0 e parte dei distretti di Aveiro, Viseu e Guarda. Confina con la Spagna (Galizia a nord e Castiglia e Le\u00f3n a est), con la regione Centro a sud e con l'Oceano Atlantico a ovest. La superficie \u00e8 di 21.278\u00a0km\u00b2 (24% del Portogallo continentale), la popolazione (2007) \u00e8 di 3.967.001 (37% del Portogallo continentale). La capitale \u00e8 Porto. Comprende 8 subregioni statistiche:\nLa regione comprende 86 comuni (27,8% del totale nazionale)."}
{"id": "75973", "revid": "1442080", "url": "https://it.wikipedia.org/wiki?curid=75973", "title": "Opel Calibra", "text": "L'Opel Calibra \u00e8 una coup\u00e9 di fascia media, prodotta dalla Casa automobilistica tedesca Opel dal 1989 al 1997. Lo stesso modello venne prodotto e commercializzato in Regno Unito come Vauxhall Calbra, in Australia come Holden Calibra e in Brasile come Chevrolet Calibra.\nStoria e profilo.\nGenesi e sviluppo.\nA met\u00e0 degli anni ottanta, l'Opel Manta B, coup\u00e9 di fascia medio-alta in listino fin dal 1975, stava rapidamente perdendo clienti e i suoi dati di vendita stavano precipitando. Inoltre il mercato giapponese stava cominciando a invadere l'Europa con le sue coup\u00e9. Era chiaro che una vettura del genere, il cui progetto risale alla prima met\u00e0 degli anni settanta non poteva pi\u00f9 essere competitiva: il lungo periodo di tempo in cui la \"Manta B\" \u00e8 rimasta in listino ha visto la concorrenza farsi molto pi\u00f9 agguerrita e questo modello ha finito per diventare il meno appetibile del gruppo, anche a causa di motorizzazioni, come la 1.3, ormai tutt'altro che sportive. Non solo, ma la rapida diffusione di modelli compatti dalle prestazioni brillanti (le cosiddette \"GT\" e \"GTI\" dei segmenti B e C) gett\u00f2 un'ombra ancora pi\u00f9 pesante sulle coup\u00e9 europee basate su progetti del decennio precedente. Divenne quindi necessaria la progettazione di un modello decisamente pi\u00f9 moderno, pi\u00f9 prestante, con contenuti adeguati e che desse l'addio a tutte quelle motorizzazioni asfittiche presenti nella gamma di base della \"Manta B\".\nCome base per la nuova coup\u00e9, Opel scelse quella della Vectra, la berlina sostituta dell'Ascona, il cui progetto era in fase di sviluppo, essendo stato avviato nel 1984. Il design della carrozzeria fu affidato all'allora capo del design Opel Erhard Schnell e ai suoi collaboratori, fra cui Wayne Cherry, che in quel periodo si stava occupando anche della stessa Vectra, sempre assieme al suo diretto superiore Schnell. Cherry impost\u00f2 lo studio della carrozzeria del nuovo modello alla galleria del vento, per ottenere una linea molto profilata. Anche per quanto riguardava la gamma motoristica, la nuova vettura doveva rompere con un passato fatto di motorizzazioni piccole, poco potenti e quindi anche poco attraenti dal punto di vista commerciale. Senza nessun compromesso, si scelse di prendere come motorizzazione base un 2 litri da 115 CV. Nel 1989, la nuova vettura era pronta all'esordio. Il nome Calibra venne coniato da Manfred Gotta, un imprenditore e copywriter indipendente che durante gli anni ottanta e novanta ide\u00f2 anche altre denominazioni per altri modelli di auto (Twingo, Smart o la stessa Vectra). La presentazione avvenne al Salone di Francoforte nell'autunno del 1989.\nDesign esterno e interno.\nQuasi a volersi distaccare nettamente dalle linee delle paciose coup\u00e9 prodotte fino a quel momento (non solo dalla Opel), Wayne Cherry riusc\u00ec a disegnare una linea assolutamente moderna e filante, molto meno esile rispetto alla \"Manta\", con una diversa distribuzione dei volumi. Il lavoro di affinamento svolto alla galleria del vento permise di ottenere un Cx pari a 0,26, un risultato notevole per quegli anni. Il frontale appuntito ma non spigoloso era caratterizzato da sottili gruppi ottici poliellissoidali di forma rettangolare a sviluppo orizzontale che conferirono una personalit\u00e0 particolare alla nuova coup\u00e9 di casa Opel, pi\u00f9 moderna anche rispetto alla stessa concorrenza, che nel 1989 era costituita quasi esclusivamente da modelli giapponesi, come la Nissan 200 SX o la Toyota Celica. La vista laterale permetteva di apprezzare visivamente e appieno il risultato ottenuto alla galleria del vento: il profilo affusolato della parte frontale, il parabrezza assai inclinato, l'assenza di montanti centrali, i montanti anteriori e posteriori che formavano una linea ad arco con il profilo del tetto, il padiglione dall'andamento sinuoso e raccordato con la corta coda raccolta e infine la linea di cintura pi\u00f9 alta e discendente verso la parte anteriore per conferire pi\u00f9 imponenza al corpo vettura, ma nello stesso tempo anche pi\u00f9 slancio. La parte posteriore, oltre a evidenziare anche la forte inclinazione dell'ampio lunotto, era dominata dai grandi gruppi ottici trapezoidali.\nL'abitacolo della Calibra era spazioso per la categoria: il divanetto posteriore offriva pi\u00f9 spazio ai passeggeri rispetto alle concorrenti. Il posto guida, sobrio ed elegante per gli standard dell'epoca, era corredato di computer di bordo e di un volante a 4 razze. La strumentazione comprendeva tachimetro, contagiri, termometro acqua e indicatore livello carburante. Il bagagliaio aveva una capacit\u00e0 di 300 litri con i sedili tutti in posizione, per arrivare a 900 litri una volta abbattuto lo schienale posteriore.\nStruttura, meccanica e motori.\nLa base meccanica su cui nacque la Calibra era condivisa con la prima generazione della Vectra, per cui da essa vennero mutuati gli schemi e le soluzioni relativi alla meccanica telaistica, bench\u00e9 opportunamente ricalibrata in funzione di un pi\u00f9 sportivo. Intatta quindi l'architettura meccanica generale del tipo a motore anteriore trasversale e a trazione anteriore (anche se in seguito sarebbero arrivate anche delle versioni a trazione integrale). La struttura a scocca portante si avvaleva anche di telaietti ausiliari per il sostegno dei due gruppi sospensivi: l'avantreno era di tipo MacPherson, mentre il retrotreno era a ruote interconnesse. Molle elicoidali, ammortizzatori idraulici telescopici e barre stabilizzatrici erano presenti su entrambi gli assi. L'impianto frenante prevedeva dischi autoventilanti all'avantreno e pieni al retrotreno, con ABS di serie per tutte le motorizzazioni, mentre lo sterzo era del tipo a cremagliera.\nAl suo esordio, la Calibra fu prevista in due motorizzazioni a benzina da 2 litri:\nTutti i motori erano a iniezione e dotati di catalizzatore. Il cambio era di tipo manuale a 5 marce, ma a richiesta era previsto un cambio automatico a 4 rapporti con convertitore di coppia.\nEvoluzione della gamma.\nLa commercializzazione della \"Calibra\" fu avviata nel novembre del 1989, mentre la produzione, iniziata nel 1990, venne inizialmente avviata nello stabilimento tedesco di R\u00fcsselsheim. Data la natura di nicchia del modello in s\u00e9 e dato anche il trend negativo a cui nei tardi anni ottanta era soggetto il segmento delle coup\u00e9 di fascia media, la casa tedesca preventiv\u00f2 di produrne circa 20\u00a0000 esemplari l'anno. In realt\u00e0 il successo fu tale che nel solo primo anno di commercializzazione ne vennero prodotti 29\u00a0431 esemplari, per arrivare a circa 60\u00a0000 nel secondo anno. Un simile risultato colse di sorpresa la stessa Opel, la cui direzione deleg\u00f2 parte della produzione allo stabilimento Valmet di Uusikaupunki, in Finlandia. Tale risultato commerciale gett\u00f2 i presupposti per l'ampliamento della gamma.\nPer questo, se alla fine del 1991 gli esemplari prodotti furono gi\u00e0 97\u00a0433, nel marzo dell'anno successivo venne proposta un'evoluzione dotata di un motore sovralimentato mediante turbocompressore, che scaricava la sua potenza massima di 150 kW (204 CV) mediante un nuovo cambio a 6 marce (con sesta di potenza) e soprattutto mediante le 4 ruote motrici. Il motore che la equipaggia, il C20LET, \u00e8 direttamente derivato dalla versione 2.0 16v aspirata, il C20XE da 110\u00a0kW (150\u00a0CV) gi\u00e0 presente in gamma fin dall'esordio. Nasce cos\u00ec la \"Calibra 2.0 16V Turbo 4x4\", dotata di prestazioni di rilievo (245\u00a0km/h, da zero a cento km/h in 6\"8) ed ecologica (catalizzatore metallico di serie). In questo sistema di trazione integrale, un dispositivo elettro-pneumatico alimentato dal fluido del servosterzo e iniettato a controllo elettronico nel ripartitore permetteva una suddivisione variabile della coppia motrice trasmessa ai due assali ruote e addirittura di disinserire del tutto la trazione sulle ruote posteriori. La trazione integrale venne tuttavia proposta a richiesta anche in abbinamento alle altre due motorizzazioni presenti in gamma.\nNonostante il mercato giapponese stesse proponendo sempre pi\u00f9 modelli (oltre alle gi\u00e0 citate Toyota Celica e Nissan 200 SX, furono introdotte anche la Mitsubishi Eclipse e la Honda Prelude), la Calibra non sembr\u00f2 accusare di molto la concorrenza e continu\u00f2 a raccogliere consensi confrontandosi anche con altri modelli europei come la Fiat Coup\u00e9 e la Volkswagen Corrado. Nel 1993 venne introdotta una nuova versione della Calibra denominata \"Color Edition\"; si distingueva per le nuove tinte, era dotata di interni in pelle e proponeva una nuova gamma di cerchi in lega a cinque raggi. Sempre nel 1993, fece la sua comparsa anche l'airbag, prima solo per il conducente poi anche per il passeggero.\nNel 1994 tutta la gamma benefici\u00f2 di un lieve restyling: per l'occasione venne installato sulla vettura un V6 da 2,5 litri capace di erogare una potenza di 125\u00a0kW (170\u00a0CV).\nSi apre cos\u00ec l'era dei motori Ecotec, che si contraddistinguono per un livello di inquinamento inferiore alle precedenti motorizzazioni, anche se meno prestanti. In quest'ottica va compresa la sostituzione del 2 litri bialbero da 150 CV con il nuovo 2 litri \"Ecotec\" da 136 CV. La versione con il 2 litri turbocompresso rimane invariata, ma il venne rinominato \"ecotec\" per motivi commerciali. Fu per\u00f2 tolta di listino nell'estate del 1996 in quanto non pi\u00f9 compatibile con l'imminente normativa Euro 2. Assieme a questa motorizzazione scomparve dal listino anche il 2 litri monoalbero, sempre per lo stesso motivo.\nLa produzione della Calibra termin\u00f2 nell'estate del 1997 con un ammontare di 238\u00a0647 esemplari prodotti (di cui 3\u00a0385 esempari totali a trazione integrale e 12\u00a0015 esemplari con motore 2.5 V6), anche se per breve tempo Opel dovette addirittura riprendere una produzione supplementare in Finlandia per soddisfare la domanda. La \"Calibra\" non ebbe mai un'erede diretta che ne riprendesse il testimone: la contemporanea Opel Tigra apparteneva infatti a un segmento inferiore. Per dimensioni la Opel Astra Coup\u00e9 (derivata dalla 2\u00aa serie della berlina omonima) si potrebbe collocare come sostituta, ma solo sotto alcuni punti di vista, essendo anche l'Astra di fascia inferiore.\nAttivit\u00e0 sportiva.\nLa \"Calibra\" ha avuto una sua carriera sportiva non priva di grandi soddisfazioni. Le competizioni a cui ha partecipato furono svariate, ma quella pi\u00f9 degna di nota fra tutte \u00e8 stato il DTM tedesco, competizione in cui nel 1994 la \"Calibra\" del \"Team Rosberg\" si piazz\u00f2 al terzo posto, pilotata da Klaus Ludwig, mentre due anni pi\u00f9 tardi, nel 1996, la nuova e pi\u00f9 potente V6 4x4 da 500\u00a0CV si afferma con nuove vittorie, sempre nel DTM. Alla fine della stagione Manuel Reuter diviene campione nei piloti e Opel nei costruttori."}
{"id": "75975", "revid": "1546938", "url": "https://it.wikipedia.org/wiki?curid=75975", "title": "Valverde (Spagna)", "text": "Valverde \u00e8 un comune spagnolo di 4.227 abitanti situato nella comunit\u00e0 autonoma delle Canarie.\n\u00c8 il capoluogo dell'isola di El Hierro, la pi\u00f9 piccola isola dell'Arcipelago delle Canarie, degna di nota la chiesa di Nuestra Se\u00f1ora de la Concepci\u00f3n. Valverde \u00e8 l'unico capoluogo nelle Canarie a non essere ubicato direttamente sul mare, da cui dista pochi chilometri. Nel territorio del comune si trova il villaggio di Isora."}
{"id": "75977", "revid": "181699", "url": "https://it.wikipedia.org/wiki?curid=75977", "title": "Malaga (provincia)", "text": ""}
{"id": "75978", "revid": "13833", "url": "https://it.wikipedia.org/wiki?curid=75978", "title": "Cadice (provincia)", "text": ""}
{"id": "75979", "revid": "110157", "url": "https://it.wikipedia.org/wiki?curid=75979", "title": "Prima Categoria 1921-1922", "text": "La Prima Categoria 1921-1922 \u00e8 stata, assieme al corrispettivo torneo di Prima Divisione, la 21\u00aa edizione della massima serie del campionato italiano di calcio, disputato tra il 2 ottobre 1921 e il 28 maggio 1922. \u00c8 ricordato per lo scisma del campionato italiano di calcio che vide disputare due tornei paralleli, quello originario della Federazione Italiana Giuoco Calcio e quello organizzato dalla Confederazione Calcistica Italiana, formato dai club pi\u00f9 importanti italiani.\nStagione.\nNovit\u00e0.\nLo scisma del calcio italiano.\nCerti di vedere finalmente accolte le proprie richieste, visto che il campionato 1920-1921 era terminato ben oltre l'inizio dell'estate, le societ\u00e0 maggiori capitanate da Genoa, Milan, Juventus e Pro Vercelli dopo un breve congressino svoltosi la domenica precedente utile a riordinare le idee, ripresentarono per la ratifica dell'Assemblea Federale il Progetto Pozzo che avrebbe finalmente ridotto l'abnorme elenco delle squadre partecipanti al massimo campionato nazionale migliorandone anche l'aspetto economico, avendo previsto un aumento delle gare interne durante i gironi di qualificazione che avrebbero garantito maggiori introiti derivati dalla vendita dei biglietti d'ingresso.\nNell'infuocata assemblea tenutasi il 24 luglio 1921 a Torino le cose non andarono come previsto: i voti delle societ\u00e0 provinciali superarono la maggioranza prevista dal quorum costitutivo opponendo alle societ\u00e0 maggiori la loro intenzione di non cambiare un campionato male articolato che prevedeva delle qualifiche insignificanti visto che alle societ\u00e0 retrocedende, che venivano immancabilmente riammesse, si sommavano non solo le aventi diritto quali vincenti il campionato di Promozione ma anche diverse comprimarie che quel campionato lo avevano perso nei rispettivi gironi di finale.\nPoco importava che le societ\u00e0 ammesse a questo campionato avessero una estrazione sociale completamente differente. Anche le piccole societ\u00e0 dopo la fine del conflitto mondiale si erano ben attrezzate avendo decuplicato il numero dei soci e il valore delle quote da pagare al cassiere della societ\u00e0 superando anche il non indifferente costo di acquisto o di affitto di un campo sportivo cintato che avrebbe loro garantito il pagamento del biglietto d'ingresso cos\u00ec come stabilito dalla federazione (che chiedeva anche la disponibilit\u00e0 di un campo proprio chiuso omologato con dimensioni minime di ) e del rispetto delle leggi del Regno che imponevano il pagamento del bollo per gli spettacoli al pubblico in ragione del 25% del prezzo del biglietto d'ingresso.\nParticolarmente eloquente fu la motivazione addotta da alcune societ\u00e0 capoluoghi di provincia e diverse altre appartenenti a grossi centri gi\u00e0 rodati, quali l'Atalanta, la Trevigliese e il , che affermarono che il campionato cos\u00ec com'era andava bene perch\u00e9 solo in questo modo potevano far crescere i loro giovani riducendo anche notevolmente le spese di gestione perch\u00e9, essendo il campionato riserve stilato tale e quale a quello della prima squadra, queste nelle loro trasferte dimezzavano i costi riducendo il numero dei giocatori a disposizione accontentando anche gli esclusi schierandoli nella gara fra le riserve.\nLa frattura fu inevitabile. Oltre alle 24 squadre secessioniste, che andarono a costituire a Milano la Prima Divisione di un nuovo ente denominato Confederazione Calcistica Italiana, tante societ\u00e0 soprattutto del Centro-Sud, che fino a quel momento non avevano mai svolto attivit\u00e0 federale, si iscrissero al torneo confederale perch\u00e9 invogliate dalle ridotte tasse di affiliazione chieste dalla CCI, ma soprattutto perch\u00e9 a loro si prospettava un cambiamento radicale sia dell'organizzazione dei campionati che della dirigenza notevolmente svecchiata aventi idee chiare e precise sul da farsi. Furono messi in piedi vari tentativi di riconciliazione, che per\u00f2 non portarono a nulla.\nL'assemblea federale, cos\u00ec come aveva gi\u00e0 fatto nelle stagioni precedenti, inser\u00ec nei nuovi quadri sette nuove protagoniste. Quello che fu il 21\u00ba campionato federale fu, dunque, disputato da 46 squadre (avrebbero dovute essere 48, la Biellese fu sostituita in corsa dalla US Torinese). La Federazione stabil\u00ec inoltre un limite massimo di squadre che ogni Comitato Regionale poteva ammettere al proprio campionato:\nQuesto limite massimo non manc\u00f2 di sollevare polemiche. Fanfulla e Vogherese, classificatesi seconde a pari merito nel campionato lombardo di Promozione 1920-1921, in seguito a vari scioglimenti di societ\u00e0 corregionali inviarono richiesta di iscrizione alla Prima Categoria che fu tuttavia respinta dal Comitato Regionale Lombardo con la motivazione che il tetto massimo di 16 squadre stabilito dalla Federazione era stato gi\u00e0 raggiunto. La stessa FIGC tuttavia accolse il ricorso delle due compagini ammettendole nella massima categoria, ma le pressioni del Comitato Regionale spinsero la Federazione a tornare sui suoi passi e a escluderle di nuovo. Il Fanfulla si dovette cos\u00ec rassegnare a disputare di nuovo la Promozione mentre la Vogherese per protesta si iscrisse al campionato CCI di Seconda Divisione.\nLa Federazione stabil\u00ec che i campionati regionali sarebbero durati al massimo dodici domeniche, e comunic\u00f2 che avrebbe negato la sospensione natalizia del campionato di due settimane a quei Comitati Regionali che avrebbero cominciato il campionato in ritardo. Contando anche le semifinali e le finali nazionali la durata prevista del campionato era di diciotto domeniche. La FIGC rese inoltre obbligatoria la disputa del Campionato Riserve alle societ\u00e0 di Prima Categoria scrivendo esplicitamente nel regolamento che le societ\u00e0 che avessero dichiarato pi\u00f9 di tre \"forfait\" nel campionato riserve sarebbero state escluse dalla massima categoria.\nSi segnala, in questa stagione, la disputa della prima edizione della Coppa Italia, competizione creata dai dirigenti federali per dare alle societ\u00e0 eliminate dal campionato la possibilit\u00e0 di competere in un torneo di consolazione. L'idea non ebbe tuttavia successo, e ci vorranno anni perch\u00e9 si disputasse una seconda edizione di questa manifestazione.\nFormula.\nCampionati regionali, suddivisi fra ciascuno dei sei Comitati Regionali, i cui vincitori accedono alle semifinali nazionali, articolate su due triangolari i cui primi classificati si contendono il titolo nella finale.\nL'ultima classificata di ogni regione sarebbe retrocessa in Promozione (per determinare la retrocedenda nei campionati regionali non a girone unico si sarebbe disputato un girone salvezza tra le ultime classificate).\nAvvenimenti.\nDel caos provocato dalla scissione del campionato, ne approfittarono una giovane ma promettente squadra piemontese, la neopromossa , e una societ\u00e0 ligure di antichi natali ma di poche fama e fortuna, la . Le due compagini vinsero le rispettive sezioni regionali e i gironi di semifinale, la Novese con un certo agio e la Sampierdarenese con maggior difficolt\u00e0, presentandosi alla finale nazionale. \nLa doppia sfida conclusiva del torneo si rivel\u00f2 molto equilibrata: dopo 180 minuti a reti bianche nelle partite di andata e ritorno, lo spareggio di Cremona fu deciso da un gol di Carletto Gambarotta, il quale diede alla Novese la gioia di cingere il titolo di campione d'Italia. La Sampierdarenese, finalista perdente, recrimin\u00f2 tuttavia per l'arbitraggio del direttore di gara Agostini, il quale non espulse il piemontese Luigi Vercelli per un pugno assestato a Emilio Grassi (i biancocerchiati rimasero per mezz'ora in dieci uomini) e non convalid\u00f2 un gol fantasma segnato dai liguri.\nSquadre partecipanti.\nSezione emiliana.\nGestito dal Comitato Regionale Emiliano, sede: Bologna.\nSezione ligure.\nGestito dal Comitato Regionale Ligure, sede: Genova\nSezione lombarda.\nGestito dal Comitato Regionale Lombardo, sede: Milano.\nSezione piemontese.\nGestito dal Comitato Regionale Piemontese, sede: Torino\nSezione toscana.\nGestito dal Comitato Regionale Toscano, sede: Firenze.\nSezione veneta.\nGestito dal Comitato Regionale Veneto, sede: Venezia.\nGironi regionali di qualificazione.\nSezione emiliana.\nGirone B.\nClassifica finale.\nNote:\nSezione lombarda.\nSpareggi per la salvezza.\nSecondo il regolamento, nelle regioni dove il campionato si svolgeva a gironi plurimi le ultime classificate di ogni girone si sarebbero dovute scontrare tra loro per determinare la retrocedenda in Promozione. Non si ha prova che tali spareggi si siano disputati in Lombardia. Si disput\u00f2 invece un torneo di consolazione riservato alle escluse del girone finale che per\u00f2 non prevedeva retrocessioni. \nSezione piemontese.\nRisultati.\nCalendario.\nA inizio novembre la Biellese si ritir\u00f2 dal campionato FIGC e pass\u00f2 alla CCI, dove si iscrisse in Seconda Divisione. Al suo posto fu ammessa in corsa la US Torinese, la quale torn\u00f2 fedele alla FIGC dopo aver aderito inizialmente alla CCI. Il calendario fu di conseguenza ricompilato ed \u00e8 per questo motivo che l'ordine delle partite del girone di ritorno \u00e8 completamente diverso rispetto al girone d'andata.\nGirone d'andata\nGirone di ritorno\nSemifinali nazionali.\nGirone B.\nClassifica finale.\nNote:\nLa riunificazione della Federazione.\nCi si rese subito conto che la situazione era insostenibile, e pi\u00f9 di tutti se ne accorsero i dirigenti della C.C.I. che, avendo a dicembre terminato il girone di andata, presero atto che le squadre F.I.G.C. erano ancora impegnate nel primo turno delle eliminatorie regionali.\nA cercare di riappacificare gli animi ci pens\u00f2 il direttore de \"La Gazzetta dello Sport\" Emilio Colombo il quale, il 7 dicembre 1921, presso la villa di Enrico Olivetti, a Brusnengo convoc\u00f2 i delegati di entrambe le federazioni. Il presidente della CCI, l'avvocato Luigi Bozino, propose al presidente FIGC, avvocato Giovanni Lombardi, di ridurre le squadre partecipanti al successivo campionato di Prima Divisione a 50 squadre. Le squadre liguri e piemontesi, riunitesi a Milano per ascoltare la relazione della propria commissione, nell'approvare l'opera dei propri commissari chiesero un ulteriore taglio delle squadre per arrivare almeno alle 32-36 unit\u00e0 chiedendo un ulteriore incontro con i delegati F.I.G.C.\nRiunitesi pochi giorni dopo a Modena, le squadre confederali respinsero il patto di Brusnengo con 54 no contro 25 s\u00ec e 4 astenuti mettendo in crisi la presidenza che fu affidata al vecchio Edoardo Pasteur.\nLe Federate, per contro, riunitesi a Novi Ligure, si ritennero soddisfatte di quanto deciso a Brusnengo e si riunirono in assemblea il 19 febbraio per la definitiva ratifica, approvando il patto a pieni voti.\nA questo punto la nuova presidenza CCI invi\u00f2 la triade Pasteur-Nizza-Albertini il primo di aprile per riprendere le trattative con la FIGC. Sedici giorni dopo le due parti nominarono due commissioni paritetiche (tre componenti pi\u00f9 tre consulenti tecnici) con ampia facolt\u00e0 di nominare una persona super partes che potesse portare a termine un arbitrato.\nQuale arbitro fu nominato Emilio Colombo, il quale addiven\u00ec ad un compromesso che in seguito prese il suo nome. Le societ\u00e0 di entrambe le federazioni, attraverso un referendum, approvarono il compromesso con 246 voti favorevoli e 18 contrari. La ratifica del patto di riconciliazione fu celebrata con la nomina della Commissione Tecnica che avrebbe dovuto formare la squadra Nazionale per il prossimo incontro ufficiale con il Belgio.\nIl 26 giugno si arriv\u00f2 alla pace vera e propria, nel corso di un convegno in cui fu nominata la commissione che avrebbe stilato l'elenco delle aspiranti alla nuova Prima Divisione stabilendo le squadre ammesse di diritto e quelle che il posto in Prima Divisione se lo sarebbero contese sul campo in una serie di spareggi. In questa occasione la F.I.G.C. accett\u00f2 la nuova struttura federale proposta dalla C.C.I. che prevedeva un Consiglio e relativa Presidenza pi\u00f9 le due Leghe Nord e Sud aventi a loro volta un Consiglio e una Presidenza. Le due parti sottoscrissero la soluzione prospettata dall'arbitrato, ovvero 3 gironi di 12 squadre di cui 12 federali, 18 confederali e 6 da determinarsi tramite spareggi per la sola Italia settentrionale pi\u00f9 le 8 semifinaliste del vecchio Centro-Sud."}
{"id": "75980", "revid": "287204", "url": "https://it.wikipedia.org/wiki?curid=75980", "title": "Gioco del cento", "text": "Il gioco del cento \u00e8 un cosiddetto gioco matematico e pu\u00f2 essere considerato un buon esempio di un gioco finito ad informazione perfetta, diverso dall'usuale \"tris\". \nGrazie al teorema di Kuhn sui giochi ad informazione perfetta si sa che ammette equilibrio e quindi \u00e8 ragionevole, per un gioco cos\u00ec piccolo, cercarlo.\nDurante questa trattazione, il gioco viene chiamato \"Cento\", quale \"alias\" di \"\"gioco del cento\".\" Nel gioco originario, di origine popolare probabilmente, ognuno dei due contendenti dice a turno un numero che deve essere strettamente maggiore del precedente e pu\u00f2 essere distante dal precedente al massimo 10. \nIl primo a giocare, che \u00e8 ovviamente un caso speciale della regola precedente, pu\u00f2 dire un numero da 1 a 10. Il primo che dice 100 ha vinto.\nCento generalizzato: Cento.\nFormalizziamo il gioco generalizzandolo\nRegole:\nOvvero pu\u00f2 aumentare il numero precedente di una quantit\u00e0 formula_5\ne) il primo che gioca formula_6 ha vinto\nCalcolo Equilibrio.\nDefinisco l'insieme \"E\" delle giocate vincenti:\nformula_9\nIl primo giocatore vince se pu\u00f2 dire come sua prima giocata un numero in \"E\" altrimenti vince l'avversario.\nStrategia Cento originale.\nEs. Applico la regola a Cento(10:100)\nOvvero: se dico cento ho vinto, ma anche se costringo a dire al mio avversario un numero che mi consenta di dire cento ho vinto. Dicendo 89, ovvero 100 meno undici, costringo il mio avversario a dire un numero da 90 a 99 consentendomi in ogni caso di dire cento. In generale se voglio assicurarmi di poter dire x mi \u00e8 sufficiente dire x-11.\nIn altre parole il Cento originale, ovvero il gioco Cento(10:100), ha la strategia vincente (per chi parte)\n1, 12, 23, 34, 45, 56, 67, 78, 89, 100\nindipendentemente dalla giocata dell'avversario.\nStrategia generalizzata Cento.\nEs. Applico la regola a Cento(10:99)\nIl primo non pu\u00f2 giocare 11 quindi vince il secondo\nEstensione di Cento: XCento.\nProviamo ora con un gioco un poco pi\u00f9 complesso. Si deve, cio\u00e8, cercare la strategia vincente elencando la forma strategica estesa (strategia forma estesa)\nStrategia per XCento(2:7:1) (studio teoria).\n\"XCento\" \u00e8 un gioco finito a informazione perfetta tra due contendenti, quindi, per il teorema di Zermelo, deve avere una e una sola di queste propriet\u00e0\nInnanzitutto \u00e8 da notare che (c) \u00e8 vietata dalle regole.\ndefinisco la mossa come (n,d), dove \"n\" \u00e8 il numero giocato mentre \"d\" \u00e8 la distanza tra questa giocata e la precedente, che limita le possibili giocate successive.\nNotare che la prima giocata \u00e8, a causa delle regole, sempre del tipo (k,k). con 1&lt;= k &lt;=10.\nCerco di definire E come nei precedenti giochi\ngeneralizzazione\nNotare che formula_31 \u00e8 sicuramente limitato anche superiormente\nquesto valore formula_32 potrebbe essere calcolato.\nStrategia per XCento(2:7:1) (studio).\nScrivo l'albero strategico completo.\nQuelli segnalati con A sono vincenti per il primo quelli con B\nsono vincenti per il secondo.\nQuindi il primo inizia con (2,2) e vince.\nE = A(2,2), A(4,1), A(7,1), A(7,2), A(7,3)"}
{"id": "75982", "revid": "963244", "url": "https://it.wikipedia.org/wiki?curid=75982", "title": "J\u00f3zsef Mindszenty", "text": "Nominato cardinale da papa Pio XII nel 1946 fu anche primate di Ungheria. Nel 2019 \u00e8 stato proclamato, per le sue virt\u00f9 eroiche, venerabile.\nBiografia.\nNacque a Mindszent, un villaggio della campagna ungherese, da J\u00e1nos Pehm e da Borb\u00e1la Kov\u00e1cs; nel 1914 cambi\u00f2 cognome (a lui sgradito in quanto di origine tedesca, in polemica con la pressione germanizzatrice delle autorit\u00e0 imperiali) prendendolo dalla citt\u00e0 natale. Aveva cinque fratelli, ma solo due sorelle sopravvissero all'infanzia. Studi\u00f2 al seminario di Szombathely e fu ordinato presbitero il 12 giugno 1915. \nDopo la prima guerra mondiale e il crollo dell'Impero asburgico, presero il potere in Ungheria i comunisti di B\u00e9la Kun. Nel 1919 Mindszenty, in quanto sacerdote, fu arrestato.\nIl 3 marzo 1944 fu nominato vescovo di Veszpr\u00e9m; venne consacrato il 25 marzo dello stesso anno nella cattedrale di Strigonio dal cardinale Jusztini\u00e1n Ser\u00e9di, co-consacranti Lajos Shvoy, vescovo di Sz\u00e9kesfeh\u00e9rv\u00e1r, e J\u00f3zsef P\u00e9tery, vescovo di V\u00e1c. Fra il 1944 e il 1945 fu nuovamente imprigionato, questa volta dai nazisti.\nIl 2 ottobre 1945 fu promosso arcivescovo di Esztergom e primate d'Ungheria. Papa Pio XII lo elev\u00f2 al rango di cardinale nel concistoro del 18 febbraio 1946. Il 22 febbraio dello stesso anno ricevette il titolo di Santo Stefano al Monte Celio.\nIntanto l'Ungheria era diventata un Paese satellite dell'Unione Sovietica. La Chiesa cominci\u00f2 ad essere perseguitata. Secondo una tradizione secolare, il principe-primate d'Ungheria \u00e8 rivestito sia di funzioni ecclesiastiche sia di compiti civili (per esempio incorona il re e lo sostituisce in caso d'impedimento). Per i comunisti Mindszenty fu un simbolo da abbattere.\nIl 26 dicembre 1948 fu prelevato in episcopio dalla polizia e arrestato. Sottoposto a torture e umiliazioni, fu picchiato per giorni, drogato e costretto ad ascoltare oscenit\u00e0 per spingerlo a confessare di aver commesso reati contro il regime. Dopo un processo-farsa, l'anno successivo fu condannato all'ergastolo. Sfinito fisicamente, sottoscrisse l'accusa di cospirazione tesa a rovesciare il governo, ma ebbe la lucidit\u00e0 di porre in calce la sigla C.F. (\"coactus feci\", ossia \"firmai perch\u00e9 costretto\"). L'arresto del cardinale ebbe grande risonanza nelle cronache e fu considerato una prova della natura antireligiosa e oppressiva del comunismo.\nTra carcere e arresti domiciliari, Mindszenty trascorse otto anni, durante i quali non pot\u00e9 leggere testi sacri e col divieto di inginocchiarsi. Le guardie che lo avevano in custodia dovevano interromperlo qualora iniziasse a pregare. Durante la prigionia si ammal\u00f2 di tubercolosi, a causa del duro regime carcerario. Il 1956 fu l'anno dell'insurrezione popolare e il cardinale fu liberato dagli insorti guidati dal maggiore Antal Pallavicini. Recatosi a Budapest, tenne un discorso alla radio dichiarando il proprio appoggio ad Imre Nagy. Quando le truppe sovietiche sedarono nel sangue l'insurrezione, si rifugi\u00f2 nell'ambasciata statunitense di Budapest, dove rest\u00f2 sino al 1971, non potendo cos\u00ec partecipare ai conclavi del 1958 e del 1963.\nMindszenty si oppose sempre alle trattative tra la Chiesa e i governi comunisti, affinch\u00e9 apparisse chiaramente che Roma non avrebbe accettato compromessi, denunciando abusi e violazioni dei diritti umani compiuti dal regime comunista, aumentando cos\u00ec il prestigio morale della Chiesa ed evidenziando il malcontento verso il governo. Prova della sua irremovobilit\u00e0 fu la lettera di protesta indirizzata alla Segreteria di Stato della Santa Sede presieduta da Jean Villot contro il metodo scelto per le nomine dei vescovi nei paesi sotto l'influenza dell'Unione Sovietica, ovvero solo religiosi graditi ai rispettivi regimi.\nNegli anni sessanta la posizione della Santa Sede verso tali regimi sub\u00ec un mutamento e fu inaugurata una politica di dialogo. Responsabile della riconciliazione con i Paesi del Blocco dell'Est fu il cardinale Agostino Casaroli, riconciliazione a cui Mindszenty si oppose nettamente. Incontr\u00f2 pi\u00f9 volte il cardinal Casaroli, che pur considerando l'atteggiamento di Mindszenty un pesante ostacolo per la riuscita della sua \"Ostpolitik\", non pot\u00e9 non ammirarne la grandezza morale e spirituale e la forza d'animo e di sopportazione del cardinale ungherese. Per molti anni Mindszenty rifiut\u00f2 l'invito del Vaticano a trovare riparo a Roma, ma col tempo il cardinale era diventato un ospite scomodo anche per gli americani. Alla fine, nel 1971, con l'interessamento dell'allora presidente Nixon, lasci\u00f2 l'ambasciata USA e raggiunse la Santa Sede.\nNegli anni successivi Mindszenty ricevette dalla politica vaticana solo grandi amarezze e prefer\u00ec allontanarsi da Roma, trasferendosi a Vienna, presso il collegio P\u00e1zm\u00e1ny un'antica istituzione ungherese. Dalla capitale austriaca effettu\u00f2 numerosi viaggi presso le comunit\u00e0 ungheresi sparse nel mondo per far sentire la sua vicinanza e per descrivere la realt\u00e0 del comunismo, ma il regime di Budapest ottenne dal Vaticano il suo isolamento. Nonostante tutto, la norma che prevedeva che i vescovi lasciassero l'incarico a 75 anni nel suo caso non fu applicata e rest\u00f2 in carica sino il 1\u00ba novembre 1973. Raggiunti gli 81 anni, papa Paolo VI chiese le sue dimissioni dalla cattedra primaziale di Esztergom, ma l'indomito cardinale gli oppose un rispettoso ma netto rifiuto. Il 18 novembre dello stesso anno, papa Montini lo sollev\u00f2 dall'incarico, nominando un amministratore apostolico.\nIl 6 maggio 1975 mor\u00ec a Vienna per un arresto cardiaco susseguente ad un intervento chirurgico. Solo dopo la sua morte, Paolo VI procedette alla nomina del nuovo arcivescovo di Strigonio nella persona di L\u00e1szl\u00f3 L\u00e9kai. Nel 1991 le spoglie di Mindszenty vennero solennemente trasportate da Mariazell a Esztergom, citt\u00e0 nella quale fu arcivescovo, per essere tumulate nella cripta della cattedrale di Nostra Signora e di sant'Adalberto.\nIl 22 ottobre 1996 \u00e8 stata avviata la causa di canonizzazione.\nNel 2012 Mindszenty ha ottenuto la definitiva riabilitazione legale, morale e politica. La Procura generale ungherese ha cos\u00ec chiuso ufficialmente la revisione del processo-farsa subito nel 1949.\nIl 12 febbraio 2019 papa Francesco ha riconosciuto le virt\u00f9 eroiche del cardinale Mindszenty e pertanto lo ha dichiarato venerabile.\nGenealogia episcopale e successione apostolica.\nLa genealogia episcopale \u00e8:\nLa successione apostolica \u00e8:"}
{"id": "75984", "revid": "287204", "url": "https://it.wikipedia.org/wiki?curid=75984", "title": "Jozsef Mindszenty", "text": ""}
{"id": "75986", "revid": "2039709", "url": "https://it.wikipedia.org/wiki?curid=75986", "title": "Sei gradi di separazione", "text": "La teoria dei sei gradi di separazione in semiotica e in sociologia \u00e8 un'ipotesi secondo la quale ogni persona pu\u00f2 essere collegata a qualunque altra persona o cosa attraverso una catena di conoscenze e relazioni con non pi\u00f9 di 5 intermediari.\nLa teoria fu formulata per la prima volta nel 1929 dallo scrittore ungherese Frigyes Karinthy nel racconto omonimo pubblicato nel volume \"Catene1\".\nStoria.\nNegli anni cinquanta Ithiel de Sola Pool (MIT) e Manfred Kochen (IBM) cercarono di dare una dimostrazione matematica della teoria: \u00abDato un insieme di formula_1 persone, qual \u00e8 la probabilit\u00e0 che ogni membro di formula_1 sia connesso a un altro membro attraverso formula_3, formula_4, formula_5...formula_6 collegamenti ?\u00bb. Per circa vent'anni nessuno riusc\u00ec a risolvere il problema in modo soddisfacente.\nTeoria del mondo piccolo.\nNel 1967 lo psicologo americano Stanley Milgram, con un esperimento sociale, sottopose l'ipotesi a prova empirica e sotto forma di \"teoria del mondo piccolo\". Selezion\u00f2, in modo casuale, un gruppo di statunitensi del Midwest e chiese loro di spedire un pacchetto a un estraneo che abitava nel Massachusetts, a diverse migliaia di chilometri di distanza. Ognuno di essi conosceva il nome del destinatario, il suo impiego e la zona in cui risiedeva, ma non l'indirizzo preciso. Fu quindi chiesto a ciascuno dei partecipanti all'esperimento di spedire il proprio pacchetto a una persona da loro conosciuta, che, a loro giudizio, poteva avere la maggiore probabilit\u00e0 di conoscere il destinatario finale. Quella persona avrebbe fatto lo stesso, e cos\u00ec via, fino a che il pacchetto non fosse stato consegnato al destinatario finale.\nMilgram si aspettava che il completamento della catena avrebbe richiesto almeno un centinaio di intermediari, rilevando invece che i pacchetti, per giungere al destinatario, richiesero in media solo tra i cinque e i sette passaggi. L'esperimento di Milgram fu pubblicato in \"Psychology Today\" e dall'articolo nacque l'espressione \"sei gradi di separazione\".\nEco mediatica.\nL'espressione divenne ancor pi\u00f9 popolare, quando fu scelta come titolo di uno spettacolo teatrale del 1990. In seguito si scopr\u00ec che Milgram aveva basato le sue conclusioni su un esperimento effettuato con un numero di pacchetti , ma i sei gradi di separazione erano ormai diventati un concetto assodato nella cultura di massa: ci\u00f2 avvenne grazie al film \"6 gradi di separazione\" di Fred Schepisi, tratto dall'omonima commedia teatrale di John Guare, replicata pi\u00f9 volte a Broadway, e si consolid\u00f2 soprattutto dopo che Brett C. Tjaden ebbe pubblicato un gioco per \"computer\" sul sito web della University of Virginia, basato sulla teoria del mondo piccolo.\nTjaden us\u00f2 infatti l'Internet Movie Database per documentare i collegamenti tra attori differenti. \"Time Magazine\" nomin\u00f2 il suo sito come uno dei \"10 migliori siti web del 1996\". Il numero di passaggi tra attori differenti \u00e8 per\u00f2, in media, inferiore a sei, perch\u00e9 l'insieme degli attori contiene alcuni nodi da cui si irradiano molti collegamenti, costituiti dagli attori che hanno partecipato a molti film. Il grado di separazione per Kevin Bacon, l'attore su cui era originariamente incentrata questa ricerca, \u00e8 circa 3.\nAltre sperimentazioni.\nNel 2001 Duncan Watts, professore della Columbia University, ricre\u00f2 l'esperimento di Milgram su internet. Watts us\u00f2 un messaggio e-mail come \"pacchetto\" che doveva essere consegnato da 48.000 differenti persone, residenti in 157 Stati diversi, nei confronti di 19 \"obiettivi\". Dall'analisi dei dati Watts riscontr\u00f2 che il numero medio di intermediari era effettivamente sei. La ricerca di Watts, pubblicata su \"Science\" nel 2003, e l'avvento dell'era del \"computer\", permisero l'applicazione della teoria dei sei gradi di separazione anche ad aree differenti, tra cui l'analisi delle reti informatiche ed elettriche, la trasmissione delle malattie, la teoria dei grafi, le telecomunicazioni, e la progettazione della componentistica dei \"computer\".\nNel 2006 due ricercatori di Microsoft, sfruttando i log delle conversazioni attraverso MSN Messenger, ricavarono che fra due utenti del programma vi sono in media 6,6 gradi di separazione. Nello stesso anno, un servizio-inchiesta della rete televisiva ABC dimostr\u00f2 che lo status socioeconomico dei \"bersagli\" non influisce in alcun modo sul numero dei gradi di separazione. L'ABC reclut\u00f2 una nota giornalista newyorkese, chiedendole di mettersi in contatto con un ex pugile disoccupato: la giornalista ci riusc\u00ec nei canonici sei passaggi. All'ex pugile, invece, fu chiesto di contattare una nota ballerina: vi riusc\u00ec in soli cinque passaggi.\nFacebook.\nNel 2011 un gruppo di informatici dell'Universit\u00e0 degli studi di Milano, in collaborazione con due informatici di Facebook, effettu\u00f2 un esperimento su scala planetaria per calcolare il grado di separazione tra tutte le coppie di individui su Facebook. In media i gradi di separazione riscontrati furono 4,74, molto meno dell'esito dell'esperimento di Milgram. Il 92% delle coppie \u00e8 separato da non pi\u00f9 di 4 gradi.\nTuttavia il dato non \u00e8 rappresentativo delle relazioni di amicizia nella vita reale, dato che molti utenti di Facebook annoverano tra gli \"amici\" persone che non conoscono affatto."}
{"id": "75991", "revid": "2", "url": "https://it.wikipedia.org/wiki?curid=75991", "title": "Arcipelago delle Canarie", "text": ""}
{"id": "75995", "revid": "74801", "url": "https://it.wikipedia.org/wiki?curid=75995", "title": "Fritz Hofmann", "text": "Biografia.\nHofmann era a capo della squadra di ginnastica tedesca che si era recata da Berlino ad Atene contravvenendo a quanto avevano stabilito i superiori che vedevano nella manifestazione una creazione francese.\nPartecip\u00f2 alle gare di ginnastica e di atletica leggera delle prime Olimpiadi moderne che si svolsero ad Atene nel 1896.\nVinse due medaglie d'oro con la squadra tedesca, nella trave a squadre e nelle parallele a squadre, nonch\u00e9 una di bronzo nella fune.\nConquist\u00f2 un secondo posto nel 100 metri piani e prese parte alle gare di salto in alto, arrivando quinto, salto triplo e getto del peso."}
{"id": "75996", "revid": "287204", "url": "https://it.wikipedia.org/wiki?curid=75996", "title": "Conrad B\u00f6cker", "text": "Biografia.\nPartecip\u00f2 a quasi tutte le gare di ginnastica, a differenza di parecchi suoi colleghi che si cimentarono anche in altre discipline, tuttavia fu poco fortunato e ottenne solo dei piazzamenti, per la maggior parte.\nAltri nomi.\nSi trova anche come Konrad B\u00f6cker."}
{"id": "75997", "revid": "4506", "url": "https://it.wikipedia.org/wiki?curid=75997", "title": "Konrad B\u00f6cker", "text": ""}
{"id": "76013", "revid": "339392", "url": "https://it.wikipedia.org/wiki?curid=76013", "title": "Objective CAML", "text": ""}
{"id": "76016", "revid": "122254776", "url": "https://it.wikipedia.org/wiki?curid=76016", "title": "John Pius Boland", "text": "Biografia.\nFiglio di un ricco mercante, si interess\u00f2 al tennis alla Catholic University di Dublino e all'Edgbaston Oratory di Birmingham. Da Dublino si spost\u00f2 alla London University e poi dal febbraio 1895 al Christ Church College di Oxford, dove continu\u00f2 a dedicarsi al tennis e al cricket.\nAd Oxford studiava mitologia greca quando apprese da un manifesto pubblicato all'Universit\u00e0 che si stavano preparando le Olimpiadi ad Atene e offr\u00ec il suo aiuto all'autore del manifesto, il greco Thrasyvoalos Manaos, per pubblicizzare la notizia.\nSi rec\u00f2 ad Atene per assistere ai Giochi olimpici come spettatore come aveva promesso al suo amico Manaos, che nel frattempo era diventato anche segretario del comitato organizzativo di Atene 1896. Questi, conoscendo la sua bravura nel gioco del tennis in gare amichevoli, lo inser\u00ec nella competizione riservata a questa disciplina. Non essendosi organizzato gareggi\u00f2 all'inizio con scarpe di cuoio, e dovette acquistare sul posto il materiale necessario.\nDopo aver vinto il tabellone di singolare non avrebbe mai pensato di prendere parte a torneo di doppio e la sua partecipazione ad esso fu ancor pi\u00f9 casuale ed avvenne su richiesta del tedesco Frederich Traun, suo avversario nel primo turno del singolo, che gli chiese di gareggiare in sostituzione del compagno di squadra che si era ammalato.\nAl ritorno in patria si spos\u00f2 e visse a Londra. Divenne membro del Camera dei Comuni britannica, eletto nel collegio del Kerry del sud dal 1900 al 1918; durante il periodo del suo incarico al Parlamento di Westminster fu anche Chief Whip per il Partito Parlamentare Irlandese. Fu un ardente sostenitore dell'indipendenza dell'Irlanda e della diffusione della lingua irlandese. Fu anche impegnato ad avviare l'Universit\u00e0 Nazionale di Irlanda.\nAnche sua figlia Honor entr\u00f2 in politica come Mrs Crowley e l'altra figlia fu l'autrice dell'acclamatissimo pezzo: \"The prisoner\".\nSi ritir\u00f2 dalla politica dopo essere stato sconfitto alle elezioni da un candidato dello Sinn F\u00e9in, nel 1918. Nel 1926 divenne segretario della Catholic Truth Society, incarico che resse fino al 1947.\nFu anche scrittore di saggi come \"A Day In Parliament\" dove accenn\u00f2 appena alle sue vittorie ai Giochi olimpici ritenendole pi\u00f9 frutto di fortuna che di bravura.\nAlla fine del 1995 sono giunti agli uffici della Commissione Olimpica Britannica i suoi diari che includevano anche le note dell'Olimpiade del 1896. I diari sono stati inviati anonimi e da colui che li aveva comprati direttamente da Boland parecchi anni fa. Ora sono custoditi al Museo delle Olimpiadi di Losanna.\nPer molti anni non vi fu dubbio a considerare Boland come rappresentante della Gran Bretagna, ma dopo le ricerche degli storici Ernest Bland, Ferene Maze and David Guine, ora viene rivendicata la sua natura di rappresentante dell'Irlanda. Nonostante ci\u00f2 la gran parte dei medaglieri lo considerano ancora un atleta britannico."}
{"id": "76028", "revid": "834", "url": "https://it.wikipedia.org/wiki?curid=76028", "title": "Gtk", "text": ""}
{"id": "76032", "revid": "1861950", "url": "https://it.wikipedia.org/wiki?curid=76032", "title": "KLM", "text": "La KLM Royal Dutch Airlines (acronimo olandese per Koninklijke Luchtvaart Maatschappij, in italiano \"Compagnia Reale d'Aviazione\") \u00e8 la compagnia aerea di bandiera dei Paesi Bassi. KLM ha come unico hub l'aeroporto di Amsterdam-Schiphol.\nStoria.\nI primi anni.\nNel 1919, un giovane tenente aviatore di nome Albert Plesman sponsorizz\u00f2 la mostra di aviazione ELTA ad Amsterdam. La mostra fu un grande successo; dopo la sua chiusura, diversi interessi commerciali olandesi intendevano fondare una compagnia aerea, di cui Plesman fu nominato a capo. Nel settembre 1919, la regina Guglielmina assegn\u00f2 alla KLM ancora da fondare il titolo \"reale\" (\"Koninklijke\"). Il 7 ottobre 1919, otto uomini d'affari olandesi, tra cui Frits Fentener van Vlissingen, fondarono KLM come una delle prime compagnie aeree commerciali. Plesman divenne il suo primo amministratore e direttore.\nIl primo volo KLM ebbe luogo il 17 maggio 1920. Il primo pilota della compagnia, Jerry Shaw, port\u00f2 l'aereo dall'aeroporto di Croydon, Londra, ad Amsterdam. Il volo venne operato con un De Haviland DH.16 in leasing, registrazione G-EALU, che trasportava due giornalisti britannici e alcuni giornali. Nel 1920, KLM trasport\u00f2 440 passeggeri e 22 tonnellate di merci. Nell'aprile 1921, dopo una pausa invernale, KLM riprese i suoi servizi utilizzando i Fokker F.II e Fokker F.III; nel 1921 iniziarono i servizi di linea.\nIl primo volo intercontinentale di KLM decoll\u00f2 il 1\u00ba ottobre 1924. La destinazione finale era Giacarta (allora chiamata \"Batavia\"), Giava, nelle Indie orientali olandesi; il volo venne operato da un Fokker F.VII con registrazione H-NACC ed era pilotato da Van der Hoop. Nel settembre 1929 iniziarono i servizi regolari di linea tra Amsterdam e Batavia. Fino allo scoppio della seconda guerra mondiale nel 1939, questo era il servizio di linea aereo pi\u00f9 lungo del mondo. Nel 1926 venivano offerti voli per Amsterdam, Rotterdam, Bruxelles, Parigi, Londra, Brema, Copenaghen e Malm\u00f6, utilizzando principalmente Fokker F.II e Fokker F.III.\nNel 1930, KLM trasport\u00f2 15.143 passeggeri. Il Douglas DC-2 fu introdotto sul servizio verso Batavia nel 1934. Il primo volo sperimentale transatlantico della compagnia fu tra Amsterdam e Cura\u00e7ao nel dicembre 1934 utilizzando il Fokker F.XVIII. Il primo dei suoi Douglas DC-3 fu consegnato nel 1936; questi sostituirono i DC-2 sul servizio via Batavia a Sydney. KLM fu la prima compagnia aerea a servire il nuovo aeroporto di Manchester-Ringway, a partire dal giugno 1938. Fu anche l'unica compagnia aerea civile a ricevere il Douglas DC-5; ne utilizzava due per le rotte verso le Indie Occidentali e ne vendette due al governo delle Indie Orientali, ed \u00e8 quindi stata l'unica compagnia aerea ad aver operato tutti i modelli Douglas \"DC\" diversi dal DC-1.\nSeconda guerra mondiale.\nQuando la Germania invase i Paesi Bassi il 10 maggio 1940, diversi aerei della compagnia, per lo pi\u00f9 i DC-3 e alcuni DC-2, erano in rotta da o verso l'Estremo Oriente o operavano servizi in Europa. Cinque DC-3 e un DC-2 furono portati in Gran Bretagna. Durante la guerra, questi aeromobili e membri dell'equipaggio effettuavano voli passeggeri di linea tra Bristol e Lisbona con registrazione BOAC.\nIl Douglas DC-3 PH-ALI \"Ibis\", allora registrato come G-AGBB, fu attaccato dalla Luftwaffe il 15 novembre 1942, 19 aprile 1943, e infine il 1\u00ba giugno 1943 come volo BOAC 777; questo attacco provoc\u00f2 la morte di tutti i 17 a bordo. Alcuni aerei e i loro equipaggi rimasero nella regione delle Indie orientali australiane e olandesi, dove aiutavano a trasportare i rifugiati dall'aggressione giapponese in quella zona.\nSebbene le operazioni si fossero fermate in Europa, KLM continu\u00f2 a volare ed espandersi nei Caraibi.\nAnche durante la seconda guerra mondiale un volo della KLM che trasportava otto passeggeri, quattro membri dell'equipaggio e un valore di 15 milioni di dollari (considerando il cambio al 2020) in diamanti venne abbattuto da combattenti giapponesi di ritorno dall'attacco a Broome a circa 1.000 miglia a nord di Perth, nell'Australia occidentale. Il pilota riusc\u00ec a tuffarsi per sfuggire ai combattenti e atterrare sulla spiaggia, ma tre passeggeri e un membro dell'equipaggio rimasero uccisi. Dopo sei giorni e dopo aver subito altri attacchi da parte dei piloti giapponesi, furono salvati. Dei diamanti non si ebbe pi\u00f9 traccia.\nDopoguerra.\nDopo la fine della seconda guerra mondiale nell'agosto del 1945, KLM inizi\u00f2 immediatamente a ricostruire la propria rete. Poich\u00e9 le Indie orientali olandesi erano in uno stato di rivolta, la priorit\u00e0 di Plesman era ristabilire la rotta di KLM verso Batavia. Questo servizio fu ripristinato entro la fine del 1945. I voli nazionali ed europei ripresero nel settembre 1945, inizialmente con una flotta di Douglas DC-3 e Douglas DC-4. Il 21 maggio 1946, KLM fu la prima compagnia aerea dell'Europa continentale ad avviare voli transatlantici di linea tra Amsterdam e New York City utilizzando i Douglas DC-4. Nel 1948, KLM aveva ricostruito la sua rete e i servizi in Africa, Nord e Sud America e nei Caraibi.\nLockheed Constellation e Douglas DC-6 a lungo raggio pressurizzati si unirono alla flotta di KLM alla fine degli anni quaranta; i Convair CV-240 iniziarono i voli europei per la compagnia alla fine del 1948.\nDurante l'immediato dopoguerra, il governo olandese espresse interesse ad acquisire una quota di maggioranza in KLM, nazionalizzandola cos\u00ec parzialmente. Plesman voleva che KLM rimanesse una societ\u00e0 privata sotto controllo privato; permise quindi al governo olandese di acquisire una quota di minoranza. Nel 1950, KLM trasport\u00f2 356.069 passeggeri. L'espansione della rete continu\u00f2 negli anni cinquanta con l'aggiunta di diverse destinazioni nel Nord America. La flotta di KLM si espanse con l'aggiunta di nuove versioni del Lockheed Constellation e Lockheed Electra, di cui KLM fu il cliente di lancio in Europa.\nIl 31 dicembre 1953, il fondatore e presidente della KLM, Albert Plesman, mor\u00ec all'et\u00e0 di 64 anni. Gli succedette Fons Aler. Dopo la morte di Plesman, KLM e altre compagnie aeree entrarono in un periodo economico difficile. La necessit\u00e0 di incorporare aerei a reazione comport\u00f2 un ulteriore onere finanziario per KLM. Il governo olandese aument\u00f2 la propriet\u00e0 della societ\u00e0 a due terzi, nazionalizzandola in parte. Il consiglio di amministrazione rimase sotto il controllo di azionisti privati.\nIl 25 luglio 1957, la compagnia introdusse il suo primo simulatore di volo per il Douglas DC-7C, l'ultimo velivolo di KLM con motori a pistoni, che apr\u00ec la rotta transpolare da Amsterdam via Anchorage a Tokyo il 1\u00ba novembre 1958. Ogni equipaggio che volava sulla rotta sopra l'Artico era equipaggiato con un kit di sopravvivenza invernale, tra cui una carabina AR-10 a fuoco selettivo da 7,62\u00a0mm da utilizzare contro gli orsi polari, nel caso in cui l'aereo fosse stato costretto ad atterrare sul ghiaccio.\nL'era dei jet.\nIl quadrimotore turboelica Vickers Viscount 800 fu introdotto sulle rotte europee nel 1957. A partire dal settembre 1959, KLM introdusse il quadrimotore turboelica Lockheed L-188 Electra su alcune delle sue rotte europee e mediorientali. Nel marzo 1960, la compagnia aerea ricevette il primo jet, un Douglas DC-8. Il 1961 fu il suo primo anno in perdita. Sempre nel 1961, il presidente della compagnia Fons Aler fu sostituito da Ernst van der Beugel. Questo cambio di leadership, tuttavia, non port\u00f2 a un capovolgimento delle difficolt\u00e0 finanziarie. Van der Beugel si dimise da presidente nel 1963 per motivi di salute. Horatius Albarda venne nominato per succedere a Ernst van der Beugel nel 1963. Alberda avvi\u00f2 una riorganizzazione della societ\u00e0, che port\u00f2 alla riduzione del personale e dei servizi. Nel 1965, Alberda mor\u00ec in un incidente aereo e gli succedette come presidente il Dr. Gerrit van der Wal. Van der Wal forgi\u00f2 un accordo con il governo olandese secondo cui KLM sarebbe stata nuovamente gestita come azienda privata. Nel 1966, la partecipazione del governo olandese fu ridotta a una quota di minoranza del 49,5%. Nel 1966, KLM introdusse il Douglas DC-9 sulle rotte europee e del Medio Oriente.\nI nuovi terminal dell'aeroporto di Amsterdam-Schiphol furono aperti nell'aprile del 1967 e nel 1968 entr\u00f2 in servizio il Douglas DC-8-63 (\"Super DC-8\"). Con 244 posti a sedere, all'epoca era il pi\u00f9 grande aereo di linea. KLM fu la prima compagnia aerea a mettere in servizio il Boeing 747-200B di peso lordo pi\u00f9 elevato, alimentato da motori Pratt &amp; Whitney JT9D, nel febbraio 1971; questo \u00e8 stato il primo wide body della compagnia. Nel marzo 1971, KLM apr\u00ec la sua attuale sede ad Amstelveen. Nel 1972, acquist\u00f2 il primo di numerosi McDonnell Douglas DC-10, la risposta di McDonnell Douglas al 747 del Boeing.\nNel 1973, Sergio Orlandini venne nominato per succedere a Gerrit van der Wal come presidente. All'epoca, KLM, cos\u00ec come altre compagnie aeree, aveva a che fare con la sovraccapacit\u00e0. Orlandini propose di convertire i 747 in \"combi\" in grado di trasportare una combinazione di passeggeri e merci in una configurazione mista sul ponte principale dell'aereo. Nel novembre 1975, il primo di sette Boeing 747-200B Combi fu aggiunto alla flotta.\nLa crisi petrolifera del 1973, che caus\u00f2 condizioni economiche difficili, port\u00f2 KLM a cercare l'assistenza del governo per organizzare il rifinanziamento del debito. La compagnia emise ulteriori azioni di azioni al governo in cambio di denaro. Alla fine degli anni settanta, la quota del governo era nuovamente aumentata fino a raggiungere una maggioranza del 78%, rinazionalizzandola di fatto. La gestione dell'azienda rimase sotto il controllo degli stakeholder privati.\nAnni '80 e '90.\nNel 1980, KLM trasport\u00f2 9.715.069 passeggeri. Nel 1983, raggiunse un accordo con Boeing per convertire dieci dei suoi Boeing 747-200 (tre 747-200B e sette 747-200M) in Boeing 747-300 con la modifica del ponte superiore allungato. I lavori iniziarono nel 1984 nello stabilimento Boeing di Everett, Washington, e terminarono nel 1986. Gli aerei convertiti furono chiamati Boeing 747-200SUD o 747-300, che la compagnia aerea operava in aggiunta a tre Boeing 747-300 di nuova costruzione. Nel 1983, KLM prese in consegna il primo di dieci Airbus A310. Sergio Orlandini si ritir\u00f2 nel 1987, sostituito da Jan de Soet. Nel 1986, la partecipazione del governo olandese in KLM si ridusse al 54,8%. Si prevedeva che questa quota sarebbe stata ulteriormente ridotta durante il decennio. Il Boeing 747-400 \u00e8 stato introdotto nella flotta di KLM nel giugno 1989.\nCon la liberalizzazione del mercato europeo, KLM inizi\u00f2 a sviluppare il suo hub all'aeroporto di Amsterdam Schiphol alimentando la sua rete con il traffico delle compagnie affiliate. Come parte del suo sviluppo mondiale, acquis\u00ec una partecipazione del 20% in Northwest Airlines nel luglio 1989. Nel 1990, trasport\u00f2 16.000.000 di passeggeri. Il presidente Jan de Soet si ritir\u00f2 alla fine del 1990 e gli successe nel 1991 Pieter Bouw. Nel dicembre 1991, KLM \u00e8 stata la prima compagnia aerea europea a introdurre un programma frequent flyer, denominato \"Flying Dutchman\".\nJoint venture.\nNel gennaio 1993, il Dipartimento dei trasporti degli Stati Uniti ha concesso a KLM e Northwest Airlines l'immunit\u00e0 antitrust, che gli permise di intensificare la loro collaborazione. Nel settembre 1993, le compagnie aeree operavano i loro voli tra gli Stati Uniti e l'Europa come parte di una joint venture. Nel marzo 1994, KLM e Northwest Airlines introdussero la World Business Class sulle rotte intercontinentali. La partecipazione di KLM in Northwest Airlines aument\u00f2 al 25% nel 1994.\nKLM ricevette il suo primo Boeing 767-300ER nel luglio 1995. Nel gennaio 1996, acquist\u00f2 una quota del 26% in Kenya Airways, la compagnia aerea di bandiera del Kenya. Nel 1997, Pieter Bouw si dimise da presidente e gli successe Leo van Wijk. Nell'agosto 1998, la societ\u00e0 riacquist\u00f2 tutte le azioni ordinarie del governo olandese per fare di KLM una societ\u00e0 privata. Il 1\u00ba novembre 1999, KLM fond\u00f2 AirCares, una piattaforma di comunicazione e raccolta fondi per sostenere cause meritevoli concentrandosi sui bambini svantaggiati.\nKLM rinnov\u00f2 le sue flotte intercontinentali sostituendo i Boeing 767, i Boeing 747-300 e, infine, i McDonnell Douglas MD-11 con i Boeing 777-200ER e gli Airbus A330-200. Alcuni 747 furono prima ritirati dal servizio. Gli MD-11 sono rimasti in servizio fino all'ottobre 2014. Il primo Boeing 777 venne ricevuto il 25 ottobre 2003, mentre il primo Airbus A330-200 il 25 agosto 2005.\nFusione con Air France.\nIl 30 settembre 2003, Air France e KLM hanno concordato un piano di fusione in cui Air France e KLM sarebbero diventate controllate di una holding denominata Air France-KLM. Entrambe le compagnie aeree avrebbero mantenuto i propri marchi; sia l'aeroporto Charles de Gaulle che l'aeroporto di Amsterdam-Schiphol sarebbero diventati hub chiave. Nel febbraio 2004, la Commissione europea e il Dipartimento di Giustizia degli Stati Uniti approvarono la proposta di fusione. Nell'aprile 2004 venne effettuata un'offerta di scambio in cui gli azionisti di KLM scambiarono le loro azioni in KLM con azioni in Air France. Dal 5 maggio 2004, Air France-KLM \u00e8 quotata alle borse Euronext di Parigi, Amsterdam e New York. Nel settembre 2004 la fusione venne completata con la creazione della holding Air France-KLM. La fusione ha portato alla creazione del gruppo pi\u00f9 grande del mondo e avrebbe dovuto portare a un risparmio annuo stimato sui costi compreso tra 400 e 500 milioni di euro.\nNon sembrava che la joint venture di lunga data di KLM con Northwest Airlines, che si \u00e8 fusa con Delta Air Lines nel 2008, fosse interessata nella fusione con Air France. KLM e Northwest hanno aderito all'alleanza SkyTeam nel settembre 2004. Sempre nel 2004, il senior management \u00e8 stato criticato per essersi concesso bonus controversi dopo la fusione con Air France, mentre KLM ha perso 4.500 posti di lavoro. Dopo pressioni esterne, la direzione ha rinunciato a questi bonus.\nNel marzo 2007, KLM ha iniziato a utilizzare il sistema di prenotazione Amadeus, insieme al partner Kenya Airways. Dopo 10 anni da presidente, Leo van Wijk si \u00e8 dimesso dalla sua posizione e gli \u00e8 successo Peter Hartman.\nStoria recente.\nDal settembre 2010, KLM ha integrato la divisione passeggeri di Martinair in KLM, trasferendo tutto il personale e le rotte. A novembre 2011, Martinair comprendeva solo la divisione cargo e manutenzione. Nel marzo 2011, KLM e InselAir hanno raggiunto un accordo di cooperazione reciproca sulle destinazioni di InselAir, ampliando cos\u00ec i propri servizi passeggeri. A partire dal 27 marzo 2011, i passeggeri di KLM potevano volare verso tutte le destinazioni di InselAir attraverso gli hub di InselAir a Cura\u00e7ao e Sint Maarten. Questa cooperazione \u00e8 stata estesa a un accordo di code-share nel 2012. All'inizio del 2018, la cooperazione con Inselair \u00e8 stata interrotta, compresi eventuali accordi di interlining, dopo che Inselair si \u00e8 trovata in difficolt\u00e0 finanziarie che hanno costretto la compagnia aerea a vendere parte della sua flotta e a eliminare alcune delle sue rotte.\nIl 20 febbraio 2013, KLM ha annunciato che Peter Hartman si sarebbe dimesso da presidente e CEO il 1\u00ba luglio 2013. Gli \u00e8 successo Camiel Eurlings. Hartman \u00e8 rimasto alle dipendenze della societ\u00e0 fino a quando non \u00e8 andato in pensione il 1\u00ba gennaio 2014. Il 15 ottobre 2014, KLM ha annunciato che Eurlings, in consultazione congiunta con il consiglio di sorveglianza, aveva deciso di dimettersi immediatamente da presidente e amministratore delegato. A partire da questa data, gli successe Pieter Elbers. KLM ha ricevuto il premio \"Best Airline Staff Service\" in Europa ai World Airline Awards 2013. Questo premio rappresenta la valutazione delle prestazioni di una compagnia aerea sia per il personale aeroportuale che per il personale di cabina. Il 19 giugno 2012, KLM ha effettuato il primo volo transatlantico verso Rio de Janeiro alimentato in parte da biocarburanti sostenibili. Questa era la distanza pi\u00f9 lunga che un aereo avesse percorso con i biocarburanti.\nNel 2019, KLM ha celebrato il suo centenario. Poich\u00e9 \u00e8 la compagnia aerea pi\u00f9 antica ancora operante con il suo nome originale, \u00e8 stata anche la prima a raggiungere questa impresa.\nDopo aver tagliato 5.000 posti di lavoro nel 2020 a causa della pandemia di COVID-19, KLM ha affermato l'intenzione di licenziare 1.000 dipendenti nel 2021.\nIdentit\u00e0 aziendale.\nGestione.\nNell'ottobre 2015, il leader aziendale di KLM \u00e8 il presidente e amministratore delegato (CEO) Pieter Elbers, che ha sostituito Camiel Eurlings il 15 ottobre 2014. Il presidente e CEO fa parte del pi\u00f9 ampio Comitato Esecutivo, che gestisce KLM ed \u00e8 composto da amministratori delegati statutari e vicepresidenti esecutivi delle unit\u00e0 aziendali di KLM. La supervisione e la gestione di KLM sono strutturate secondo un modello a due livelli; il Consiglio di Amministrazione \u00e8 vigilato da un Organismo di Vigilanza separato e indipendente. Il Consiglio di vigilanza sovrintende inoltre alle prestazioni generali di KLM. Il Consiglio di Amministrazione \u00e8 formato dai quattro direttori, compreso l'Amministratore Delegato. Nove membri compongono il consiglio di vigilanza.\nQuartier generale.\nLa sede principale di KLM si trova ad Amstelveen, su un sito di 6,5 ettari (16 acri) vicino all'aeroporto di Amsterdam-Schiphol. La sede della compagnia \u00e8 stata costruita tra il 1968 e il 1970. Prima dell'apertura della nuova sede, il quartier generale era nella propriet\u00e0 dell'aeroporto di Schiphol ad Haarlemmermeer.\nPartecipazioni.\nLe societ\u00e0 in cui KLM ha una partecipazione includono:\nPartecipazioni storiche.\nLe sussidiarie, societ\u00e0 affiliate e joint venture di KLM includevano:\nKLM Asia.\nKLM Asia (cinese: \u8377\u862d \u4e9e\u6d32 \u822a\u7a7a\u516c\u53f8; pinyin: H\u00e9l\u00e1n Y\u00e0zh\u014du H\u00e1ngk\u014dng G\u014dngs\u012b) \u00e8 una consociata interamente controllata da KLM registrata a Taiwan. La compagnia aerea \u00e8 stata fondata nel 1995 per operare voli verso Taipei senza compromettere i diritti di traffico detenuti da KLM per le destinazioni nella Repubblica popolare cinese.\nLa livrea di KLM Asia utilizza la stessa combinazione di colori e livrea dell'originale KLM, ma l'unica differenza che si pu\u00f2 notare \u00e8 che manca di simboli nazionali olandesi, come la bandiera dei Paesi Bassi e il logo stilizzato della corona olandese di KLM. Invece, presenta uno speciale logo KLM Asia.\nQuesta divisione della flotta aerea \u00e8 composta, a gennaio 2021, da tre Boeing 777-200ER e un Boeing 777-300ER. KLM Asia inizialmente operava sulla rotta Amsterdam-Bangkok-Taipei con un 747-400. Da marzo 2012 ha operato sulla rotta Amsterdam-Taipei-Manila modificata con i Boeing 777-200ER/300ER..\nGli aeromobili della KLM Asia vengono occasionalmente utilizzati anche per servire altre destinazioni nella pi\u00f9 ampia rete di KLM.\nCabina.\nKLM ha tre classi di cabina per rotte internazionali a lungo raggio: World Business Class, Economy Comfort ed Economy. Schermi personali con audio-video on-demand, telefono satellitare, SMS e servizi di posta elettronica sono disponibili in tutte le cabine di tutti gli aeromobili a lungo raggio. I voli europei a corto e medio raggio hanno posti Economy nella cabina posteriore, Economy Comfort ed Europe Business nella cabina di prua.\nWorld Business Class.\nWorld Business Class \u00e8 il prodotto di classe business a lungo raggio di KLM. I posti nella vecchia World Business Class sono larghi 20 pollici (51 cm) e hanno un passo di 60 pollici (150 cm). I sedili possono essere reclinati in un letto piatto ad angolo di 170 gradi con una lunghezza di 75 pollici (190 cm). I sedili sono dotati di un sistema di intrattenimento personale da 10,4 pollici (26 cm) con audio e video su richiesta nel bracciolo, tettuccio per la privacy, funzione di massaggio e prese di alimentazione per laptop.\nNel marzo 2013, KLM ha introdotto nuovi sedili per la World Business Class per la flotta a lungo raggio. progettati dalla designer olandese Hella Jongerius. I sedili a forma di diamante sono prodotti da B/E Aerospace e installati su tutti gli Airbus A330 e Boeing 777. I sedili sono stati ristrutturati anche sugli ex Boeing 747-400 KLM tra il 2013 e il 2014. I nuovi sedili sono completamente piatti e offrono sistemi di intrattenimento personale ad alta definizione da 17 pollici (43 cm). Quando \u00e8 completamente piatto, il letto \u00e8 lungo circa 2 metri.\nCon il lancio del Boeing 787 \u00e8 stato introdotto un design completamente nuovo del sedile in Business Class; i posti di questo aereo si basano sulla piattaforma \"Zodiac Cirrus\" utilizzata da Air France. La classe \u00e8 in un layout 1-2-1 in modo che ogni passeggero abbia accesso diretto al corridoio, un ampio vano portaoggetti laterale e uno schermo video HD da 16 pollici (41 cm). La casa di moda olandese Viktor &amp; Rolf ha progettato e fornisce kit di cortesia ai passeggeri della World Business Class. Ogni anno viene introdotto un nuovo design e il colore dei kit cambia ogni sei mesi; questo contiene calze, mascherina per gli occhi, spazzolino da denti, dentifricio, tappi per le orecchie e balsamo per le labbra Viktor &amp; Rolf.\nEurope Business Class.\nLa Europe Business Class \u00e8 la business class a corto raggio di KLM e KLM Cityhopper. I posti sono larghi 17 pollici (43 cm), hanno un passo medio di 33 pollici (84 cm) e offrono pi\u00f9 spazio per le gambe e si adagiano ulteriormente rispetto ai normali posti in Economy Class. L'eUROPE Business Class non dispone di intrattenimento personale. I posti a sedere sono disposti in un layout 3-3 sui Boeing 737 e 2-2 sugli Embraer 190.\nEconomy Comfort.\nEconomy Comfort \u00e8 la classe economy premium offerta su tutti i voli KLM e KLM Cityhopper. I sedili sui voli a lungo raggio hanno un passo di 10 cm in pi\u00f9 rispetto alla classe Economy, un passo di 89-91 cm (35-36 pollici) e reclinabile fino a 18 cm (7 pollici). I posti sui voli a corto raggio hanno 8,9 cm in pi\u00f9 di passo, per un totale di 85-88 cm (33,5-34,5 pollici) e possono reclinarsi fino a 13 cm (40%) ulteriormente. Ad eccezione della maggiore inclinazione e reclinazione, i posti a sedere e il servizio in Economy Comfort sono gli stessi della Economy Class. L'Economy Comfort si trova in una cabina separata; i passeggeri possono uscire dall'aereo prima dei passeggeri dell'economy.\nEconomy Class.\nI posti in Economy Class sui voli a lungo raggio hanno un passo da 31 a 32 pollici (79-81 cm) e sono larghi 17,5 pollici (44 cm). Tutti i sedili sono dotati di poggiatesta regolabili, PTV da 23 cm con AVOD e telefono satellitare con microtelefono personale che pu\u00f2 essere utilizzato con carta di credito. I posti sui voli a corto raggio hanno un passo da 76 a 79 cm (30-31 pollici) e sono larghi 43 cm e non prevedono alcun sistema di intrattenimento personale. I posti a sedere in Economy Class a lungo raggio sono in una disposizione 3-4-3 sui Boeing 777-300ER e sui Boeing 777-200ER, 3-3-3 sui Boeing 787-9 e 2-4-2 sugli Airbus A330. Il layout \u00e8 3-3 sui Boeing 737 e 2-2 sugli Embraer 175 e 190.\nServizi.\nIntrattenimento in volo.\nIl sistema di intrattenimento in volo di KLM \u00e8 disponibile in tutte le classi su tutti gli aeromobili wide body; fornisce a tutti i passeggeri audio/video on Demand (AVOD). Il sistema include intrattenimento interattivo inclusi film, programmi televisivi, musica, giochi e corsi di lingua. Circa 80 film tra cui versioni recenti, classici e cinema sono disponibili in diverse lingue. La selezione viene modificata ogni mese. Il sistema di intrattenimento in volo pu\u00f2 essere utilizzato per inviare messaggi di testo SMS ed e-mail. Il sistema 3000i di Panasonic \u00e8 installato su tutti i Boeing 777-200ER e sulla maggior parte degli Airbus A330-200. Tutti gli Airbus A330-300 e Boeing 777-300ER e alcuni Airbus A330-200 sono dotati del sistema di intrattenimento a bordo Panasonic eX2.\nKLM fornisce una selezione di giornali internazionali ai suoi passeggeri sui voli a lungo raggio; su quelli a corto raggio sono offerti solo ai passeggeri della Europe Business Class. Una selezione di riviste internazionali \u00e8 disponibile per i passeggeri della World Business Class sui voli a lungo raggio. A tutti i passeggeri viene fornita la rivista di bordo di KLM, l\"'Holland Herald\". A bordo dei voli per Cina, Corea del Sud e Giappone, la compagnia aerea offre riviste a bordo \"EuroSky\" (Cina e Giappone), in cinese o giapponese, e \"Wings of Europe\" (Corea del Sud) in coreano. Il 29 maggio 2013, KLM e Air France hanno lanciato un progetto per testare l'accesso a Internet tramite Wi-Fi in volo. Ogni compagnia aerea ha dotato un Boeing 777-300ER della propria flotta di Wi-Fi, che i passeggeri possono utilizzare con i propri dispositivi. Il servizio wireless diventa disponibile dopo che l'aereo raggiunge i di altitudine.\nCatering.\nAi passeggeri della World Business Class viene servito un pasto di tre portate. Ogni anno KLM collabora con un importante chef olandese per sviluppare i piatti che vengono serviti a bordo. Ai passeggeri in Europe Business Class viene servito un pasto freddo, un piatto principale caldo o un pasto di tre portate a seconda della durata del volo. KLM ha collaborato con il designer olandese Marcel Wanders per progettare le stoviglie della World ed European Business Class.\nAi passeggeri della Economy Class sui voli a lungo raggio vengono serviti un pasto caldo e uno spuntino e un secondo pasto caldo o la colazione, a seconda della durata del volo. Sui voli a corto raggio vengono serviti panini o una scelta di snack dolce o salato, a seconda della durata e dell'ora della giornata. Se il volo dura almeno due ore, vengono serviti i biscotti \"stroopwafel\" prima della discesa. La maggior parte delle bevande alcoliche sono gratuite per tutti i passeggeri. Dopo un periodo di prova di successo, KLM ha introdotto i pasti \u00e0 la carte in Economy Class il 14 settembre 2011; vengono offerti piatti tipici olandesi, giapponesi, italiani, freddi e indonesiani.\nPasti speciali, inclusi pasti per bambini, vegetariani, medici e religiosi, possono essere richiesti in ogni classe fino a 24 o 36 ore prima della partenza. Sui voli per India, Cina, Corea del Sud e Giappone, KLM offre autentici pasti asiatici in tutte le classi. I pasti serviti sui voli KLM in partenza da Amsterdam sono forniti dalla KLM Catering Services.\nNel settembre 2016, KLM ha lanciato la prima birra alla spina in volo al mondo grazie alla partnership con Heineken. Il nuovo servizio \u00e8 stato presentato in anteprima a bordo di un volo per Cura\u00e7ao nella World Business Class.\nServizi a terra.\nKLM offre vari metodi di check-in ai suoi passeggeri, che possono effettuarlo per i loro voli presso le postazioni self-service in aeroporto, tramite Internet o un telefono cellulare o tablet. Nelle destinazioni in cui queste strutture non sono disponibili, il check-in viene effettuato da un rappresentante della compagnia aerea allo sportello. Le carte d'imbarco elettroniche possono essere ricevute su un dispositivo mobile mentre le carte d'imbarco possono essere stampate nei chioschi aeroportuali.\nDal 4 luglio 2008 KLM, in collaborazione con l'aeroporto di Amsterdam-Schiphol, offre ai suoi passeggeri il servizio di consegna bagagli self-service. Il progetto \u00e8 iniziato con una prova che includeva un punto di consegna. Il numero di questi punti \u00e8 gradualmente aumentato.\nNel novembre 2012, KLM ha avviato un progetto presso l'aeroporto di Amsterdam per testare l'imbarco self-service. I passeggeri possono salire a bordo dell'aereo senza interagire con il personale scansionando le carte d'imbarco in modo indipendente. La compagnia aerea partner di KLM Air France ha avviato lo stesso progetto nel suo hub all'aeroporto di Parigi Charles de Gaulle.\nKLM \u00e8 la prima compagnia aerea ad offrire chioschi di trasferimento self-service sulle sue rotte europee e intercontinentali per i passeggeri che si collegano attraverso l'aeroporto di Amsterdam Schiphol. I chioschi consentono ai passeggeri di visualizzare i dettagli dei voli in coincidenza, di modificare l'assegnazione dei posti o di passare a un posto pi\u00f9 comodo. Quando un passeggero perde una coincidenza, i dettagli sui voli alternativi possono essere visualizzati sul chiosco e pu\u00f2 essere stampata una nuova carta d'imbarco. I passeggeri che hanno diritto a buoni per una bevanda, un pasto, l'uso di un telefono o uno sconto di viaggio possono farli stampare al chiosco.\nBus e treni.\nKLM offre servizi di autobus per i clienti che vivono in determinate citt\u00e0 trasportandoli negli aeroporti dove possono imbarcarsi sui voli della compagnia. Gli autobus partono dalla stazione ferroviaria di Nijmegen e dalla stazione di Arnhem centrale, dalla stazione ferroviaria di Maastricht (codice IATA ZYT) via aeroporto di Maastricht Aquisgrana (IATA MST) e dall'aeroporto di Eindhoven (codice IATA EIN) ad Amsterdam Schiphol (codice IATA AMS) e dalla stazione ferroviaria di Ottawa all'aeroporto di Montreal Dorval in Canada. Inoltre, KLM dispone di code condivise con i servizi di Thalys e SNCF in modo che i passeggeri di varie citt\u00e0 francesi possano raggiungere l'aeroporto Charles de Gaulle e i passeggeri dal Belgio possano andare a Schiphol (da Anversa) o Charles de Gaulle (da Bruxelles).\nFlying Blue.\nFlying Blue \u00e8 il programma frequent flyer del gruppo Air France-KLM che premia i passeggeri pi\u00f9 fedeli attribuendo un numero di punti/miglia per ogni viaggio effettuato con Air France, KLM e le loro compagnie aeree sussidiare, affiliate e partner. Il programma \"Flying Blue\" nasce il 6 giugno del 2005 attraverso l'unificazione dei programmi \"Fr\u00e9quence Plus\" (di Air France) e \"Flying Dutchman\" (della KLM).\nDestinazioni.\nKLM serve pi\u00f9 di 150 destinazioni in 70 paesi in cinque continenti dal suo hub all'aeroporto di Amsterdam-Schiphol. Gli accordi in code-share portano a pi\u00f9 di 1.000 il numero totale di destinazioni raggiungibili tramite la compagnia.\nAccordi commerciali.\nAl 2022 KLM ha accordi di code-share con le seguenti compagnie:\nAlleanze.\nIl 13 settembre 2004 KLM \u00e8 entrata a far parte di SkyTeam.\nFlotta.\nFlotta attuale.\nA dicembre 2021 la flotta di KLM risulta composta dai seguenti aerei:\nSviluppo.\nIl primo degli 8 Boeing 787-10 di KLM \u00e8 stato consegnato il 28 giugno 2019; presenta una livrea speciale per il 100\u00ba anniversario della compagnia.\nIl 19 giugno 2013, KLM aveva ordinato 7 Airbus A350-900. Nel giugno 2019, Air France-KLM ha annunciato che KLM non avrebbe preso in carico nessuno degli A350 ordinati dal gruppo, a causa di scopi di razionalizzazione della flotta; tutti gli esemplari andranno quindi ad Air France.\nIl CEO Ben Smith ha annunciato all'Investor Day di Air France (5 novembre 2019) a Parigi che \"nel prossimo futuro\" KLM utilizzer\u00e0 solo i 777 e 787 come flotta a lungo raggio, ritirando gli Airbus A330. Questa mossa render\u00e0 la flotta di KLM composta interamente da Boeing.\nFlotta storica.\nKLM operava in precedenza con i seguenti aeromobili:"}
{"id": "76037", "revid": "140509", "url": "https://it.wikipedia.org/wiki?curid=76037", "title": "Bahamas", "text": "Le Bahamas o Bahama, ufficialmente Commonwealth delle Bahamas, sono uno stato insulare dell'America centrale costituito da un arcipelago corallino di 700 isole e isolette alcune delle quali disabitate, situate nell'Oceano Atlantico, a est della Florida, a nord di Cuba e del resto dei Caraibi, e a ovest della dipendenza britannica delle Isole Turks e Caicos. Le Bahamas sono un'ex colonia della Gran Bretagna e fanno parte del Commonwealth delle nazioni; la lingua ufficiale \u00e8 l'inglese.\nGrand Bahama e Paradise Island a nord sono isole tra le pi\u00f9 famose del paese e ospitano molti alberghi di grandi dimensioni. Le immersioni subacquee e lo snorkeling si svolgono presso la barriera corallina di Andros, la grotta Thunderball e i giardini di corallo nero di Bimini.\nStoria.\nScoperte durante il primo viaggio di Cristoforo Colombo divenendo parte della corona spagnola, furono poi conquistate dagli inglesi nel XVII secolo per divenire indipendenti nel 1973. \nEra precolombiana.\nPrima dell'arrivo di Cristoforo Colombo, queste isole si chiamavano \"Lucayas\", derivante da \"lucayos\", nome delle pacifiche popolazioni indigene che l'abitavano. In particolare San Salvador, l'isola su cui sbarc\u00f2 l'esploratore genovese il 12 ottobre 1492, era indicata come \"Guanahan\u00ed\". Leggendo le relazioni scritte da Colombo sulla scoperta, uno degli elementi che pi\u00f9 attir\u00f2 la sua attenzione durante il primo viaggio fu la scarsa profondit\u00e0 delle acque. Per questa ragione battezz\u00f2 le Lucayas come \"Islas de la Bajamar\" (isole del mare basso in spagnolo).\nColonizzazione inglese.\nI due nomi furono mantenuti per circa un secolo e mezzo: quando per\u00f2 caddero in mano britannica, questi ne adattarono il nome alla loro lingua chiamandole \"Bahamas Islands\", nome con cui sono poi diventate note. Nel corso del Seicento e del Settecento le Bahamas sono state uno dei covi della pirateria assumendo il ruolo di covo principale dal 1716 al 1718 quando vennero lasciate senza difesa e senza governo dalla Corona. Nel 1717 un mercante stimava che vi fossero ben 800 pirati, autodefinitisi flying gang, con base a New Providence. Nel 1718 re Giorgio I d'Inghilterra invi\u00f2 per\u00f2 una spedizione navale guidata dal capitano Woodes Rogers che spinse i pirati ad allontanarsi in direzione della Carolina, di altre isole caraibiche minori o addirittura dell'Africa.\nIndipendenza.\nIl PLP, Partito Liberale Progressista, fondato e diretto da O. Pindling, gest\u00ec il processo di separazione dall'Impero Britannico. Il 10 luglio 1973 le Bahamas divennero indipendenti, associandosi subito al Commonwealth. Il PLP guid\u00f2 il Paese per quasi venti anni, fino al 1992. Pindling rest\u00f2 presidente per vari anni, ma nel 1988 incominciarono a emergere dubbi sul suo operato: in quell'anno gli USA incolparono le Bahamas di riciclare denaro proveniente dal narcotraffico; il Governo tent\u00f2 di difendersi dalle accuse, ma senza molto successo. Il premier cerc\u00f2 di far ricadere la colpa sul sistema bancario e chiese sostegno agli USA, ma nel frattempo aveva perso gran parte della sua credibilit\u00e0. Come conseguenza di queste vicende Pindling si dimise nel 1990.\nCome previsto, nel 1992 il PLP perse le elezioni presidenziali contro il Movimento di Libert\u00e0 Nazionale, FNMP, guidato da Hubert Ingraham. Il nuovo partito al governo riusc\u00ec ad ampliare il turismo, e ci riusc\u00ec combattendo la criminalit\u00e0, che costituiva un disincentivo all'arrivo di visitatori e quindi un danno al turismo stesso, struttura portante per la ricchezza del Paese. Il narcotraffico, piaga di vecchia data, fu in parte arginato e furono fatti diversi sforzi per limitare le azioni criminose attuate dai numerosissimi immigrati, giunti specialmente dalla vicina Haiti. Grazie a questo impegno, il Movimento di Libert\u00e0 Nazionale fu confermato nel 1997. Il secondo mandato fu assai meno soddisfacente del primo, e il consenso del partito presso il popolo scese molto.\nA scontentare la popolazione dell'arcipelago furono gli scarsissimi sussidi concessi alle piccole isole, pi\u00f9 bisognose di aiuti, e l'inutilit\u00e0 degli interventi volti a ridurre il tasso di povert\u00e0. Nel gennaio del 2002, anno delle elezioni, si tenne un referendum su alcune riforme costituzionali, interpretato da molti come un test per il governo: la maggioranza perse. Alle elezioni tenutesi pochi mesi dopo il PLP travolse con un risultato schiacciante gli avversari, tornando al governo. Divenne governatore generale Ivy Dumont e premier Perry Christie, sempre per il PLP. Il 2 maggio 2007 i bahamensi sono tornati alle urne ed \u00e8 uscito vincitore Hubert Ingraham, ancora alla guida del Movimento di Libert\u00e0 Nazionale. \u00c8 diventato governatore generale Arthur D. Hanna.\nGeografia.\n\u00c8 un arcipelago composto da 690 isole coralline, di cui trenta abitate. La pi\u00f9 grande isola delle Bahamas \u00e8 l'isola di Andros posta a nord-ovest dell'arcipelago, all'imboccatura degli Stretti della Florida. A nord \u00e8 posta Grand Bahama, la pi\u00f9 settentrionale fra le grandi isole. Immediatamente a est ci sono le Isole Abaco. Spingendosi verso sud-est, fra le isole pi\u00f9 significative c'\u00e8 Eleuthera, l'isola di Cat, Long Island, San Salvador, Exuma, Crooked Island, Acklins, Mayaguana e a sud Great Inagua. La capitale Nassau si trova sull'isola di New Providence, posta fra le isole di Eleuthera e Andros.\nMorfologia e ambiente naturale.\nL'arcipelago \u00e8 formato dalle parti affioranti di un insieme di piattaforme carbonatiche. Sono altofondi marini con profondit\u00e0 fino a qualche decina di metri separati tra loro da fosse molto profonde, di ambiente oceanico. La piattaforma pi\u00f9 estesa \u00e8 il Great Bahama Bank, che supporta l'isola di Andros, la pi\u00f9 grande dell'arcipelago. I sedimenti sono costituiti da carbonato di calcio in forma di fanghi micritici, prodotti dalla proliferazione di alghe calcaree, mentre nelle aree con acque pi\u00f9 agitate si producono sabbie oolitiche, (prodotte dalla precipitazione abiotica di carbonato) e sabbie bioclastiche (prodotte dall'usura meccanica di conchiglie e altre parti dure di invertebrati).\nCome si vede dall'immagine a fianco, le isole emerse si trovano principalmente nella parte nord-orientale dei banchi, dove la presenza di nutrienti portati dalle correnti oceaniche permette lo sviluppo di scogliere organogene a coralli. Al margine occidentale delle piattaforme si sviluppano in genere barre di sabbia calcarea (sabbie oolitiche e sabbie bioclastiche), che danno luogo a secche e spiagge sommerse. Nelle parti pi\u00f9 interne dei banchi si sviluppano piane di marea fangose, con stromatoliti algali e mangrovie.\nIdrografia.\nLe isole Bahamas presentano corsi d'acqua di dimensioni estremamente ridotte.\nClima.\nLe Bahamas sono isole poste a ridosso del Tropico del Cancro (comprese le acque territoriali che mediamente sono poco a nord della linea immaginaria tropicale boreale). Durante l'anno non ci sono grandi sbalzi, \"le termiche\" variano tra gli estremi di 18-20\u00a0\u00b0C di massima nei periodi invernali (che quindi non sono comuni e accompagnati da minime in rari casi di 10\u00a0\u00b0C o, eccezionalmente, poco meno) ai pi\u00f9 frequenti 35-37\u00a0\u00b0C nei periodi estivi con notevole umidit\u00e0 nell'aria. La temperatura delle acque invece \u00e8 sempre attorno ai 26\u00a0\u00b0C anche grazie all'effetto della Corrente del Golfo. Le precipitazioni sono occasionalmente abbondanti e raggiungono una media annua che supera di poco i 1500\u00a0mm. Le Bahamas hanno un clima tropicale marittimo che significa che il paese \u00e8 dotato di due tipi di tempo tutto l'anno, che sono le stagioni umida e secca. Ufficialmente, ci sono due stagioni alle Bahamas - estate e inverno.\nPopolazione.\nScomparsi da secoli gli originari abitanti, gli Arawak, la popolazione dell'arcipelago \u00e8 formata in prevalenza da neri e mulatti (85% del totale), mentre il resto \u00e8 di origine europea. Al censimento del 2000 essa aveva raggiunto i 303.000 circa abitanti, saliti a 315.000 secondo l'ultima stima effettuata. Il ritmo di incremento annuo, che negli anni precedenti si era mantenuto elevato, ultimamente \u00e8 divenuto inferiore al 1%. D'altra parte il flusso immigratorio, un tempo consistente, \u00e8 numericamente irrilevante, mentre, a partire dal 1994, il governo ha provveduto al rimpatrio forzato degli immigrati haitiani e cubani illegali, creando peraltro con questo provvedimento non poche tensioni nei rapporti con i paesi di origine.\nNegli anni pi\u00f9 recenti la diffusione dell'AIDS ha cancellato i progressi compiuti in fatto di riduzione della mortalit\u00e0 infantile. La distribuzione territoriale degli abitanti \u00e8 assai diseguale e la popolazione urbana rappresenta addirittura l'88,8% di quella complessiva; soltanto le isole principali sono popolate e pi\u00f9 della met\u00e0 della popolazione totale risiede nell'isola di New Providence; altre zone importanti sono Freeport, Grand Bahama e Kemps Bay e Nicholl's Town su Andros.\nLa difesa e giustizia dello Stato hanno sede alla Royal Bahamian Defence Force, importante per il controllo costiero paramilitare. Il sistema giudiziario si articola in corti di prima istanza, nella corte d'appello e nella corte suprema (composta da nove giudici). \u00c8 in vigore la pena di morte. L'istruzione, ha delle strutture scolastiche molto sviluppate; \u00e8 obbligatoria dai 5 ai 16 anni e gratuita nelle scuole statali; l'alfabetizzazione \u00e8 pressoch\u00e9 totale (il tasso di analfabetismo \u00e8 del 4,4%). La scuola elementare comincia a 5 anni e dura sei anni, divisi in due cicli triennali. Anche l'istruzione superiore ha goduto di un notevole sviluppo, in particolare negli anni novanta; l'universit\u00e0 ha sedi a Nassau, dove sono presenti corsi di laurea in scienze alberghiere, e del turismo (corso attivato nel 1998).\nDemografia.\nLa popolazione delle Bahamas risulta essere molto variegata. Ma la maggior parte si trova nei pressi delle coste.\nReligione.\nLa religione \u00e8 in prevalenza (90% circa) cristiana nelle varie confessioni protestanti.\nLingue.\nLa lingua ufficiale \u00e8 l'inglese. \u00c8 parlato anche il Creolo Bahamense.\nOrdinamento dello stato.\nSuddivisioni storiche e amministrative.\nI distretti delle Bahamas sono il sistema di governo a livello locale; New Providence (che detiene il 70% della popolazione nazionale) invece \u00e8 gestita direttamente dal governo centrale. In totale, ci sono 32 distretti, con elezioni che si svolgono ogni cinque anni.\nI distretti (esclusa New Providence) sono:\nIstituzioni.\nLa forma istituzionale delle Bahama \u00e8 la monarchia costituzionale; il Paese fa parte del Commonwealth e riconosce come Capo di Stato il monarca d'Inghilterra. La Regina delle Bahamas attualmente \u00e8 Elisabetta II.\nLa carica di primo ministro dura per cinque anni; colui che attualmente ricopre tale carica \u00e8 Perry Christie, succeduto a Hubert Ingraham. Altra figura fondamentale \u00e8 quella del Governatore Generale, attualmente impersonato da Marguerite Pindling, rappresentante del monarca. Il Parlamento presenta la Camera dell'Assemblea, con 40 membri eletti ogni cinque anni, e il Senato, con 16 membri in totale.\nSistema sanitario.\nIl sistema sanitario bahamiano offre sia discrete strutture ospedaliere pubbliche che cliniche private. Il problema principale \u00e8 rappresentato dalla difficolt\u00e0 di collegamento delle isole pi\u00f9 lontane dell'arcipelago dalle principali citt\u00e0 e dalla capitale.\nForze armate.\nLa Royal Bahamas Defence Force (in italiano Reale forza di difesa delle Bahamas) \u00e8 l'attuale marina militare delle Bahamas, nonch\u00e9 unica forza armata di questa nazione, che non dispone n\u00e9 di un esercito n\u00e9 di una aeronautica militare.\nPolitica.\nPolitica interna.\nIl sistema politico bahamense \u00e8 multipartitico nella teoria ma bipartitico di fatto: le due formazioni principali sono il Partito Liberale Progressista (PLP) e il Movimento di Libert\u00e0 Nazionale (FNMP), di ispirazione conservatrice. Un altro partito \u00e8 il Movimento Democratico delle Bahamas, BDM, ma non di rado si presentano alle elezioni anche alcuni candidati indipendenti, considerati degli outsider.\nIl PLP fu fondato da O. Pindling prima della separazione dall'Impero Britannico, e condusse l'arcipelago all'indipendenza. \u00c8 rimasto alla guida del governo dal 1973 al 1992, quando vinse l'FNMP. Questo partito \u00e8 stato messo in piedi da Hubert Ingraham, che dal 1992 \u00e8 stato primo ministro per dieci anni. Nel 2002 il PLP \u00e8 tornato alla guida con una vittoria schiacciante sugli avversari, dopo che Ingraham aveva perso il referendum sulle riforme costituzionali nel gennaio dello stesso anno. Le ultime elezioni si sono svolte nel 2017.\nEconomia.\nL'apparato economico \u00e8 avanzato, lo dimostra il PIL, che \u00e8 il pi\u00f9 alto della regione, con notevole distacco dagli altri Paesi. Questa situazione di discreto benessere viene da un tangibile miglioramento economico avuto a partire dagli ultimi anni, ma \u00e8 anche frutto di un'esigua popolazione e di una bassa densit\u00e0. L'Indice di sviluppo umano \u00e8 di 0,825, il terzo pi\u00f9 alto dell'America Centrale, dietro la Costa Rica e Cuba. Le risorse principali sono il turismo e l'agricoltura: quest'ultima \u00e8 favorita da un buon clima temperato e dall'attrattiva dei paesaggi costieri delle isole. Essa \u00e8 specializzata nella produzione di prodotti tropicali per l'esportazione. Tuttavia negli ultimi tempi stanno acquistando maggiore peso nuovi settori come quello finanziario: oltre che per la loro natura, le isole Bahamas oggi sono note anche come paradiso fiscale sede di numerose societ\u00e0 offshore.\nIl sistema fiscale italiano, col Decreto Ministeriale 04/05/1999, l'ha inserita tra gli Stati o Territori aventi un regime fiscale privilegiato, nella cosiddetta Lista nera, ponendo quindi limitazioni fiscali ai rapporti economico commerciali che si intrattengono tra le aziende italiane e i soggetti ubicati in tale territorio. Anche la pesca, quella dei crostacei, \u00e8 praticata con fini di esportazione. Il settore turistico \u00e8 in continuo aumento e attualmente occupa i 3/4 della popolazione attiva, fornendo quasi tutta la ricchezza lorda: questi sforzi garantiscono ogni anno almeno due milioni di visitatori stranieri, confermando il turismo come la fondamentale fonte economica per il territorio.\nL'industria, prodotto dei progressi recenti, \u00e8 nata solo negli ultimi anni ed \u00e8 in via di sviluppo: per ora si occupa della raffinazione del petrolio e dei prodotti farmaceutici, insieme a poche altre produzioni. La centrale termoelettrica situata nella Grande Bahama fornisce quasi tutto il territorio. Notevolmente sviluppato \u00e8 anche il commercio, quello portuale si concentra a Nassau. Il commercio interno \u00e8 buono, quello esterno \u00e8 intrattenuto specialmente con gli Stati Uniti, verso i quali vanno quasi tutte le esportazioni e dai quali viene la quasi totalit\u00e0 delle importazioni. Ma questa situazione favorevole \u00e8 andata creandosi solo alcuni anni fa. Sebbene la prosperit\u00e0 economica sia sempre stata una caratteristica dell'Arcipelago, per molto tempo esso ha dovuto convivere con delle significative problematiche, alcune delle quali permangono ancora oggi.\nGli Stati Uniti accusarono pubblicamente le Bahamas di riciclare denaro proveniente dal narcotraffico. Questo gett\u00f2 nell'instabilit\u00e0 politica ed economica tutto il Paese, scongiurata con i passi avanti fatti in seguito. Altro problema \u00e8 rappresentato dalla criminalit\u00e0, legata non solo al traffico illegale di stupefacenti ma anche alla massiccia immigrazione clandestina, proveniente soprattutto da Haiti. In pi\u00f9 alcune isole minori vivono in situazione economica nettamente inferiore a quella dei centri pi\u00f9 grandi, e ancora oggi il problema non \u00e8 stato ancora risolto. \u00c8 proprio nelle isole pi\u00f9 piccole che si concentra il tasso di povert\u00e0, che non sembra essere diminuito.\nTurismo.\nA Nassau,la capitale situata nell\u2019isola di New Providence, in George Street si trova il The Pirates Museum, che raccoglie una ricca documentazione sulle imprese dei pirati Morgan e Francis Drake. Un altro edificio di interessante fattura \u00e8 il Government House, esempio di architettura coloniale del 1801, con cannoni, palme e una imponente statua di Cristoforo Colombo.\nParadise Island, una piccola isoletta davanti a Nassau, partono i battelli alla volta di Blue Lagoon Island, dove si possono avvicinare i delfini.\nL\u2019isola di Grand Bahama \u00e8 famosa per i bassi fondali che hanno dato il nome all\u2019arcipelago (Grand Bajamar): con la bassa marea svelano una distesa di sabbia molto estesa che pullula, nelle pozze, di piccole forme di vita marina. L\u2019isola di Bimini, invece, \u00e8 la capitale mondiale della pesca d\u2019altura e nel suo mare si trovano molte specie ittiche, dai marlin blu, bianchi e neri ai tonni, dai kingfish agli squali. \nNell\u2019arcipelago delle Abaco, \u00e8 ubicato il New Plymouth, un piccolo villaggio ottocentesco dell\u2019isola di Green Turtle Cay (5 km di collinette verdi e spiagge bianchissime); e nell\u2019isola di Andros, il villaggio di Red Bay, fondato a met\u00e0 Ottocento da ex schiavi neri e da un gruppo di Seminole, indigeni della Florida.\nSport.\nGiochi olimpici.\nIl primo oro olimpico per le Bahamas \u00e8 stato vinto nella vela da Durward Knowles e Cecil Cooke, ai Giochi olimpici di Tokyo 1964."}
{"id": "76038", "revid": "599013", "url": "https://it.wikipedia.org/wiki?curid=76038", "title": "Grb", "text": ""}
{"id": "76039", "revid": "1090490", "url": "https://it.wikipedia.org/wiki?curid=76039", "title": "Blender (programma)", "text": "Blender \u00e8 un software libero e multipiattaforma di modellazione, rigging, animazione, montaggio video, composizione, rendering e texturing di immagini tridimensionali e bidimensionali. Dispone inoltre di funzionalit\u00e0 per mappature UV, simulazioni di fluidi, di rivestimenti, di particelle, altre simulazioni non lineari e creazione di applicazioni/giochi 3D.\n\u00c8 disponibile per vari sistemi operativi: Microsoft Windows, macOS, GNU/Linux, FreeBSD, assieme a porting non ufficiali per BeOS, SkyOS, AmigaOS, MorphOS e Pocket PC. Blender \u00e8 dotato di un robusto insieme di funzionalit\u00e0 paragonabili, per caratteristiche e complessit\u00e0, ad altri noti programmi per la modellazione 3D come Softimage XSI, Cinema 4D, 3D Studio Max, LightWave 3D e Maya.\nTra le funzionalit\u00e0 di Blender vi \u00e8 anche l'utilizzo di raytracing e di script (in Python).\nStoria.\nIn origine, il programma \u00e8 stato sviluppato come applicazione interna dallo studio di animazione olandese NeoGeo (non associato al marchio hardware per videogiochi Neo Geo). L'autore principale, Ton Roosendaal, fond\u00f2 la societ\u00e0 \"Not a Number Technologies\" (\"NaN\") nel 1998 per continuare lo sviluppo e distribuire il programma che inizialmente fu distribuito come software proprietario a costo zero (freeware) fino alla bancarotta di \"NaN\" nel 2002. I creditori acconsentirono a pubblicare Blender come software libero, sotto i termini della licenza GNU General Public License, dietro il pagamento \"una-tantum\" di \u20ac 100.000,00. Il 18 giugno 2002 fu iniziata da Roosendaal una campagna di raccolta fondi e il 7 settembre 2002 fu annunciato che l'obiettivo era stato raggiunto e il codice sorgente di Blender fu pubblicato in ottobre. Oggi Blender \u00e8 un progetto \"open source\" molto attivo ed \u00e8 guidato dalla Blender Foundation.\nIl 3 maggio 2020 Blender Foundation ha rilasciato la versione 2.83, la prima LTS (long term release) dopo il rilascio di Blender 2.80.\nCaratteristiche.\nBlender richiede poco spazio per essere installato e pu\u00f2 essere eseguito su molte piattaforme, ma su tutte ha la stessa identica interfaccia, disegnata tramite OpenGL. Sebbene sia spesso distribuito senza esempi e materiali (comunque reperibili su moltissimi siti web) il software \u00e8 ricco di caratteristiche tipiche di sistemi avanzati di modellazione. Tra le sue potenzialit\u00e0, possiamo ricordare:\nInterfaccia utente.\nBlender ha fama di essere un programma difficile da imparare. Quasi tutte le funzioni possono essere richiamate con scorciatoie da tastiera e per questo motivo quasi tutti i tasti sono collegati a numerose funzioni. Da quando \u00e8 stato pubblicato come opensource, la GUI \u00e8 stata notevolmente modificata, introducendo la possibilit\u00e0 di modificare il colore, l'uso di widget trasparenti, una nuova e potenziata visualizzazione e gestione dell'albero degli oggetti e altre piccole migliorie (scelta diretta dei colori, ...)\nL'interfaccia di Blender ha alcune caratteristiche specifiche:\nA partire dello sviluppo delle versioni 2.5x, \u00e8 stata introdotta una nuova interfaccia, oltre al cambiamento di alcune combinazioni di tasti, rendendo il tutto pi\u00f9 intuitivo per chi \u00e8 alle prime armi con il programma. Con la versione 2.8, in uscita a fine 2018 - inizio 2019, l'interfaccia subir\u00e0 sostanziali ulteriori modifiche.\nCaratteristiche comparate con altri programmi 3D.\nDa quando \u00e8 stato pubblicato il sorgente, Blender \u00e8 stato notevolmente migliorato e il codice di base ha subito numerose modifiche, soprattutto per poter inserire nuove funzionalit\u00e0 con maggiore facilit\u00e0. Sebbene Blender (fino alla versione 2.36) abbia sempre cercato di raggiungere i software 3D proprietari e adesso permetta di realizzare praticamente ogni cosa possibile in 3D, differisce ancora da programmi come Autodesk Maya, Softimage XSI o Maxon Cinema 4D. Manca ancora un sistema NLA (\"Non Linear Animation\") pi\u00f9 ricco e flessibile, la possibilit\u00e0 di unire armature (pu\u00f2 solo essere emulato con un uso esteso dei vincoli), un'esportazione in formato non binario, un sistema migliorato per gestire le misurazioni e, soprattutto a causa dello sviluppo rapido di Blender, una documentazione coerente e aggiornata.\nIl primo grande progetto professionale nel quale Blender \u00e8 stato usato come strumento primario \u00e8 stato la previsualizzazione dell'animatic del film \"Spiderman 2\":\nDisponibilit\u00e0.\nRispondendo alla sua natura open source, il sorgente di Blender \u00e8 disponibile dal sito ufficiale. Blender suporta ufficialmente numerosi sistemi operativi, incluso GNU/Linux,\nFreeBSD, Microsoft Windows e macOS; esistono porting non ufficiali per altri sistemi operativi. Sia i binari che le versioni portable sono disponibili sul sito ufficiale."}
{"id": "76042", "revid": "438678", "url": "https://it.wikipedia.org/wiki?curid=76042", "title": "Specifica (ingegneria del software)", "text": "Il termine specifica, nell'ingegneria del software, viene usato in diversi contesti con significati diversi. In genere si pu\u00f2 definire come un accordo tra un produttore di servizi ed un utente. A seconda del contesto il produttore e l'utente saranno diversi.\nSpecifica dei requisiti.\nSi avr\u00e0 una specifica dei requisiti tra sviluppatore e committente o utente finale, una specifica di progetto tra progettista e implementatore e una specifica di modulo tra i programmatori che hanno prodotto il modulo e programmatore che lo integra.\nLa Specifica dei Requisiti \u00e8 usata per\nLa fase di specifica dei requisiti \u00e8 molto critica, se i requisiti non prendono in esame alcuni aspetti il progetto rischierebbe degli inutili ritardi e inevitabili manutenzioni.\nPer questo motivo \u00e8 necessario effettuare la validazione della specifica, ossia sottoporla alla approvazione dell'utente.\nNon esiste un unico modo di scrivere una specifica\nCaratteristiche della specifica.\nUna specifica deve essere\nChiarezza.\nL'uso della lingua naturale (come l'italiano, l'inglese, ...) fa s\u00ec che spesso le qualit\u00e0 di chiarezza, precisione e comprensibilit\u00e0 non siano presenti.\nTipicamente c'\u00e8 la tendenza ad essere imprecisi.\nL'uso di tecniche formali consente di scoprire le ambiguit\u00e0.\nCi sono formule diverse che definiscono lo stesso comportamento informale.\nCoerenza.\nLa coerenza \u00e8 l'assenza di contraddizioni.\nPi\u00f9 il sistema \u00e8 complesso pi\u00f9 \u00e8 facile che vi siano delle inconsistenze.\nL'uso di tecniche formali pu\u00f2 permettere l'individuazione di inconsistenze.\nCompletezza.\nLa completezza riguarda la presenza di tutte le informazioni necessarie ad una corretta comprensione. Vi sono due tipi di completezza:\nUna specifica \u00e8 internamente completa se definisce tutti i concetti di cui fa uso e si pu\u00f2 ottenere mediante l'uso di glossari.\nLa completezza rispetto ai requisiti richiede che tutti gli aspetti siano definiti.\nSe il sistema \u00e8 complesso un approccio incrementale pu\u00f2 essere utile.\nLinguaggi di specifica.\nLe specifiche possono essere poste in maniera formale o in maniera informale.\nLe specifiche informali fanno uso di linguaggio naturale per descrivere i requisiti. Possono essere utilizzati diagrammi e tabelle per aumentare le informazioni. La sintassi e la semantica non sono formalmente definite.\nLe specifiche formali usano linguaggi che hanno sintassi e semantica definite in modo formale e sono usate principalmente per sistemi safety-critical. Consentono animazione, simulazione e verifica di propriet\u00e0. Esistono anche le specifiche semiformali:\nLa seconda distinzione \u00e8 tra specifiche operazionali e specifiche descrittive. La prima descrive il sistema desiderato specificando il comportamento desiderato, fornendo di solito un modello del sistema, le seconde esprimono le propriet\u00e0 desiderate in modo puramente dichiarativo.\nNotazioni.\nData Flow Diagram\nMacchine a stati finiti\nDiagrammi entit\u00e0-relazioni\nUML\nReti di Petri"}
{"id": "76044", "revid": "125889044", "url": "https://it.wikipedia.org/wiki?curid=76044", "title": "Bahrein", "text": "Il Bahrein o Bahrain, ufficialmente Regno del Bahrein (), \u00e8 un piccolo stato situato su un arcipelago di 33 isole vicino alle coste occidentali del Golfo Persico, la sua capitale \u00e8 Manama. La lingua ufficiale \u00e8 l'arabo.\nIl Bahrein, in precedenza un emirato, \u00e8 diventato un regno nel 2002, costituito come monarchia costituzionale. Lo Stato \u00e8 retto dalla famiglia reale \u0100l Khal\u012bfa e il re \u00e8 \u1e24amad bin \u02bf\u012as\u0101 \u0100l Khal\u012bfa, mentre il primo ministro \u00e8 attualmente l\u2019erede al trono Salman bin Hamad Al Khalifa.\nLa sua superficie \u00e8 di 765\u00a0km\u00b2 ed \u00e8 abitata, secondo le stime fatte nel 2014, da abitanti, di cui sono stranieri. Le sue acque territoriali confinano a ovest con quelle dell'Arabia Saudita e a sud con quelle del Qatar. L'isola pi\u00f9 importante \u00e8 Bahrein, che insieme alle isole Sitrah e Muharraq forma il nucleo pi\u00f9 importante dell'arcipelago. Si ricordano anche le piccole isole di Nabih Saleh, il penitenziario di Jidda, Umm al-Nasan. A sud-est si estende, inoltre, l'arcipelago Hawar.\nNoto per il suo petrolio e per le sue perle, il Bahrein \u00e8 anche sede di molte grandi strutture nella sua capitale Manama, tra cui il Bahrain World Trade Center e il Bahrain Financial Harbour. Il Gran Premio di Formula 1 del Bahrein si svolge presso il Bahrain International Circuit.\nEtimologia e significato del nome.\nIn lingua araba, \"ba\u1e25rayn\" \u00e8 la forma duale del sostantivo arabo \"ba\u1e25r\" (\"mare\"), perci\u00f2 \"al-Ba\u1e25rayn\" significa \"[Regno dei] due mari\". Tuttavia, che il termine sia stato inizialmente destinato all'odierno Bahrein \u00e8 oggetto di contestazione. Il termine compare cinque volte nel Corano, ma non si riferisce all'isola moderna. Originariamente \"Aw\u0101l\" si riferiva a delle oasi situate nell'odierna Arabia Saudita. Non \u00e8 chiaro quando il termine cominci\u00f2 a riferirsi esclusivamente alle isole del Bahrein, ma fu probabilmente dopo il XV secolo.\nStoria.\nL'Arcipelago del Bahrein, sin dal secondo millennio a.C., \u00e8 stato una tappa dei commerci fra la Mesopotamia e l'India. Fu visitato nell'antichit\u00e0 dal geografo macedone Archia di Pella nel IV secolo a.C., che riferisce che l'isola di Tylos si trovava a un giorno e una notte di navigazione dalla foce dell'Eufrate. All'inizio dell'et\u00e0 moderna le isole Aw\u0101l appartenevano alla provincia del Bahrein insieme alla costa araba del Golfo Persico.\nIn Bahrein trovarono rifugio nell'899 i Carmati, che organizzarono col\u00e0 una loro propria entit\u00e0 statuale.&lt;br&gt;\nI Carmati, chiamati \"Fruttivendoli\" (\"al-Baqliyya\") per le loro abitudini alimentari strettamente vegetariane, erano un gruppo ismailita millenarista stanziato anche nell'Arabia orientale (al-Hasa).\nNel 1521 le isole furono conquistate dai Portoghesi, e la loro storia si separ\u00f2 da quella della terraferma araba. Da questo momento l'espressione Bahrein cominci\u00f2 ad indicare solamente le isole (in precedenza Aw\u0101l), mentre la costa fra Kuwait e Qa\u1e6dar fu chiamata al-Hasa.\nNel 1602 i Portoghesi furono cacciati da una rivolta e il Bahrein divenne una dipendenza diretta della Persia. Fra il 1717 ed il 1735, a causa del collasso della dinastia safavide in Persia, l'arcipelago si sottrasse al dominio persiano e rimase indipendente sotto la trib\u00f9 Huwala. Nel 1736 la nuova dinastia persiana dei Cagiari riconquist\u00f2 il Bahrein e nel 1753 ne divennero governatori ereditari, sotto sovranit\u00e0 persiana, i membri della dinastia \u0100l Madhkur.\nNel 1783 il Bahrein insieme al Qatar, sotto la guida della trib\u00f9 Ban\u016b U\u1e6dub, si ribell\u00f2 agli \u0100l Makht\u016br e divenne definitivamente indipendente dai Persiani. L'indipendenza fu tuttavia breve e l'arcipelago fu conquistato dal sultanato di Oman, allora al suo apogeo, nel 1802.\nNel 1822 una nuova rivolta, capitanata questa volta dalla famiglia degli \u0100l Khal\u012bfa, ripristin\u00f2 l'indipendenza dello Stato. In questo periodo vennero stipulati dei trattati con la Gran Bretagna in base ai quali il Bahrein rinunciava alla pirateria ed in cambio la Gran Bretagna s'impegnava a difenderne l'indipendenza da eventuali aggressioni esterne (plausibilmente omanite e saudite). Tuttavia non si trattava ancora di un vero protettorato.\nNel 1869 gli Ottomani estesero il loro dominio lungo la costa araba del Golfo Persico e, con la mediazione britannica, ottennero che il Bahrein si riconoscesse formalmente loro vassallo.\nCon il collasso dell'Impero ottomano, nel 1916 il Bahrein divenne un protettorato britannico e lo rimase fino al 1971. Questa \u00e8 la data della definitiva indipendenza del Bahrein.\nL'orientamento politico interno \u00e8 improntato a un fondamentalismo islamico analogo a quello dell'Arabia Saudita. Il Bahrein ha concesso una base navale agli Stati Uniti per dimostrare la sua politica filo occidentale. Il suo assetto istituzionale, che era disciplinato dalla Costituzione del 1973, il 27 agosto 1975 venne \"sospeso temporaneamente\".\nIl 14 febbraio 2011 avvenne la cosiddetta insurrezione del Bahrein, anche nota come \"Rivolta del 14 febbraio\" e \"Rivolta delle Perle\": la maggior parte delle fonti si riferisce spesso a ad essa come una rivolta: iniziano cos\u00ec le Sommosse popolari in Bahrein del 2011-2014. Nel marzo del 2011, l'attuale Re del Bahrein, \u1e24\u0101mad b. \u02bf\u012as\u0101 \u0100l Khal\u012bfa, dichiara uno stato di emergenza della durata di tre mesi a seguito di richieste della maggioranza sciita, presente nel Paese. Numerosi gli scontri e i feriti: 200 feriti, 3 morti (tra cui anche un poliziotto). Lo scontro mobilita le due compagini religiose: sciiti e sunniti. I primi sono appoggiati dall'Iran e si localizzano principalmente nell'isola di Sitrah, viceversa i secondi hanno l'appoggio dell'Arabia Saudita.\nComunque il processo rivoluzionario, tuttora in corso, non ha un carattere esclusivamente confessionale, l'opposizione infatti chiede riforme di carattere economico, sociale e soprattutto politico-costituzionale e relative alle libert\u00e0 civili.&lt;br&gt;\nNon vi \u00e8 nei movimenti rivoluzionari (pur composti in prevalenza da sciiti) alcun senso di solidariet\u00e0 con l'Iran, che anzi sarebbe probabilmente danneggiato, a livello di possibile contagio rivoluzionario, dalla nascita di una monarchia costituzionale su modello europeo o da una repubblica democratica, dalla popolazione sciita, a cos\u00ec poca distanza dalle sue coste.\nGeografia.\nGeografia fisica.\nSi tratta di un piccolo arcipelago situato nel golfo Persico, nell'insenatura formata dalla penisola del Qatar. Composto da 33 isole, molte di esse per caratteristiche morfologiche e ambientali risultano inabitabili, seguita dall'arcipelago di Hawar, vicino alle coste del Qatar e conteso territorialmente con quest'ultimo, e dall'isola di Muharraq.\nIl maggior rilievo \u00e8 alto 122 metri, mentre il resto delle isole \u00e8 caratterizzato da pianure desertiche.\nLe estati sono molto calde (si arriva a ) mentre le piogge sono scarsissime (meno di annui). Si ritrovano palme da datteri.\n\u00c8 bagnato a nord e a est dal Golfo Persico e a sud e a ovest dal Golfo del Bahrein. Non ci sono corsi d'acqua o laghi di rilievo.\nGeografia umana.\nLa popolazione del Bahrein \u00e8 di abitanti. La popolazione urbana \u00e8 pari al 92,5%. Le citt\u00e0 principali sono Madinat Hamad ( abitanti), Manama, la capitale (), Riffa () e Al Muharraq ().\nLa popolazione del Bahrein \u00e8 composta per il 60% da bahreiniti, il restante 40% \u00e8 rappresentato da immigrati, per lo pi\u00f9 di provenienza asiatica.\nLa lingua ufficiale del Regno \u00e8 l'arabo. L'inglese \u00e8 molto diffuso. Inoltre gli abitanti locali parlano anche un particolare dialetto arabo (il bahreinita). Tra gli immigrati sono diffusi l'hindi, l'urdu e il tagalog.\nReligione.\nLa religione ufficiale del Bahrein \u00e8 l'Islam che \u00e8 la religione maggiormente praticata.\nSecondo il censimento del 2001, l'80% della popolazione \u00e8 composta da musulmani, il 65-75% dei quali di orientamento sciita e 35-25 sunnita , il 10% da cristiani ed il restante 10% pratica altre religioni. Nel paese vi \u00e8 anche una piccolissima comunit\u00e0 ebraica.\nOrdinamento dello Stato.\nIl Bahrein \u00e8 una monarchia costituzionale; il sovrano \u00e8 \u1e24am\u0101d b. \u02bf\u012as\u0101 \u0100l Khal\u012bfa. Il Primo ministro, attualmente l\u2019erede al trono Salman bin Hamad Al Khalifa, presiede un gabinetto di ventitr\u00e9 membri. Il Bahrein ha un parlamento composto da due camere, una bassa, il \"Majlis al-nuw\u0101b\" (\"Consiglio dei Rappresentanti\"), eletta a suffragio universale, ed una camera alta di nomina regia, il \"Majlis al-sh\u016bra\" (\"Consiglio Consultivo\"). La Costituzione del Bahrein \u00e8 del 14 febbraio 2002.\nSuddivisione amministrativa.\nDal settembre 2014 Bahrein \u00e8 diviso in quattro governatorati (\"mu\u1e25\u0101fa\u1e93a\"), in precedenza erano cinque:1. Capitale2. Centrale (abolito nel settembre 2014, il suo territorio spartito tra i governatorati Settentrionale, Meridionale e della Capitale)3. Muharraq4. Settentrionale5. Meridionale\nEconomia.\nL'importanza e la ricchezza di questo piccolo Stato arabo sono dovute ai consistenti giacimenti petroliferi. La vendita e la raffinazione del petrolio estratto sono la principale fonte di reddito per il paese.\nIran e Bahrein hanno firmato un memorandum d'intesa nel 2008, secondo il quale il Bahrein importerebbe 1 miliardo di metri cubi di gas naturale dall'Iran ogni anno. Era stato previsto che l'accordo entrasse in vigore nel 2015. Il governo del Bahrein ha annunciato nel febbraio 2009 l'annullamento dei colloqui con i rappresentanti del governo iraniano per l'importazione di gas naturale. I dirigenti del Bahrein sono stati offesi da osservazioni fatte da un consulente del leader supremo iraniano, l'ayatollah Ali Khamenei, il quale ha affermato come il Bahrein in passato facesse parte dell'Iran.\nBahrein era considerato un \"paradiso fiscale\". Il sistema fiscale italiano, col Decreto Ministeriale del 4 maggio 1999, l'ha inserita tra gli Stati o Territori aventi un regime fiscale privilegiato, nella cosiddetta Lista nera, ponendo quindi limitazioni fiscali ai rapporti economico commerciali che si intrattengono tra le aziende italiane e i soggetti ubicati in tale territorio. Nel 2012 a seguito di aggiornamento il Paese si \u00e8 poi conformato agli standard internazionali ed \u00e8 stato quindi rimosso dalla lista.\nCultura.\nProduzione letteraria.\nSi distingue la figura del poeta Ali Al Jallawi (1975-), che oltre alla poesia si \u00e8 dedicato alle comunit\u00e0 e alle minoranze del Bahrein.\nMusica.\nPer quanto concerne il campo musicale nel XXI secolo si \u00e8 distinta la cantante e pop star Hala Al Turk .\nPatrimoni dell'umanit\u00e0.\nIl Bahrein pu\u00f2 vantare la presenza di tre suoi beni inseriti nella Lista dei patrimoni dell'umanit\u00e0 dell'UNESCO:\nGastronomia.\nPiatto tradizionale del Bahrein \u00e8 il muhammar.\nSport.\nDal 2004 in Bahrein si svolge il Gran Premio di Formula 1 nel Circuito \"Sakhir\" di Manama (nome ufficiale \"Bahrain International Circuit\"), costruito nel deserto a 25\u00a0km a sud della capitale Manama. Nel 2011, a causa del conflitto civile in atto nel Paese, il Gran Premio che avrebbe dato inizio alla stagione il 13 marzo, \u00e8 stato annullato.\nLa nazionale di calcio del Bahrein non \u00e8 riuscita a qualificarsi per i Mondiali di calcio 2006 per poco, venendo sconfitta negli spareggi da Trinidad e Tobago, dopo un doppio confronto emozionante contro l'Arabia Saudita.Stessa sorte \u00e8 capitata nelle qualificazioni ai Mondiali di calcio 2010, quando \u00e8 stata eliminata nella gara di spareggio contro la Nuova Zelanda, dopo aver pareggiato 0-0 la gara di andata in casa, \u00e8 arrivata la sconfitta in trasferta per 1-0. Nel 2019 ha vinto la Coppa delle Nazioni del Golfo battendo in finale la nazionale dell'Arabia Saudita per 1-0.\nDal 2011 vi si svolge il Volvo Golf Champions, torneo di golf che dal 2012 ha un field riservato unicamente ai vincitori dello European Tour dell'anno precedente.\nAtletica leggera.\nNella disciplina dell'atletica leggera ottimi risultati in campo internazionale sono stati raggiunti per il Bahrein da Maryam Yusuf Jamal, campionessa del mondo nei 1500m a Osaka 2007 e a Berlino 2009.\nGiochi olimpici.\nIl Bahrein ai Giochi olimpici ha finora vinto quattro medaglie.\nLa prima medaglia d'oro olimpica (e prima medaglia olimpica per il Bahrein) venne dall'atletica leggera con Maryam Yusuf Jamal, nei 1500 metri piani, ai Giochi olimpici di Londra 2012."}
{"id": "76047", "revid": "287204", "url": "https://it.wikipedia.org/wiki?curid=76047", "title": "Coupling", "text": "Coupling \u00e8 una serie televisiva britannica creata da Steven Moffat, in onda sul canale BBC Two tra il 2000 e il 2004 per quattro stagioni.\nIn Italia \u00e8 stata trasmessa a pagamento su Jimmy a partire dall'ottobre 2003 e in chiaro su MTV dall'ottobre 2004.\nDiretta da Martin Dennis, la serie \u00e8 incentrata sulle vicissitudini di sei trentenni, tre uomini e tre donne. La particolare staticit\u00e0 delle ambientazioni \u00e8 dovuta al fatto che la serie si basa principalmente sulla sceneggiatura ricca ed i dialoghi brillanti. Lo sceneggiatore, Steven Moffat, riesce a creare complessi intrecci nella storia senza quasi bisogno di far muovere i personaggi, i quali prendono la maggior parte delle decisioni o seduti in un bar o davanti ad un videogioco in salotto."}
{"id": "76048", "revid": "2812", "url": "https://it.wikipedia.org/wiki?curid=76048", "title": "Spiderman 2", "text": ""}
{"id": "76053", "revid": "599013", "url": "https://it.wikipedia.org/wiki?curid=76053", "title": "Chianti (vino)", "text": "Il Chianti \u00e8 dal 1984 un vino a DOCG prodotto in Toscana.\nZona di produzione.\nComprende in tutto o in parte le province di: Firenze, Siena, Arezzo, Pisa,\nPistoia, Prato.\nVitigni con cui \u00e8 consentito produrlo.\nInoltre:\nVitigni complementari.\nAbrusco, Aleatico, Alicante, Alicante Bouschet, Ancellotta, Barbera, Barsaglina, Bonamico, Bracciola nera, Cabernet Franc, Cabernet Sauvignon, Calabrese, Caloria, Canaiolo Nero, Canina nera, Carignano, Carmenere, Cesanese d'Affile, Ciliegiolo, Colombana nera, Colorino, Foglia Tonda, Gamay, Groppello di S. Stefano, Groppello Gentile, Lambrusco Maestri, Malbech, Malvasia nera, Malvasia Nera di Brindisi, Malvasia Nera di Lecce, Mammolo, Mazzese, Merlot, Montepulciano, Mondeuse, Petit Verdot, Pinot Nero, Pollera nera, Prugnolo Gentile, Pugnitello, Rebo, Refosco dal Peduncolo Rosso, Sagrantino, Sanforte, Schiava Gentile, Syrah, Tempranillo, Teroldego, Vermentino Nero\nAlbana, Albarola, Ansonica, Biancone, Canaiolo Bianco, Chardonnay, Clairette, Durella, Fiano, Grechetto, Greco, Incrocio Bruni 54, Livornese Bianca, Malvasia Bianca di Candia, Malvasia Bianca Lunga, Malvasia Istriana, Manzoni Bianco, Marsanne, Moscato Bianco, M\u00fcller-Thurgau, Orpicchio, Petit Manseng, Pinot Bianco, Pinot Grigio, Riesling Italico, Riesling renano, Roussane, Sauvignon, S\u00e9millon, Traminer Aromatico, Trebbiano Toscano, Verdea, Verdello, Verdicchio Bianco, Vermentino, Vernaccia di S. Gimignano, Viogner\nTecniche produttive.\nSono idonei unicamente i vigneti di giacitura collinare ed orientamento adatti. I nuovi impianti ed i reimpianti dovranno avere una densit\u00e0 non inferiore ai 4100 ceppi/ettaro con eccezione della sottozona Chianti Rufina dove i nuovi impianti devono essere realizzati con almeno 4500 ceppi/ettaro.\nI sesti di impianto e le forme di allevamento devono essere tali da non modificare le caratteristiche peculiari dell\u2019uva e del vino. In particolare, \u00e8 vietata ogni forma di allevamento su tetto orizzontale tipo tendone. \n\u00c8 vietata ogni pratica di forzatura, ma \u00e8 consentita l'irrigazione di soccorso.\nNella vinificazione \u00e8 ammessa la tradizionale pratica enologica del \"governo all'uso Toscano\", che consiste in una lenta rifermentazione del vino appena svinato con uve dei vitigni autorizzati, leggermente appassite.\nTutte le operazioni di vinificazione, invecchiamento, imbottigliamento e affinamento ove previsto devono essere effettuate nell\u2019ambito della zona di produzione ma sono ammesse deroghe su preventiva autorizzazione.\nL\u2019immissione al consumo del vino Chianti DOCG \u00e8 consentita dal\u00a01\u00ba marzo dell'anno successivo alla vendemmia.\nInformazioni sulla zona geografica.\nIl Chianti nasce in una area geologicamente assai omogenea, situata a sud dell'Appennino settentrionale e fra le latitudini che ricomprendono Firenze e Siena.\nUna fascia inizia a nord, dalla zona del Mugello verso Rufina e Pontassieve, prosegue lungo i monti del Chianti fino ad arrivare a ricomprendere il territorio del Comune di Cetona. L'altra si origina sul Montalbano e si allaccia alla Val di Pesa con direttrici verso San Gimignano e Montalcino. Il nucleo centrale \u00e8 contornato da propaggini legate ai sistemi collinari dell'Aretino e del Senese, del Pistoiese, del Pisano e del Pratese. Queste fasce estreme e periferiche sono collegate fra loro da briglie trasversali.\nIn particolare, il territorio del Chianti, dal punto di vista geologico, per la sua vastit\u00e0, pu\u00f2 essere suddiviso in quattro sistemi, in ordine di et\u00e0 di formazione decrescente: dorsali preappenniniche mio-eoceniche, le colline plioceniche, la conca intermontana del Valdarno Superiore con i depositi pleistocenici, ed i depositi alluvionali.\nIl clima dell'area si inserisce nel complesso climatico cosiddetto della collina interna della Toscana.\nIl clima del comprensorio pu\u00f2 essere definito da \"umido\" a \"subumido\", con deficienza idrica in estate. La piovosit\u00e0 media annua \u00e8 di 867\u00a0mm con un minimo di 817\u00a0mm ed un massimo di 932\u00a0mm. La piovosit\u00e0 massima si registra, di regola, nel mese di novembre con 121\u00a0mm e la minima in luglio con 32\u00a0mm. Il mese di agosto \u00e8 quello mediamente pi\u00f9 caldo, con temperature medie di oltre 23\u00a0\u00b0C, mentre il mese pi\u00f9 freddo \u00e8 solitamente gennaio, con temperature medie intorno ai 5\u00a0\u00b0C.\nStoria.\nIl nome.\nIl nome Chianti deriva dall'omonima zona geografica toscana e non ha un etimo chiaro, ma da molti studiosi \u00e8 stato ricondotto a un'origine etrusca. Si pensa che possa derivare da un nome personale etrusco \"clante\" o \"clanti\". Altri studiosi pensano a un idronimo etrusco.\nNella zona avevano notevole estensione le aree boscose e pascolative, ma oggi il territorio di produzione del vino Chianti deve la fama ai prodotti vinicoli. Dalla regione enologica, infatti, prende nome il vino toscano DOCG.\nL'evoluzione geografica.\nIl \"Chianti\" \u00e8 una terra di antiche tradizioni vinicole di cui esistono testimonianze etrusche e romane.\nIl 24 settembre 1716 a Firenze il Granduca Cosimo III de' Medici eman\u00f2 il Bando \"Sopra la Dichiarazione d\u00e9 Confini delle quattro Regioni Chianti, Pomino, Carmignano, e Val d'Arno di Sopra\", nel quale venivano specificati i confini delle zone entro le quali potevano essere prodotti i vini citati (in pratica una vera e propria anticipazione del concetto di Denominazione di Origine Controllata), ed un Decreto con il quale istituiva una \"Congregazione\" di vigilanza sulla produzione, la spedizione, il controllo contro le frodi ed il commercio dei vini (una sorta di progenitore dei \"Consorzi\"). \nNel 1932 il Governo italiano decide di ampliare notevolmente la zona di produzione del vino Chianti. La zona di produzione della denominazione di origine controllata e garantita \u201cChianti\u201d corrisponde a quella prevista dal D.M. 31 luglio 1932 (G.U. 209 del 9 settembre 1932), ampliata dal D.P.R. n. 9 agosto 1967 (G.U. n. 217 del 30 agosto 1967) ed integrata infine con la delimitazione della sottozona \u201cMontespertoli\u201d costituita con D. M. 8 settembre 1997 e ricadente tutta nel territorio dell'omonimo comune in Provincia di Firenze.\nL'evoluzione degli uvaggi.\nFino a tutto il 1700 il vino della zona enologica del Chianti veniva prodotto utilizzando solo le uve del vitigno sangiovese; dai primi anni dell'Ottocento si inizi\u00f2 ad applicare la pratica di mescolare variet\u00e0 diverse di uve per migliorare la qualit\u00e0 del vino prodotto (uvaggio).\nIn quel periodo vennero sperimentate varie miscele, ma fu il Barone Bettino Ricasoli intorno al 1840 a divulgare la composizione da lui ritenuta pi\u00f9 idonea per ottenere un vino rosso \"piacevole, frizzante e di pronta beva\" e che sarebbe poi diventata la base della composizione ufficiale del vino Chianti: 70% di Sangioveto (denominazione locale per il Sangiovese), 15% di Canaiolo, 15% di Malvasia; e l'applicazione della pratica del \"governo all'uso Toscano\"; tale formula, alla quale successivamente venne aggiunto anche un vitigno a bacca bianca, il Trebbiano, viene utilizzata ancora oggi, seppur in via minoritaria e comunque quasi sempre come taglio (miscela di vini vinificati separatamente) non come uvaggio. La maggior parte dei produttori utilizza oggi o solo sangiovese o sangiovese con l'aggiunta di piccole quantit\u00e0 di merlot e/o di cabernet sauvignon.\nDisciplinare.\nNon essendo la produzione del territorio in grado di far fronte alla crescente domanda si cominci\u00f2 a produrre vino con i sistemi e gli uvaggi utilizzati nel Chianti anche nei territori limitrofi, ottenendo prodotti che, in un primo tempo, venivano chiamati all'\"uso Chianti\" e che in seguito vennero addirittura venduti come Chianti tout court.\nIl famoso vino prodotto nella zona geografica del Chianti veniva quindi \"imitato\" in altre parti della Toscana rendendo necessaria la creazione di un organismo che lo tutelasse dai plagi. A tale scopo il 22 febbraio 1927 un gruppo di 30 produttori d\u00e0 vita al Consorzio per la difesa del vino Chianti e della sua marca di origine. \nSottozone.\nIl disciplinare prevede le seguenti sottozone di denominazione:\ne due tipologie, Riserva e Superiore.\nNella designazione del vino Chianti pu\u00f2 essere utilizzata la menzione \"vigna\".\nPrecedentemente all'attuale disciplinare questa DOCG era stata:\nBottiglie.\nRecipienti\nLe bottiglie o altri recipienti contenenti i vini \u201cChianti\u201d all\u2019atto dell\u2019immissione al consumo devono essere consoni ai tradizionali caratteri di un vino di pregio anche per quanto riguarda la forma dell\u2019abbigliamento.\nQualora i vini \u201cChianti\u201d siano confezionati in fiaschi, \u00e8 vietata l\u2019utilizzazione di un fiasco diverso di quello tradizionale all\u2019uso toscano.\nSistema di chiusura\nPer il confezionamento dei vini Chianti sono consentiti i sistemi di chiusura previsti dalla normativa vigente.\nPer le tipologie qualificate con la menzione \u201criserva\u201d deve essere utilizzato solo il tappo raso bocca.\n\u00c8 in ogni caso vietato confezionare i recipienti con tappi a corona o con capsule a strappo.\nAbbinamenti consigliati.\nArrosti e cacciagione, formaggi stagionati ma non piccanti, primi piatti saporiti.\nChianti riserva.\nIl vino Chianti, se sottoposto ad un invecchiamento di almeno due anni, pu\u00f2 aver diritto alla qualifica \"Riserva\" purch\u00e9, all'atto dell'immissione al consumo, abbia un titolo alcolometrico volumico totale minimo del 12,5 %.\nIl periodo di invecchiamento viene calcolato a decorrere dal 1\u00ba gennaio successivo all'annata di raccolta delle uve.\nIl Consorzio.\nSin dal 1927 esiste il Consorzio Vino Chianti che oggi riunisce oltre 3000 produttori che interessano pi\u00f9 di 15000 ettari di vigneto per oltre di litri di vino Chianti prodotto ogni anno. Il Consorzio \u00e8 incaricato sin dal 1978 da parte del Ministero delle politiche agricole alimentari e forestali della vigilanza per la DOCG Chianti e per le altre denominazioni di competenza, ovverosia le DOC Vin Santo del Chianti, Colli dell'Etruria Centrale e Bianco dell'Empolese dal 2019.\nIl Consorzio \u00e8 incaricato per le medesime denominazioni della vigilanza nella fase di commercializzazione e rilascia i contrassegni Chianti solo ai vini che hanno superato l'esame di idoneit\u00e0. Ogni anno vengono inoltre prelevate dal Consorzio numerose bottiglie fregiantesi del nome Chianti dal mercato, sia italiano che estero, in modo da controllare che quanto effettivamente immesso al consumo possegga i requisiti previsti dal disciplinare di produzione.\nProdotti trasformati\nLa legge 238/2016 \u201cDisciplina organica della coltivazione della vite e della produzione e del commercio del vino\u201d, e precisamente l\u2019articolo 44 \u201cUtilizzo delle denominazioni geografiche, delle menzioni tradizionali e delle altre indicazioni riservate ai prodotti vitivinicoli DOP e IGP\u201d, comma 9, disciplina \u201cl\u2019utilizzo al riferimento ad una DOP o IGP nell\u2019etichettatura, nella presentazione o nella pubblicit\u00e0 di prodotti composti, elaborati o trasformati a partire dal relativo vino a DOP o IGP\u201d. Il Consorzio Vino Chianti, in virt\u00f9 del suo riconoscimento Erga Omnes, autorizza, laddove ne ricorrano i presupposti, gli utilizzatori del prodotto composto, elaborato o trasformato a partire dal relativo vino DOP, all\u2019utilizzo in etichetta, presentazione o pubblicit\u00e0, della docg Chianti e delle Denominazioni che ricadono sotto la sua tutela. Anche questi prodotti trasformati, sono sottoposti alla attivit\u00e0 di vigilanza.\nIl Chianti e il Chiantishire.\nChe gli inglesi amino la Toscana, ed in particolare l'area del Vino Chianti, \u00e8 un fatto noto, testimoniato anche dallo scherzoso ed affettuoso toponimo con cui i turisti britannici, incluso Tony Blair - assiduo frequentatore - hanno ribattezzato l'intera regione: \"Chiantishire\".\nQuesto amore \u00e8 antico, e non riguarda esclusivamente la bellezza del paesaggio o la gradevolezza del clima, ma anche il vino che qui si produce.\nIl Chianti e Sherlock Holmes.\nNel romanzo \"The sign of four\" (\"Il segno dei quattro\"), scritto da Arthur Conan Doyle nel 1890, il protagonista, l'investigatore Sherlock Holmes, assieme al fido dottor Watson ed alla loro assistita, la signorina Morstan, fanno visita al signor Thaddeus Sholto; questi li riceve in una lussuosa quanto eccentrica abitazione. Durante il colloquio, Thaddeus si rivolge alla giovane ospite chiedendole: \u00abMay I offer you a glass of Chianti, Miss Morstan?\u00bb (\"Posso offrirle un bicchiere di Chianti, signorina Morstan?\").\nIl Chianti e il cinema.\nNel film \"Il silenzio degli innocenti\", diretto da Jonathan Demme nel 1991, Anthony Hopkins (Hannibal Lecter) pronuncia la famosissima frase: \"\u00abUno che faceva un censimento una volta cerc\u00f2 di interrogarmi. Mi mangiai il suo fegato, con un bel piatto di fave, ed un buon Chianti...\u00bb\".\nLo stesso personaggio, sempre interpretato da Hopkins, riappare nel film \"Hannibal\", diretto da Ridley Scott nel 2001. \n\"\"penso che berremo anche una bottiglia di vino rosso...com'\u00e8 il vostro \"Cianti\"?. \"Il nostro \"Chianti \u00e8 molto buono, mediamente corposo, con un accenno di ciliegia\"\".\nIn questo scambio di battute fra il protagonista della serie cult Stranger Things - targata Netflix - e il maitre del ristorante di lusso in cui va a cena per far bella figura con una donna, c'\u00e8 tutta la potenza del brand Chianti: anche chi non sa pronunciare il nome lo conosce, anche chi non sa nulla di vino lo ordina per darsi un tono. Un successo, l'ennesimo, che non \u00e8 frutto del caso.\nStranger Things, giunta alla terza stagione, \u00e8 la serie televisiva statunitense di fantascienza ideata da Matt e Ross Duffer e prodotta da Camp Hero Productions e 21 Laps Entertainment per la celeberrima piattaforma di streaming: sta spopolando tra i Millennials ed \u00e8 gi\u00e0 considerata uno dei maggiori successi di Netflix."}
{"id": "76054", "revid": "111433", "url": "https://it.wikipedia.org/wiki?curid=76054", "title": "Barbados", "text": "Barbados (: ) \u00e8 uno stato insulare, facente parte delle Piccole Antille, situato geograficamente in America centrale, sul confine tra il mar dei Caraibi e l'oceano Atlantico. L'isola occupa una superficie di , ed \u00e8 principalmente pianeggiante, con alcune modeste colline nell'entroterra. La capitale \u00e8 Bridgetown e la lingua ufficiale \u00e8 l'inglese.\nEtimologia.\nL'origine del nome \"Barbados\" \u00e8 piuttosto controversa. I portoghesi, in rotta per il Brasile o gli spagnoli, furono accreditati come i primi europei a scegliere il nome dell'isola.\nPare che il nome Barbados derivi dal termine portoghese \"os barbados\" (i barbuti), dato all'isola nel 1536 dall'esploratore portoghese Pedro A. Campos perch\u00e9 le lunghe radici aeree pendenti degli alberi di fico barbuto (\"Ficus citrifolia\"), originario dell'isola, sembravano \"barbe\". Il nome che gli indigeni Arawak attribuivano all'isola era \"Ichirouganaim\".\nStoria.\nPrima dell'arrivo degli europei, Barbados era abitata da nativi americani Caribe e Aruachi. Nel 1536 giunse sull'isola l'esploratore portoghese Pedro Campos. Alcuni anni pi\u00f9 tardi i conquistatori spagnoli raggiunsero l'isola e ridussero in schiavit\u00f9 numerosi indigeni. Dopo meno di un secolo, nel 1625, l'inglese Henry Powell sbarc\u00f2 sull'isola ignorata da portoghesi e spagnoli, perch\u00e9 priva di risorse minerarie rilevanti, e la occup\u00f2 per conto della corona inglese. Colpito dalla vegetazione rigogliosa e dalla ricchezza del terreno, Powell ripart\u00ec, lasciando 80 coloni e alcuni schiavi perch\u00e9 iniziassero le opere di insediamento nella zona di Holetown, per ritornare nel 1627, quando divenne il primo Governatore di Barbados. I pochissimi aruachi rimasti, si estinsero e Barbados fu perci\u00f2 ripopolata con schiavi africani impiegati nelle piantagioni di zucchero fino al 1834, quando la schiavit\u00f9 fu abolita. \nA partire dall'epoca cromwelliana, una grande percentuale della popolazione di lavoratori bianchi erano servi a contratto e persone trasportate involontariamente dall'Irlanda. La minore attrattiva di un impiego a Barbados, combinata con l'enorme richiesta di manodopera causata dalla coltivazione dello zucchero, port\u00f2 all'uso del trasporto forzato a Barbados come punizione per criminali o per i prigionieri politici ma anche al rapimento di lavoratori che venivano inviati a Barbados contro la loro volont\u00e0.\u200a I servitori a contratto irlandesi, noti come i \"Redlegs\", furono una porzione significativa della popolazione per tutto il periodo in cui i servitori bianchi furono utilizzati per il lavoro nelle piantagioni e un flusso costante di servitori irlandesi, causato dagli sforzi di Cromwell per imporre la pace in Irlanda, arriv\u00f2 a Barbados per tutto il XVII secolo.\nL'economia sarebbe rimasta fortemente dipendente dalla produzione di zucchero e rum fino al XX secolo.\nA differenza della maggior parte delle isole caraibiche, il cui controllo pass\u00f2 pi\u00f9 volte di mano fra le varie potenze coloniali, Barbados rimase sempre sotto il controllo inglese. Secondo alcuni il motivo \u00e8 anche geografico. Infatti, mentre le isole delle Antille formano un arco con la convessit\u00e0 rivolta verso l'Oceano Atlantico, Barbados \u00e8 l'unica spostata verso l'esterno di questo arco, e, visto il regime prevalente dei venti atlantici, in direzione sopravento. I velieri che volevano attaccarla erano quindi costretti a navigare controvento, con notevoli difficolt\u00e0. Questo fatto ha lasciato un'impronta caratteristica all'isola e allo stile di vita della sua popolazione, sebbene questa sia oggi in minima parte composta da individui di origine inglese.\nNel 1833 Barbados fu aggregata alle Isole Sopravento britanniche e il Governatore di Barbados era anche il Governatore di tale entit\u00e0 amministrativa. Barbados fu separata dalle Isole Sopravento britanniche nel 1885, quando fu costituita in colonia a s\u00e9 stante. Nel 1958 entr\u00f2 a far parte della Federazione delle Indie Occidentali, che si sciolse tuttavia nel 1962; nel 1966, infine, Barbados divenne indipendente come reame del Commonwealth.\nDopo una graduale introduzione di riforme politiche e sociali negli anni 1940 e 1950, negli anni 1990 il turismo e l'artigianato hanno superato l'industria dello zucchero per importanza economica.\nBarbados divenne indipendente in seguito all'Atto d'indipendenza di Barbados del 1966.\nLa nascita della Repubblica barbadiana.\nIl 30 novembre 2021, ricorrenza del 55\u00ba anniversario dall'indipendenza dal Regno Unito, Barbados ha abbandonato la monarchia parlamentare come forma di governo per diventare una repubblica parlamentare. Sandra Mason, precedentemente governatrice generale, \u00e8 diventata la prima presidente della nuova repubblica.\nGeografia.\nBarbados \u00e8 composta principalmente di calcare. \u00c8 un'isola tropicale, battuta costantemente dai venti equatoriali. Parti dell'interno dell'isola sono coperte da grandi piantagioni di canna da zucchero.\nBarbados \u00e8 una delle Piccole Antille, si trova ad est della catena principale di isole, e le nazioni pi\u00f9 vicine sono Saint Lucia e Saint Vincent e Grenadine. Il monte pi\u00f9 alto \u00e8 Mount Hillaby che raggiunge un'altezza di solamente sul livello del mare. \u00c8 situata a 13\u00b0 N 59\u00b0 O, ovvero a circa a nord-est del Venezuela.\nNon sono presenti bacini lacustri rilevanti e alcuni corsi d'acqua scorrono dalle zone pi\u00f9 elevate dell'isola verso il mare ma, vista la modesta distanza dal mare, sono lunghi solo pochi chilometri e hanno regime torrentizio.\nClima.\nIl clima \u00e8 tropicale, caratterizzato dall'alternanza di una stagione asciutta (da dicembre a maggio) e una piovosa (da giugno a novembre); le precipitazioni sono pi\u00f9 copiose nell'interno. Le temperature variano da una media di nei mesi pi\u00f9 freschi a una di nei mesi pi\u00f9 caldi.\nSociet\u00e0.\nEtnie.\nL'80-90% degli abitanti di Barbados (colloquialmente detti \"bajan\") \u00e8 di origine africana: si tratta soprattutto di discendenti degli schiavi impiegati nelle piantagioni di zucchero. Il resto della popolazione comprende asiatici ed europei, fra i quali vi sono i cosiddetti \"redlegs\" (lett. \"gambe rosse\").\nLingua.\nLe lingue ufficiali sono l'inglese ed il bajan, ovvero la lingua creola dell'isola.\nReligione.\nLa religione pi\u00f9 diffusa \u00e8 quella protestante anglicana ed \u00e8 presente una minoranza di cittadini che professano il cattolicesimo.\nEconomia.\nBarbados \u00e8 il cinquantunesimo paese pi\u00f9 ricco del mondo in termini di PIL (Prodotto interno lordo) \"pro capite\", infatti ha una ben sviluppata economia mista, e un livello moderatamente elevato di tenore di vita.\nStoricamente, l'economia di Barbados era stata dipendente dalla coltivazione della canna da zucchero e dalle attivit\u00e0 connesse, ma dal 1970 e alla fine del 1980 si \u00e8 diversificata in settori come quello manifatturiero e del turismo. Dagli anni 1990 il governo di Barbados \u00e8 stato visto come \"business-friendly\" ed economicamente sano. L'isola ha visto un \"boom\" dell'edilizia, con lo sviluppo e la riqualificazione di alberghi, complessi di uffici e case. Le amministrazioni recenti hanno proseguito gli sforzi per ridurre la disoccupazione, incoraggiare gli investimenti esteri, e privatizzare le imprese ancora propriet\u00e0 dello Stato. La disoccupazione \u00e8 stata ridotta da circa il 14 per cento a meno del 10 per cento.\nI tradizionali \"partner\" commerciali di Barbados sono il Canada, la Comunit\u00e0 dei Caraibi (in particolare Trinidad e Tobago), il Regno Unito e gli Stati Uniti.\nBarbados mantiene la terza posizione per la pi\u00f9 grande borsa nella regione dei Caraibi. Attualmente, i funzionari in borsa stanno studiando la possibilit\u00e0 di aumentare lo scambio locale.\nBarbados \u00e8 considerato un paradiso fiscale. Il sistema fiscale italiano, col Decreto Ministeriale 04/05/1999, l'ha inserita tra gli Stati o Territori aventi un regime fiscale privilegiato, nella cosiddetta Lista nera, ponendo quindi limitazioni fiscali ai rapporti economico commerciali che s'intrattengono tra le aziende italiane e i soggetti ubicati in tale territorio.\nMedia.\nCBC TV 8 \u00e8 un'emittente televisiva nazionale gestita dal governo.\nCultura.\nPatrimoni dell'umanit\u00e0.\nUn sito di Barbados \u00e8 stato iscritto nella Lista dei patrimoni dell'umanit\u00e0 dell' UNESCO: si tratta della Bridgetown storica e relativi annessi (2011).\nProduzione letteraria.\nTra i poeti barbadiani distintisi tra il XX e il XXI secolo ricordiamo Kamau Brathwaite, che ha ottenuto vari premi e riconoscimenti.\nMusica.\nA Barbados sono nati la cantante Rihanna, nominata \"eroina nazionale\" di Barbados , e il DJ Grandmaster Flash.\nUna forma di musica popolare \u00e8 costituita dalla Tuk Band .\nCucina.\nDiversi sono i piatti di cucina locale: \"conch salad\" e \"soup\", zuppa e insalate di molluschi; \"callaloo soup\", una zuppa preparata con le foglie del dansheen; \"cou-cou\", budino di farina di mais e baccelli di gombo; \"pepperpot\", stufato di carne con manioca; \"jugjug\", carne e piselli; non bisogna dimenticare i crostacei, aragoste, conch - un mollusco dei Caraibi - ed il famoso \"flying fish\", il pesce volante, piatto tipico dell'isola\nSport.\nBarbados ha ottenuto importanti risultati nell'atletica leggera con Ryan Brathwaite, campione del mondo nei 110 m ostacoli a Berlino 2009. Barbados ai Giochi olimpici ha finora ottenuto una medaglia di bronzo nell' atletica leggera con il velocista Obadele Thompson a Sydney 2000. Inoltre la Nazionale di calcio di Barbados ha ottenuto un secondo posto nella Coppa dei Caraibi, nel 1985.\nOrdinamento dello Stato.\nSuddivisioni amministrative.\nIl territorio di Barbados \u00e8 diviso in 11 parrocchie. Questa denominazione scelta deriva dalla presenza storica della religione anglicana sull'isola. Le dimensioni e i confini delle parrocchie erano determinate sulla base dei confini delle piantagioni di cotone, canna da zucchero e tabacco presenti durante il periodo coloniale sull'isola.\nPolitica.\nPolitica interna.\nBarbados \u00e8 stata una monarchia parlamentare dal 1966, quando il paese divenne indipendente dal Regno Unito, fino al 2021, quando \u00e8 diventato una repubblica parlamentare; Sandra Mason, gi\u00e0 governatrice generale, \u00e8 stata nominata prima presidente. Fino a quel momento il capo di Stato \u00e8 stato la regina Elisabetta II. La Costituzione di Barbados risale al 30 novembre 1966, giorno della sua indipendenza.\nIl potere legislativo \u00e8 esercitato da un parlamento bicamerale composto dalla \"Camera dell'Assemblea\" (30 membri eletti ogni cinque anni) e dal \"Senato\" (21 membri nominati dal governatore generale). I cittadini hanno diritto di voto dai 18 anni. Le elezioni politiche degli ultimi decenni sono dominate da due grandi partiti: il Barbados Labour Party (BLP) e il Democratic Labour Party (DLP). \nIl potere esecutivo spetta al primo ministro e al suo governo. Il primo ministro \u00e8 solitamente il \"leader\" del partito risultato vincitore alle elezioni della \"House of Assembly\", la camera bassa del parlamento. \nLa magistratura \u00e8 indipendente dall'esecutivo e dal Parlamento. Il sistema delle corti locali di Barbados si articola nel seguente modo:\nPolitica estera.\nBarbados \u00e8 membro delle Nazioni Unite, del Commonwealth delle nazioni, dell'OPAC, dell'Organizzazione mondiale del commercio, del Fondo Monetario Internazionale, dell'Organizzazione degli Stati americani e della CARICOM (la Comunit\u00e0 Caraibica).\nFestivit\u00e0.\nLe principali festivit\u00e0 di Barbados sono:"}
{"id": "76056", "revid": "812894", "url": "https://it.wikipedia.org/wiki?curid=76056", "title": "Processo a Socrate", "text": ""}
{"id": "76062", "revid": "1318658", "url": "https://it.wikipedia.org/wiki?curid=76062", "title": "Arles", "text": "Arles (\"Arle\" in provenzale, \"Arli\" in italiano storico) \u00e8 una citt\u00e0 francese di 52.510 abitanti (2011) situata nel dipartimento delle Bocche del Rodano (regione della Provenza-Alpi-Costa Azzurra). \u00c8 sede di una sottoprefettura e comprende nella sua area urbana anche il comune di Fourques, appartenente al dipartimento del Gard.\nLa citt\u00e0 ha un passato glorioso: emporio commerciale greco-massaliota, assunse caratteristiche propriamente urbane in et\u00e0 romana, divenendo una delle metropoli pi\u00f9 fiorenti delle Gallie. Fu fra i massimi centri religiosi dell'occidente romano e, di fatto, una delle capitali dell'Impero in et\u00e0 costantiniana. Nel 407 divenne sede della Prefettura del pretorio delle Gallie e dieci anni pi\u00f9 tardi fu prescelta come residenza del vescovo primate (417), subentrando rispettivamente a Treviri e a Lione. In epoca medievale fu capitale di uno stato, il regno di Arles, che si estese per gran parte della Francia centro-orientale e sud-orientale e dell'odierna Svizzera.\nI suoi prestigiosi monumenti romani (l\"Anfiteatro\", il Teatro antico, \"Le Terme di Costantino\", la necropoli degli \"Alyscamps\") unitamente alla cattedrale romanica di Saint Trophime e ad altri insigni edifici antichi, medievali e moderni sono entrati a far parte del Patrimonio dell'Umanit\u00e0 nel 1981 e hanno permesso alla citt\u00e0 di fregiarsi del titolo di \"ville d'art et d'histoire\" (citt\u00e0 d'arte e storica).\nArles e la sua gente sono state fonti di ispirazione per letterati, musicisti e pittori: \"L'Arl\u00e9sienne\" (\"L'Arlesiana\") \u00e8 il titolo di un racconto di Alphonse Daudet che ispir\u00f2 un dramma musicale in tre atti composto da Georges Bizet, mentre l'opera lirica \"L'Arlesiana\", sempre tratta dal racconto di Daudet in una rielaborazione di Leopoldo Marenco, fu musicata da Francesco Cilea. \"L'Arlesiana\" \u00e8 anche il titolo di due celebri dipinti di Vincent van Gogh (il primo del 1888 e il secondo del 1890), che qui visse dal febbraio del 1888 al maggio 1889 e vi dipinse, oltre che ai citati quadri, alcuni dei suoi maggiori capolavori tra cui i celeberrimi Girasoli.\nGeografia fisica.\nTerritorio.\nLa citt\u00e0 \u00e8 situata sulle due rive del Rodano, agli inizi del delta del fiume. Con circa 759\u00a0km\u00b2 il suo comune \u00e8 il pi\u00f9 esteso della Francia metropolitana ed ha una superficie maggiore dei pi\u00f9 piccoli dipartimenti francesi (Territorio di Belfort, con 102 comuni e Parigi, con i tre dipartimenti suburbani). Il suo territorio si articola in tre aree naturali: a meridione la Camargue che in massima parte le appartiene (la parte minore \u00e8 amministrata dal comune di Saintes-Maries-de-la-Mer, che \u00e8 il secondo per estensione ma raggiunge solo la met\u00e0 della superficie di quello di Arles), a settentrione il piedimonte occidentale del sistema collinoso delle Alpilles, a oriente l'arida pianura de \"la Crau\". Il comune comprende, oltre ad Arles, numerose altri localit\u00e0 e frazioni (Albaron, Gageron, Gimeaux, Le-Sambuc, Mas-Thibert, Moules, Pont-de-Crau, Raph\u00e8le, Saliers, Salin-de-Giraud, Villeneuve).\nArles \u00e8 inoltre capoluogo della circoscrizione omonima, una delle quattro del dipartimento, che comprende 9 cantoni e 36 comuni.\nFino al 2014 la citt\u00e0 \u00e8 stata suddivisa in due cantoni:\nGli altri sette cantoni compresi nella circoscrizione erano Ch\u00e2teaurenard, Eygui\u00e8res, Orgon, Port-Saint-Louis-du-Rh\u00f4ne, Saint-R\u00e9my-de-Provence, Saintes-Maries-de-la-Mer e Tarascona.\nA seguito della riforma approvata con decreto del 18 febbraio 2014, che ha avuto attuazione dopo le elezioni dipartimentali del 2015, il territorio comunale della citt\u00e0 \u00e8 stato riunito in un unico cantone.\nClima.\nArles ha un clima mediterraneo e presenta una temperatura media annua di 14,6\u00a0\u00b0C (1948 - 1999). Le estati sono calde e moderatamente asciutte, con medie stagionali generalmente comprese fra i 22\u00a0\u00b0C e i 24\u00a0\u00b0C, e gli inverni miti, con temperature medie di circa 7\u00a0\u00b0C (gennaio, il mese pi\u00f9 freddo, ha un valore medio di 6,2\u00a0\u00b0C - 6,3\u00a0\u00b0C nel periodo 1948 - 1999). La citt\u00e0 \u00e8 soggetta tuttavia, soprattutto durante i mesi invernali, all'influenza del mistral, vento freddo che pu\u00f2 provocare gelate forti e improvvise. Le piogge (636\u00a0mm) sono abbastanza ben distribuite da settembre a maggio e la siccit\u00e0 estiva \u00e8 meno marcata che in altre contrade del Mediterraneo. Le precipitazioni di tipo nevoso costituiscono un fenomeno piuttosto raro.\nStoria.\nStoria antica.\nIl territorio della foce del Rodano fu occupato in et\u00e0 protostorica da popolazioni liguri, che allacciarono presto relazioni commerciali con le vicine popolazioni celtiche, con cui in parte si fusero e con gli empori fenici. Furono tuttavia i Focesi, fondatori della citt\u00e0 di Massalia, a costituire, attorno al VI secolo a.C., un emporio commerciale (\"Th\u00e9lin\u00e9\"), primo embrione della futura citt\u00e0 di Arles. Il sito aveva una notevole importanza non solo commerciale ma anche strategica, trovandosi all'incrocio del percorso che collegava l'Italia alla Spagna con il corridoio formato dalla valle del Rodano, via di penetrazione di commercianti greci, fenici ed etruschi. Nei secoli successivi si and\u00f2 sviluppando un primo, modesto, abitato: sono del IV secolo a.C. i resti di alcune edificazioni rinvenute (1975) durante i lavori per un parcheggio presso una zona verde della citt\u00e0 nota come \"Giardino d'inverno\". Tale abitato originario dovette essere soggetto, o per lo meno fu sottoposto al controllo, della citt\u00e0 di Massalia, cui era sempre rimasto unito da legami storici, commerciali e di sangue. A partire dal II secolo a.C., in et\u00e0 ancora preromana, la presenza italiana [\"sic\"] ad Arles si fa molto forte sotto il profilo economico, ma forse, fin da allora, anche sotto quello culturale.\nI Romani si installarono stabilmente in Provenza nel 122 a.C. e con ogni probabilit\u00e0 alcuni anni pi\u00f9 tardi, al momento della costituzione della Narbonense (118 a.C. circa), l'emporio arlesiano fu incorporato nella nuova provincia. Nel 104 a.C. Mario fece scavare un canale nei pressi di Arles, che congiungeva il Rodano al golfo di Fos per facilitare e ampliare la navigazione nella regione. In questa prima epoca romana l'abitato dovette svilupparsi notevolmente acquisendo connotazioni pienamente urbane e assumendo il nome di \"Arelate\", toponimo di probabile origine gallica, con il significato di luogo presso (\"are\") lo stagno (\"late\"); con tale denominazione sar\u00e0 menzionata da Giulio Cesare nel \"De bello civili\". Durante la guerra civile tra Cesare e Pompeo si schier\u00f2 a fianco di Cesare riuscendo ad armare in un solo mese dodici navi da guerra che egli stesso aveva richiesto e dopo la vittoria di quest'ultimo ottenne buona parte del territorio dell'antica madrepatria, la pompeiana Massalia. Nel 46 a.C. divenne colonia romana accogliendo i veterani della \"legio VI Ferrata\" e ottenendo il privilegio di dotarsi di una cinta muraria che racchiudeva un'area urbana di 40 ettari. In questi anni il suo porto fluviale conobbe un ulteriore sviluppo, cos\u00ec come lo sfruttamento sistematico del fertile territorio che circondava la citt\u00e0.\nAgli inizi del IV secolo fu una delle residenze preferite dell'imperatore Costantino I e nel 314 vi si tenne il primo concilio di Arles di una numerosa serie tenutasi nei secoli successivi. A partire dal 328 ebbe il nome ufficiale di \"Constantina\", datole da Costantino I in onore del proprio figlio Costantino II che vi era nato; nel 340, tuttavia l'uso cess\u00f2 con la morte e la \"damnatio memoriae\" di Costantino II. L'altro figlio di Costantino I, Costanzo II, mut\u00f2 nuovamente il nome ufficiale della citt\u00e0 in \"Constantia\" nel 353, in occasione della celebrazione nella citt\u00e0 dei propri \"tricennalia\"; il nuovo nome tuttavia fu scarsamente utilizzato e la sua ultima attestazione risale al 423, anno in cui si ha l'ultima emissione monetaria, per l'usurpatore Giovanni Primicerio, ancora recante il segno di zecca col nuovo nome. A partire dal 328, la citt\u00e0, sostituendosi a Nemausus e a Burdigala come il centro pi\u00f9 popoloso ed importante della Gallia meridionale, venne dotata di una zecca imperiale. Nel 407 divenne sede della Prefettura delle Gallie al posto di Treviri e dieci anni pi\u00f9 tardi il suo vescovo subentr\u00f2 a quello di Lione come primate ecclesiastico della Gallia. Nel 473 fu, per la prima volta, espugnata e occupata da una popolazione barbara, seppure parzialmente romanizzata, quella dei Visigoti. In quegli anni, che videro il crollo definitivo dell'Impero romano d'Occidente, Arles riusc\u00ec a conservare una certa importanza non solo come centro politico ed economico, ma anche, e soprattutto, religioso.\nStoria medievale.\nNel 508, con la conquista ostrogota Arles entr\u00f2 a far parte del regno di Teodorico il Grande. Era allora vescovo della citt\u00e0 Cesario, il quale riusc\u00ec a ottenere da Papa Simmaco anche la primazia sulla Spagna, conferendo alla diocesi arlesiana un prestigio, nell'Occidente cristiano, secondo solo a quello di Roma. Nel 524 vi si tenne un concilio cui parteciparono vescovi provenienti non solo da ogni parte della Gallia, ma anche da un certo numero di diocesi iberiche e persino dall'Italia. Nel 536 la citt\u00e0 fu occupata dai Franchi e nel 730 fu espugnata e saccheggiata dai musulmani provenienti dalla Spagna. Continu\u00f2 tuttavia a essere un attivo centro commerciale e quando, nel 934, vennero unite in un unico stato la Provenza e la Borgogna, la nuova formazione politica prese il nome di regno di Arles ed ebbe nella citt\u00e0 provenzale una delle sue capitali pi\u00f9 prestigiose, oltre che centro organizzatore di rilievo. Dopo circa un secolo di vita indipendente, nel 1032, tale regno si smembr\u00f2 e le sue parti (regione d'Arles, Borgogna e Provenza) vennero assorbite dal Sacro Romano Impero. Il regno di Arles, pur se con una ridotta base territoriale, continu\u00f2 tuttavia a vivere come stato vassallo del Sacro romano Impero fino alla definitiva trasformazione della contea di Provenza (suo antico feudo) in entit\u00e0 statuale pienamente autonoma (XIII secolo) e oltre.\nNel frattempo era iniziato quel lungo percorso che doveva portare Arles, attorno al 1135, all'elezione di un console e, successivamente, a darsi degli statuti di citt\u00e0 libera. I vincoli feudali che la citt\u00e0 e il suo regno intrattenevano con il Sacro romano Impero rischiarono di spezzarsi e indussero Federico Barbarossa a recarsi ad Arles nel 1178 per cingere la corona di uno stato che esisteva ancora \"de jure\" e riaffermare in tal modo la propria autorit\u00e0 su tutto il territorio compreso fra le Alpi e il Rodano. La cerimonia dell'incoronazione ebbe luogo con la massima solennit\u00e0 nella cattedrale di Saint Trophime, da poco edificata. Nel 1239, per volere della sua borghesia, Arles accett\u00f2 l'autorit\u00e0 dei conti di Provenza, gravitanti anch'essi nell'orbita imperiale, riuscendo tuttavia salvaguardare, almeno in parte, le proprie libert\u00e0 civiche. Nel 1481 Arles e la Provenza tutta passarono, dopo la morte senza eredi del loro ultimo sovrano, il conte Carlo III, a Luigi XI e furono annesse al regno di Francia.\nStoria moderna.\nL'annessione di Arles al regno di Francia non comport\u00f2 inizialmente problemi di sorta, anche perch\u00e9 la citt\u00e0 e la sua regione di appartenenza tornarono a unirsi ad altre aree occitane che per lingua e cultura le erano affini: basti pensare al Languedoc, alla regione di Tolosa e anche a quella parte della Guascogna che da tempo faceva parte dello stato francese. Agli inizi del Cinquecento tuttavia, venne inaugurata da Luigi XII quella politica di centralizzazione linguistica che, perseguita anche dai suoi successori, sfoci\u00f2 nell'editto di \"Villers-Cotter\u00eats\" (1539) che stabiliva l'ufficialit\u00e0 della lingua francese in tutti gli atti pubblici a scapito del latino e degli idiomi autoctoni parlati sia nel sud di Francia (in gran maggioranza di ceppo occitano o francoprovenzale), sia in Bretagna. Tale editto segn\u00f2, ad Arles, l'inarrestabile decadenza del provenzale che sarebbe durata fino ai giorni nostri.\nSotto il profilo economico e finanziario la citt\u00e0 dovette subire, nella prima met\u00e0 del Cinquecento, un aumento generalizzato della fiscalit\u00e0, volto a sostenere, sia la politica di espansione territoriale della monarchia francese in Italia (in funzione anche anti-asburgica), sia la lotta contro i corsari barbareschi particolarmente attivi nel litorale arlesiano (Saintes-Maries-de-la-Mer), sia lo sforzo militare contro le truppe imperiali di Carlo V che per ben due volte, negli anni trenta del Cinquecento, avevano invaso la Provenza. Nel 1525 la citt\u00e0 fu costretta persino ad arruolare un contingente di 200 uomini per reprimere bande di briganti (\"bandouliers\") formate da ex-militari italiani o corsi che desolavano la contrada.\nCon il ritorno della pace, attorno alla met\u00e0 del XVI secolo, Arles conobbe un nuovo periodo di sviluppo urbano ed economico favorito dal rinato interesse per la cultura classica, di cui la citt\u00e0 era stata, nelle Gallie, uno dei massimi centri propulsori. Numerose costruzioni, sia private sia pubbliche, furono erette con forme, il pi\u00f9 delle volte, di ispirazione rinascimentale. Fra gli edifici pubblici pi\u00f9 significativi dell'epoca possiamo ancora ammirare la celebre \"Torre dell'Orologio\" (\"Tour de l'Horloge\") (1555) e le due torri della \"Porte de la Cavalerie\" (1588) e, fra quelli civili, i palazzi aristocratici di \"Varadier Saint-Andiol\", \"Arlatan\", \"Laval-Castellane\", che riflettono il gusto delle grandi famiglie locali per la monumentalit\u00e0, la magnificenza e per dei tratti italianizzanti rari in Provenza.. Durante le guerre di religione (1562 - 1598) Arles rest\u00f2 fedele alla causa cattolica. L'arcivescovo Prosper de Sainte-Croix (1566-1574) indusse le autorit\u00e0 locali a cacciare i protestanti dalla citt\u00e0 e ad accogliere i rifugiati cattolici provenienti dalla vicina N\u00eemes, fra cui Mons. Bernard Del Bene, che divenne per alcuni anni suo vescovo ausiliare. L'allontanamento dei protestanti permise ad Arles di restare al margine della guerra civile che si era scatenata fra \"papisti\" e \"riformati\", condotta con inaudita violenza da entrambe le parti nel mezzogiorno francese, ma non di evitare la terribile epidemia del 1579 - 1581 che ne decim\u00f2 la popolazione e che torn\u00f2 a flagellare la citt\u00e0 otto anni pi\u00f9 tardi.\nNella prima met\u00e0 del XVII secolo si impose in citt\u00e0 un manierismo di tipo \"borgognone\" sia nell'architettura civile che in quella religiosa, trovando posto persino nella cattedrale di Saint-Trophime con la sistemazione al suo interno, negli anni compresi fra il 1620 e il 1627, della \"Cappella dei re Magi\" (\"Chapelle de Rois Mages\"). Tale manierismo ceder\u00e0 il posto, attorno alla met\u00e0 del secolo, a uno stile pi\u00f9 sobrio, di ispirazione classicheggiante, e, negli ultimi decenni della centuria, a forme tipicamente barocche.. In quegli anni il centro urbano sub\u00ec alcune importanti trasformazioni che l'avrebbero contraddistinto fino ai giorni nostri, fra cui la definitiva sistemazione del cuore della citt\u00e0, l'odierna \"place de la R\u00e9publique\" con il nuovo \"'Hotel de Ville\", (1673-1675) che incorpor\u00f2 anche la \"Torre dell'Orologio\" e, al centro della piazza, il bell'obelisco di epoca tardo-imperiale (IV secolo), ivi trasportato dal \"Circo romano\" in cui si trovava.\nNei primi decenni del Settecento Arles fu funestata da una grave carestia (1709) e dalla peste (1721), in cui per\u00ec oltre un terzo della propria popolazione che all'epoca ammontava a 23.000 abitanti circa. La carestia torn\u00f2 a desolare la citt\u00e0 nel 1752, dando luogo a saccheggi repressi con durezza: un agitatore venne impiccato, altri furono incarcerati, altri ancora condannati alle galere. Nella seconda met\u00e0 del secolo si segnalano anche i primi timidi tentavi di industrializzazione della citt\u00e0, con l'apertura di alcuni stabilimenti al di fuori delle mura cittadine e oltre il Rodano, nel quartiere di Trinquetaille.\nStoria contemporanea.\nL'adesione della citt\u00e0 alla Rivoluzione si produsse ancor prima della presa della Bastiglia, allorquando esplose in citt\u00e0 una rivolta popolare dovuta al carovita (13 marzo 1789), seguita da manifestazioni antimonarchiche che culminarono con l'occupazione del palazzo comunale. Le redini del potere furono prese, fin da allora, dall'aristocratico Pierre-Antoine Antonelle, che da tempo aveva fatti propri gli ideali di libert\u00e0 e giustizia sociale che avevano ispirato i patrioti rivoluzionari francesi e che nel 1790 fu eletto sindaco della citt\u00e0.\nIn epoca napoleonica fu decisa la soppressione dell'Arcidiocesi di Arles (1801) e la sua unione con la diocesi di Aix. Ripristinata nel 1817, fu nuovamente soppressa nel 1822 incorporandosi definitivamente in quella di Aix-en-Provence. All'epoca l'economia della citt\u00e0 era ancora basata sul porto fluviale, ma attorno alla met\u00e0 dell'Ottocento, a causa del rapido sviluppo dei trasporti per ferrovia, si and\u00f2 gradualmente riconvertendo. L'apertura degli \"ateliers\" ferroviari, a ridosso degli \"Alyscamps\", nel 1848, segn\u00f2 l'inizio di una nuova era per Arles, che cominci\u00f2 a perdere le connotazioni portuali che fino ad allora l'avevano contraddistinta, per assumere sempre pi\u00f9 quelle di una centro dall'economia diversificata. Negli anni del Secondo Impero viene aperto a Salin-de-Giraud, localit\u00e0 appartenente al comune di Arles, uno stabilimento per lo sfruttamento del sale (1856). Quest'epoca vide anche la costruzione di importanti arterie (fra cui l'attuale \"rue Gambetta\"), di un ponte ferroviario sul Rodano, di nuovi argini lungo il fiume per proteggere il centro storico dalle ripetute inondazioni (1856) e di numerosi edifici pubblici fra cui scuole, caserme, magazzini e un teatro. L'attivit\u00e0 edificatoria continu\u00f2 in et\u00e0 repubblicana: nel 1875 venne inaugurato un secondo ponte fluviale per unire il centro urbano al quartiere di Trinquetaille e in alcune zone periferiche della citt\u00e0 iniziarono a sorgere i primi nuclei abitativi destinati prevalentemente agli operai. In quegli anni, nel quartiere arlesiano di Barriol, fu aperto un cantiere navale sopravvissuto fino ai giorni nostri. La citt\u00e0 che nel 1875 vide nascere Jeanne Calment la donna pi\u00f9 longeva di ogni tempo (122 anni legalmente provati) e che ospit\u00f2 Vincent van Gogh nel 1888-1889 ispirando tante sue immortali creazioni, era certamente profondamente diversa da quella che solo alcuni decenni primi basava la propria esistenza sul porto fluviale.\nLe due guerre mondiali segnarono profondamente la citt\u00e0: se nella prima molte giovani reclute arlesiane perirono sul fronte franco-tedesco, nella seconda ai morti fra le truppe combattenti si aggiunsero quelli causati dai bombardamenti aerei anglo-americani (giugno - agosto 1944) che falcidiarono molti civili inermi e causarono gravi danni al patrimonio edilizio e monumentale di Arles. Secondo fonti ufficiali, per quanto riguarda la sola edilizia residenziale su 5.500 alloggi esistenti 1.156 andarono totalmente distrutti o risultarono inabitabili e 1.120 subirono distruzioni parziali di varia entit\u00e0 e gravit\u00e0. Interi quartieri come quello di \"Trinquetaille\" o de \"La Cavalerie\" furono in massima parte rasi al suolo insieme ai due ponti sul Rodano, al Palazzo delle Poste, alla stazione ferroviaria e a svariati altri edifici civili e religiosi. Fra questi ultimi and\u00f2 irrimediabilmente perduta la l\"\u00c9glise de Saint-Pierre\", a \"Trinquetaille\", che venne riedificata nel dopoguerra con forme moderne, mentre l\"\u00e9glise Notre-Dame-la-Major\"', nonostante i gravi danni subiti venne riaperta al pubblico dopo essere stata sottoposta, per otto anni, a una serie di interventi strutturali e di restauri. L'opera di ricostruzione, data la l'importanza della citt\u00e0 sotto il profilo storico e monumentale, fu affidata alla direzione di uno dei massimi architetti del tempo, il francese di origine ungherese Pierre Vago (1910-2002) e si protrasse fino agli inizi degli anni sessanta del Novecento.\nIn et\u00e0 contemporanea alcune delle frazioni, o localit\u00e0, appartenenti al comune di Arles divennero municipi autonomi, come Fontvieille (dal 1790), Port-Saint-Louis-du-Rh\u00f4ne (dal 1904) e Saint-Martin-de-Crau (dal 1924).\nMonumenti e musei.\nNel 1981 i monumenti romani e romanici della citt\u00e0 sono stati iscritti nell'elenco dei Patrimoni mondiali dell'umanit\u00e0 dell'UNESCO.\nMura.\nLa conoscenza del tracciato della prima cinta muraria, eretta poco dopo fondazione della colonia, alla fine del I secolo a.C., \u00e8 in gran parte incerta. Un ultimo resto del tratto di mura si sviluppava lungo il Rodano in epoca medioevale. Si conservano anche i resti della porta della Cavalleria, ricostruita nel 1588, completata nel XVIII secolo e parzialmente distrutta durante la Rivoluzione francese e nel 1877.\nForo e criptoportici.\nDel foro vero e proprio, la piazza centrale della citt\u00e0 romana, restano solo alcuni pezzi architettonici che permettono di ipotizzare la sua costruzione poco dopo la fondazione coloniale del 46 a.C. Fa parte dei monumenti inseriti nella lista dei Patrimoni mondiali dell'umanit\u00e0.\nLa piazza, disposta su un terreno in pendio, era in parte sostenuta da sostruzioni: tre gallerie sotterranee disposte ad U e chiuse al pubblico. Una quarta galleria con elementi in mattoni appartiene probabilmente ad un rimaneggiamento di epoca tardoantica. A partire del V secolo il foro era in abbandono e alcune parti dei criptoportici furono chiuse per essere utilizzate come cantine e si perse la memoria della natura dei resti, che furono prima interpretati come catacombe e riconosciuti di origine romana solo in seguito al ritrovamento di un fregio scolpito nel 1737. Lo scavo di queste gallerie sotterranee a partire dal 1951 permise di ritrovare un deposito di marmi asportati da antichi monumenti, tra cui alcune iscrizioni che testimoniano l'esistenza nel Foro di un culto dedicato all'imperatore Augusto.\nAttualmente ai criptoportici del Foro si accede dalla cappella dei Gesuiti, costruita nel 1654, notevole per il soffitto dipinto e la decorazione scolpita dell'interno, in stile barocco. La cappella fu sede del museo archeologico di arte cristiana.\nTeatro romano.\nFu inaugurato nel 12 a.C. presso la collina dell'Hauture, inserito nel suo tracciato urbano regolare. Insieme al foro e all\"Arc du Rhone\" costituisce l'impianto monumentale della colonia in epoca augustea. Fa parte dei monumenti inseriti nella lista dei Patrimoni mondiali dell'umanit\u00e0.\nInizi\u00f2 ad essere fortificato nel V secolo d.C. (\"Torre di Rolando\", inserita nella cinta fortificata della citt\u00e0). Parte dei materiali fu riutilizzata per nuove costruzioni nelle vicinanze. Nel Medioevo altre costruzioni vi furono edificate e si perse memoria della sua originaria funzione, che venne nuovamente riconosciuta solo alla fine del XVII secolo. I lavori di scavo e restauro iniziarono nel 1823. Nuovi restauri sono iniziati nel 2004.\nAttualmente restano pochi gradini della cavea del Teatro, l'orchestra, il proscenio e due colonne della scena, con un frammento della trabeazione. In origine la cavea si appoggiava su tre ordini di arcate e poteva accogliere circa 10.000 spettatori. Nell'orchestra, pavimentata in marmi colorati si trovava l'altare dedicato ad Apollo, rinvenuto negli scavi ottocenteschi. La scena aveva in origine tre ordini di colonne ancora in marmi colorati e una notevole decorazione scultorea, di cui rimane la celebre \"Venere di Arles\" e la testa di una statua colossale di Augusto.\nAnfiteatro.\nConosciuto con il nome di \"les Ar\u00e8nes\", l'anfiteatro fu edificato intorno all'80 d.C., addossato al fianco settentrionale della collina dell'Hauture, con orientamento diverso rispetto a quello del tracciato urbano. Le sue dimensioni, 136 x 107 m, sono di pochissimo superiori a quelle della vicina Arena di N\u00eemes e lo rendono uno dei pi\u00f9 imponenti anfiteatri romani ancora esistenti. Fa parte dei monumenti inseriti nella lista dei Patrimoni mondiali dell'umanit\u00e0.\nNel Medioevo divenne una vera e propria cittadella fortificata e vi furono innalzate quattro torri. Nel 1735 il consiglio municipale proib\u00ec la ricostruzione delle abitazioni che vi si erano installate e il monumento venne liberato dalle costruzioni successive a partire dal 1822. Restauri del monumento, ora esposto agli agenti atmosferici, furono condotti a pi\u00f9 riprese e alla fine del XIX secolo fu instaurato un regolare programma di manutenzione. Nuovi grandi restauri sono iniziati nel 2000.\nCirca 21.000 spettatori potevano essere ospitati nella cavea, suddivisa in quattro \"maeniana\" (suddivisioni orizzontali) e sostenuta da due ordini di 60 arcate, sormontate da un attico oggi perduto. Come in molti altri anfiteatri il sistema di accesso era articolato per mezzo delle scale e dei corridoi anulari ricavati nelle strutture di sostegno. L'arena era pavimentata con un tavolato in legno sostenuto da risalti nella parte inferiore del \"podium\" (il muro che limitava la cavea, rivestito da grandi lastre in pietra): nello spazio sotto il tavolato trovavano posto i macchinari utilizzati per gli spettacoli.\nL'anfiteatro viene attualmente utilizzato per spettacoli teatrali e per la Corsa camarghese.\nCirco romano.\nFu edificato nel 149 d.C., sotto l'imperatore Antonino Pio, fuori dalle mura, lungo la riva del fiume. Fa parte degli edifici inseriti nella lista dei Patrimoni mondiali dell'umanit\u00e0.\nNel IV secolo la spina venne ricostruita con un nuovo rivestimento in lastre di marmo e l'erezione di un obelisco. Nel V secolo quando vi si svolgono ancora delle corse, inizia una parziale occupazione delle strutture. Il monumento sar\u00e0 utilizzato come cava di materiale nel VI secolo in occasione della costruzione delle nuove fortificazioni. Le alluvioni del fiume ricoprirono le rovine di sedimenti e il monumento venne riscoperto solo nel XVII e nel XIX secolo, con scavi pi\u00f9 approfonditi nel XX secolo.\nLa cavea poteva accogliere 20.000 spettatori ed era sorretta da un sistema di volte rampanti terminanti in facciata con un ordine di arcate.\nA causa della natura argillosa del terreno le fondazioni dovettero essere rinforzate con palificazioni in legno. Sono attualmente visibili solo alcuni resti delle costruzioni della cavea sul lato corto curvilineo.\nTerme di Costantino.\nForse sul sito di un simile edificio pi\u00f9 antico, sulle rive del fiume, l'edificio termale venne costruito nel IV secolo DC, epoca in cui la citt\u00e0 era divenuta sede della corte imperiale di Costantino.\nNel Medioevo la costruzione fu occupata da abitazioni private che ne fecero perdere il ricordo: nel XVI secolo i resti visibili erano identificati come quelli del palazzo imperiale di Costantino e venivano chiamati palazzo della \"Trouille\", con allusione a sale circolari e voltate. Degli scavi nel XIX secolo permisero di identificare i resti con un edificio termale. Ad un palazzo o alla sede della prefettura delle Gallie potrebbe appartenere una sala basilicale, visibile nel vicino palazzo d'Arlatan.\nI resti dell'edificio sono tuttora in gran parte compresi nelle case circostanti, mentre \u00e8 stato liberato il settore settentrionale con gli ambienti caldi e altri spazi di servizio.\nBasilica paleocristiana.\nLa prima cattedrale, sorta nel IV secolo era conosciuta solo dalle fonti fino al rinvenimento dei resti dell'abside, avvenuto nel 2003 durante lavori di costruzione sulla collina dell'Hauture.\nI resti comprendono una vasta abside, poligonale all'esterno e a pianta semicircolare all'interno, che racchiude un deambulatorio pavimentato a mosaico policromo, intorno ad un'abside pi\u00f9 piccola, con pavimento rialzato e rivestito in marmo.\nConvento di San Cesario.\nIl monastero femminile fu fondato con il nome di San Giovanni nel 512 dal vescovo San Cesario (502 - 542) sulla collina dell'Hauture, nei pressi della prima cattedrale.\nChiamato anche \"grand couvent\" (\"convento grande\"), fu chiuso durante la Rivoluzione francese nel 1792 e in gran parte distrutto e ne restano oggi poche vestigia.\nLa cappella di San Biagio fu edificata, sui resti di edifici anteriori, a partire dal XII secolo ed \u00e8 stata oggetto di scavi archeologici nel 1972 e nel 1982.\nChiesa di Saint-Trophime.\nLa cattedrale della citt\u00e0 fu spostata nel V secolo nei pressi dell'antico Foro della citt\u00e0 e dedicata a Santo Stefano. Ebbe diverse fasi costruttive: la chiesa oggi visibile fu edificata tra il 1100 e il 1152, e dedicata a \"Saint Trophime\" (San Trofimo). Rappresenta uno dei monumenti pi\u00f9 importanti del romanico provenzale e fa parte dei monumenti inseriti nella lista dei Patrimoni mondiali dell'umanit\u00e0.\nChiesa di San Giovanni di Moustiers.\nLa chiesa fu edificata nel XII secolo in stile romanico-provenzale sulla collina dell'Hauture, e conserva un'abside decorata esternamente da lesene di imitazione antica. Fa parte dei monumenti inseriti nella lista dei Patrimoni mondiali dell'umanit\u00e0.\nPiazza della Repubblica.\nNel Medioevo si trattava di un semplice slargo tra la chiesa di \"Saint-Trophime\" e quella di Sant'Anna (1627). Nella chiesa fu ospitato dal 1825 il primo museo archeologico (\"Museo di arte pagana\").\nNei pressi sorgeva inoltre il Palazzo del Podest\u00e0 (eretto tra il 1220 e il 1235 in stile romanico), utilizzato dal vicario del conte di Provenza dopo il 1251 e fiancheggiato dal \"plan de la Cour\", dove si svolgevano le assemblee cittadine.\nNel 1676 venne terminato l'H\u00f4tel de ville che inglobava la pi\u00f9 antica Torre dell'Orologio (1558), che a sua volta ne sostituiva una pi\u00f9 antica. In questa occasione fu creata la vera e propria piazza con l'abbattimento di diversi isolati. A diverse epoche appartengono le facciate degli altri edifici che la bordano: dalla chiesa di Sant'Anna, ricostruita nel 1627 fino al palazzo delle Poste, oggi sede di servizi pubblici e associazioni, che chiuse la piazza nel 1898 (architetti Auguste e Leonard V\u00e9ran).\nL'obelisco di fronte al Municipio, qui rialzato nel 1676, era stato posto nel IV secolo DC sulla spina del circo romano. Si tratta di una realizzazione romana, scolpita in una pietra originaria dall'odierna Turchia. Fu rinvenuto nel 1389, rotto in due pezzi. Nel XIX secolo fu aggiunto il bacino d'acqua ai suoi piedi. Durante la sua erezione vennero scoperti dei resti relativi ad uno stabilimento termale di epoca romana.\nCommanderie Sainte-Luce.\nSi tratta di un insieme di edifici appartenuto ai Templari. In seguito pass\u00f2 agli ospedalieri di San Giovanni di Gerusalemme, o Sovrano Militare Ordine di Malta. I quattro edifici riuniti intorno al cortile centrale risalgono uno probabilmente alla fine del XIII secolo, due al XV e l'ultimo fu rimaneggiato nel XVI.\nConvento dei Grands-Carmes.\nIl primo convento dei Carmelitani costruito nel XIII secolo e successivamente abbandonato, fu nuovamente messo in luce durante i restauri per una banca. Comprende la cappella Desalberts, con volte gotiche dall'articolata decorazione, della seconda met\u00e0 del XVI secolo.\nConvento dei Domenicani.\nInizialmente insediati all'esterno delle mura, i Domenicani si insediarono nel XIV secolo sulle rive del fiume. La monumentale chiesa, consacrata a \"Notre-Dame-de-Confort\" fu completata nel 1484 in forme gotiche. A partire dal 1981 \u00e8 stata oggetto di scavi e di lavori di restauro.\nGran Priorato dell'Ordine di Malta (Museo R\u00e9attu).\nLa sede del Gran Priore dell'Ordine di Malta fu realizzata a partire dal XV secolo da due \"commanderies\" medioevali. Nel 1868 fu sede del museo municipale di belle arti, attualmente orientato in particolare verso l'arte contemporanea e la fotografia.\nSpazio Van Gogh.\nL'antico ospedale fu costruito tra il 1573 e XVII secolo e il 1680, riunendo i 32 complessi di sanit\u00e0 presenti all'epoca in citt\u00e0. Nel 1835 tre dei corpi di fabbrica intorno al chiostro centrale furono rialzati in seguito ad un'epidemia di colera. Vi fu ospitato Van Gogh, che raffigur\u00f2 l'edificio nei suoi quadri. L'ospedale cess\u00f2 di funzionare negli anni 1970.\nSuccessivamente l'edificio sub\u00ec ampie opere di restauro e trasformato in centro culturale. Durante i lavori fu oggetto di scavi archeologici che hanno rimesso in luce testimonianze della protostoria locale.\nEsplanade des Lices.\nSul sito dove gli scavi hanno rivelato resti di ville suburbane del II secolo DC, si eressero a partire dal XVII secolo (piazzale del Mercato Nuovo) il nuovo convento dei Carmelitani (1634 e 1702), con annessa cappella (oggi unico resto visibile) e l'Ospedale della Carit\u00e0 delle suore agostiniane. Verso il 1820 nasce il grande \"boulevard des Lices\", che attraversa i giardini dell'antico convento.\nGli scavi qui condotti hanno rivelato la presenza di ricche ville suburbane di epoca romana, con pavimenti decorati a mosaico policromo. Alcuni dei resti sono stati lasciati visitabili nei sotterranei della banca del \"Cr\u00e9dit Agricole\".\nCimitero monumentale.\nSistemato fuori citt\u00e0 nel 1786, presenta numerosi esempi di tombe del Secondo Impero e iscrizioni funerarie in lingua d'oc.\nNecropoli degli Alyscamps.\nLa necropoli, situata lungo l'antica via Aurelia fu utilizzata in et\u00e0 romana e medievale. Acquist\u00f2 importanza in epoca paleocristiana per la sepoltura qui avvenuta del martire San Genesio e di San Trofimo. La salma di quest'ultimo venne spostata, attorno alla met\u00e0 del XII secolo, nella cattedrale di Arles. Il nome deriva da \"Elisi campi\". In una cappella della zona furono seppelliti anche i primi vescovi di Arles. Fu tappa obbligata nel cammino di pellegrinaggio verso Santiago di Compostela. Nel ciclo carolingio vi fu ambientato un combattimento tra Carlo Magno e i Saraceni, per spiegare la grande quantit\u00e0 di tombe presenti. Dante cita il luogo nella \"Divina Commedia\" (Inferno, IX, 112).\nVi sorge la chiesa di Sant'Onorato, conosciuta dall'XI secolo e costruita dai monaci dell'abbazia di San Vittore a Marsiglia. Nel XII secolo l'abbazia fu interamente ricostruita ma la chiesa, in stile romanico-provenzale, non fu mai completata. La navata centrale rimasta scoperta ospit\u00f2 nel XVII secolo un lapidario.\nRisale ad epoca medioevale anche la chiesa di San Pietro \"des Mouleyr\u00e8s\", il cui cimitero \u00e8 stato tagliato per il passaggio della linea ferroviaria. Rovinata e abbattuta, fu ricostruita nel XVII secolo.\nLa cappella dei Porcelet, del XV secolo \u00e8 una delle poche cappelle familiari conservate della necropoli.\nI viali furono sistemati nel XVIII secolo dai padri Minimi e furono dipinti da Vincent van Gogh e da Paul Gauguin nel 1888.\nCentro ospedaliero Joseph-Imbert.\nIl centro sorge sulla collina di Fourchon e prende il nome dal medico e sindaco di Arles Joseph Imbert (1903-1945). Fu inaugurato nel 1974 ed \u00e8 opera dell'architetto Paul Nelson, che elabor\u00f2 la concezione di ospedale come \"macchina per guarire\", basandosi su due principi essenziali: la funzionalit\u00e0 degli spazi e massimo controllo dei fattori ambientali.\nAbbazia romanica di Montmajour.\nA qualche chilometro a nord-est della citt\u00e0, fa parte dei monumenti inseriti nella lista dei Patrimoni mondiali dell'umanit\u00e0.\nIl chiostro, con ricca decorazione, presenta quattro gallerie intorno ad una piccola corte scoperta. Degli edifici conventuali restano la sala capitolare, il refettorio e resti delle celle e dei magazzini. Nel 1369 fu aggiunta al convento una torre difensiva, detta Torre degli abati, tuttora ben conservata.\nL'abbazia declin\u00f2 in seguito all'uso della \"commenda\", ossia della concessione del beneficio da parte del papa anche al di fuori della congregazione monastica, anche a dei laici. Una ripresa si ebbe per iniziativa dell'arcivescovo di Arles nel XVII secolo. Verso il 1730 fu costruito il convento di San Mauro, distrutto durante la Rivoluzione francese e attualmente in rovina.\nLa comunit\u00e0 monastica si costitu\u00ec a partire dal X secolo e prosper\u00f2 grazie a numerose donazioni aristocratiche. Fu centro di pellegrinaggio grazie ad alcune reliquie della Croce (\"Pardon de Montmajour\", il 3 maggio, celebrazione istituita nel 1030).\nL'edificio pi\u00f9 antico \u00e8 rappresentato dalla chiesa dei San Pietro, costruita intorno al 1040, in parte scavata nella roccia,\nLa chiesa abbaziale di stile romanico fu invece costruita nel XII secolo in sostituzione di una chiesa precedente, nominata dalle fonti, ma di cui non abbiamo alcun resto. La chiesa era ad unica navata, attualmente di due sole campate, poich\u00e9 la terza, prevista, non venne mai realizzata. La sottostante cripta a deambulatorio con cappelle radiali, presenta una pianta diversa da quella della chiesa soprastante, a cui fa da sostruzione sul pendio della collina.\nFuori dal perimetro del convento sorge la cappella della Santa Croce (fine del XII secolo), che fu costruita come centro per i pellegrini.\nLa chiesa \u00e8 a pianta centrale quadriloba e con breve campata che fa da vestibolo. I frontoni che decorano l'esterno prendono ispirazione dai monumenti romani della citt\u00e0.\nMus\u00e9e de l'Arles antique.\nLa formazione delle collezioni risale al 1614, con l'esposizione nel palazzo del Municipio delle vestigia archeologiche rinvenute in citt\u00e0. Nel 1651 fu ritrovata ed esposta la statua della Venere di Arles, rinvenuta nel teatro, che venne poi ceduta al re Luigi XIV per il parco di Versailles. Altre collezioni erano ospitate nei conventi (in particolare nel cortile del convento della Misericordia, situato sul sito stesso del teatro). Nel 1784 agli Alyscamps venne realizzato il primo museo archeologico pubblico, ma l'esperienza fu interrotta dalla Rivoluzione francese. Nel 1805 fu la chiesa di Sant'Anna ad essere dedicata come Museo dell'arte pagana all'esposizione degli oggetti antichi. Nel 1935 la crescita delle collezioni rese necessario l'apertura di un Museo di arte cristiana nella cappella dei Gesuiti. Infine a partire dagli anni 1970 fu presa la decisione di edificare un nuovo museo archeologico che venne infine inaugurato nel 1995, opera dell'architetto Henri Ciriani.\nIl museo ha pianta triangolare e ciascuno dei tre lati \u00e8 dedicato ad una specifica funzione: esposizione, accoglienza del pubblico, restauri e studi. Gli oggetti illustrano la storia della citt\u00e0 e il modo di vivervi dall'epoca neolitica fino alla tarda antichit\u00e0, seguendo un percorso cronologico e tematico.\nAmministrazione.\nGemellaggi.\nArles \u00e8 gemellata con:"}
{"id": "76064", "revid": "188116", "url": "https://it.wikipedia.org/wiki?curid=76064", "title": "Distretto di Lisbona", "text": "Il distretto di Lisbona (Distrito de Lisboa in portoghese) \u00e8 un distretto del Portogallo. Appartiene alla provincia tradizionale dell'Estremadura. Confina con i distretti di Leiria a nord, di Santar\u00e9m a est, di Set\u00fabal a sud e con l'Oceano Atlantico a ovest. La superficie \u00e8 di 2.761\u00a0km\u00b2 (15\u00ba maggior distretto portoghese), la popolazione residente (2001) \u00e8 di 2.135.992 abitanti. Il capoluogo del distretto \u00e8 Lisbona.\nIl distretto di Lisbona si suddivide in 16 comuni:\nFino al 2002 il distretto era interamente compreso nella regione Lisbona e Valle del Tago, di cui costituiva il nucleo principale; era diviso in 2 subregioni, Grande Lisbona e Ovest, con un comune nella Lez\u00edria do Tejo.\nDa questa data, la regione Lisbona e Valle del Tago \u00e8 stata profondamente ridotta e rinominata regione di Lisbona; attualmente, pertanto solo la subregione della Grande Lisbona appartiene alla regione di Lisbona; l'Ovest \u00e8 passato alla regione Centro, la Lez\u00edria do Tejo all'Alentejo.\nI comuni del distretto di Lisbona pertanto appartengono a:"}
{"id": "76069", "revid": "767487", "url": "https://it.wikipedia.org/wiki?curid=76069", "title": "Distretto di Leiria", "text": "Il distretto di Leiria \u00e8 un distretto portoghese. Apparteneva alle province tradizionali della Beira Litorale e dell'Estremadura. Confina con i distretti di Coimbra a nord, di Castelo Branco e di Santar\u00e9m a est, di Lisbona a sud e con l'Oceano Atlantico a ovest. La superficie \u00e8 di 3.515\u00a0km\u00b2 (13\u00ba maggior distretto portoghese), la popolazione residente (2001) \u00e8 di 459.450 abitanti. Il capoluogo del distretto \u00e8 Leiria.\nIl distretto di Leiria \u00e8 composto da 16 comuni:\nNell'attuale divisione principale del paese, il distretto fa integralmente parte della regione Centro. I suoi comuni appartengono alle subregioni Ovest (fino al 2002 parte della regione Lisbona e Valle del Tago), Pinhal Litorale e Pinhal Interno Nord. In sintesi:"}
{"id": "76070", "revid": "767487", "url": "https://it.wikipedia.org/wiki?curid=76070", "title": "Distretto di Santar\u00e9m", "text": "Il distretto di Santar\u00e9m \u00e8 un distretto del Portogallo. Gran parte del distretto costituiva il nucleo della provincia tradizionale del Ribatejo e comprende anche comuni della Beira Bassa (\"Beira Baixa\") e della Beira Litorale (\"Beira Litoral\"). Confina con i distretti di Leiria e Castelo Branco a nord, di Portalegre a est, di \u00c9vora e Set\u00fabal a sud e di Lisbona a ovest. La superficie \u00e8 di 6.747\u00a0km\u00b2 (3\u00ba maggior distretto portoghese), la popolazione residente (2001) \u00e8 di 475.344 abitanti. Capoluogo del distretto \u00e8 Santar\u00e9m.\nIl distretto di Santar\u00e9m \u00e8 diviso in 21 comuni:\nFino al 2002, il distretto apparteneva quasi totalmente alla regione Lisbona e Valle del Tago, a eccezione di Ma\u00e7\u00e3o, l'unico comune che apparteneva alla regione Centro e alla subregione del Pinhal Interno Sud. Gli altri comuni costituivano due subregioni di Lisbona e Valle del Tago: Medio Tago e Lez\u00edria do Tejo.\nNella attuale divisione del paese, il distretto \u00e8 diviso tra le regioni Centro e Alentejo; le subregioni del Medio Tago (\"M\u00e9dio Tejo\") e del Pinhal Interno Sud (\"Pinhal Interior Sul\") appartengono al Centro, la Lez\u00edria do Tejo appartiene all'Alentejo.\nQuindi, in sintesi:"}
{"id": "76071", "revid": "287204", "url": "https://it.wikipedia.org/wiki?curid=76071", "title": "Distretto di Set\u00fabal", "text": "Il distretto di Set\u00fabal \u00e8 un distretto del Portogallo. Apparteneva alle province tradizionali dell'Estremadura e del Basso Alentejo (\"Baixo Alentejo\"). Confina con i distretti di Lisbona e Santar\u00e9m a nord, di \u00c9vora a est, di Beja a sud-est e con l'Oceano Atlantico a ovest. La superficie \u00e8 di 5.064\u00a0km\u00b2 (8\u00ba maggior distretto portoghese), la popolazione residente (2001) \u00e8 di 788.459 abitanti. Capoluogo del distretto \u00e8 Set\u00fabal.\nIl distretto di Set\u00fabal \u00e8 diviso in 13 comuni:\nNell'attuale divisione del paese, il distretto \u00e8 tornato all'antica divisione delle province: la parte settentrionale fa parte della regione di Lisbona (chiamata Lisbona e Valle del Tago fino al 2002), di cui compone la subregione Penisola di Set\u00fabal (\"Pen\u00ednsula de Set\u00fabal\"); la parte meridionale appartiene all'Alentejo e costituisce la gran parte dell'Alentejo Litorale (\"Alentejo Litoral\"). In sintesi:"}
{"id": "76074", "revid": "373025", "url": "https://it.wikipedia.org/wiki?curid=76074", "title": "O-Zone", "text": "Gli O-Zone sono un gruppo musicale moldavo fondato nel 1999. Hanno composto canzoni in rumeno e inglese e la pi\u00f9 famosa \u00e8 \"Dragostea din tei\", tormentone estivo del 2004.\nStoria.\nIl gruppo viene creato inizialmente da due membri: Dan B\u0103lan e Petru Jelihovski. I primi due album del gruppo, \"Dar, unde e\u0219ti\" (\"Ma dove sei\", 1999) e \"Number One\", (2002) vengono registrati insieme alla madre del primo.\nSuccessivamente, Jelihovski lascia il gruppo, ed il fondatore e leader B\u0103lan trova, con un \"casting\", due nuovi componenti per il gruppo: Arsenie Todira\u0219 e Radu S\u00e2rbu. Con la nuova formazione incidono nuovamente alcuni vecchi brani, come \"Dar, unde e\u0219ti\" o \"Oriunde ai fi\" e lanciano il loro nuovo album, \"Disc-O-Zone\" (2003). Il pi\u00f9 noto e venduto singolo dell'album \u00e8 \"Dragostea din tei\", diventato celebre in Europa nell'estate 2004.\nCanzoni scritte dal gruppo O-zone nella nuova formazione sono, tra le altre: \"Dragostea din tei\", \"Despre Tine\" (\"Su di te\"), \"De ce plang chitarele\", (\"Perch\u00e9 piangono le chitarre\"), scritta riadattando un testo di Mihail Dolgan, \"Sarbatorea noptilor de vara\", (\"Festa nella notte d'estate\"), \"Oriunde ai fi\", (Ovunque tu sia); \"Numai tu\", (\"Solo tu\").\nSembrerebbe attribuirsi agli O-Zone anche una canzone intitolata \"Eu nu ma las de limba noastr\u0103\", (\"Non abbandono la nostra lingua\"), il cui testo ha evidenti venature nazionaliste (sotto il comunismo, in Moldavia si prov\u00f2 ad imporre l'insegnamento del solo russo). Tra l'altro, l'inno nazionale moldavo si chiama \"Limba noastra\" (\"La nostra lingua\").\nIl 13 gennaio 2005, in un'intervista al \"Jurnalul de Chi\u0219in\u0103u\", un quotidiano di lingua moldava, Todira\u0219 ha dichiarato ufficialmente lo scioglimento del gruppo, per il desiderio dei tre membri di dedicarsi a propri gruppi musicali.\nOgnuno per la sua strada, Arsenie Todira\u0219, con il nome di Arsenium entra nella classifica dei singoli tedesca con \"Love me, love me\" e rappresenta la Moldavia all'Eurovision Song Contest del 2006. Nel 2007 il primo artefice del gruppo (Dan B\u0103lan), trasferitosi a Los Angeles, dopo aver tentato di portare negli USA le sonorit\u00e0 delle canzoni degli O-Zone, lancia un nuovo gruppo chiamato Crazy Loop, pubblicando l'album \"The Power of the Shower\".\nIl 9 maggio 2017 i membri del gruppo hanno tenuto due concerti a Chisinau e a Bucarest, rimettendo cos\u00ec in attivit\u00e0 la band dopo una pausa di 12 anni."}
{"id": "76079", "revid": "729019", "url": "https://it.wikipedia.org/wiki?curid=76079", "title": "Nepomuceno Bolognini", "text": ""}
{"id": "76081", "revid": "2912", "url": "https://it.wikipedia.org/wiki?curid=76081", "title": "Alex e Emma", "text": ""}
{"id": "76082", "revid": "767487", "url": "https://it.wikipedia.org/wiki?curid=76082", "title": "Incidenza (epidemiologia)", "text": "L'incidenza \u00e8 una particolare relazione matematica utilizzata in studi di epidemiologia che misura la frequenza statistica di una patologia, vale a dire quanti nuovi casi di una data malattia compaiono in un determinato lasso di tempo (quest'ultimo, ad esempio, pu\u00f2 essere rapportato a un mese o a un anno). Il suo fine ultimo \u00e8 quello di stimare la probabilit\u00e0 di una persona di ammalarsi della malattia in oggetto di esame. L'incidenza non va confusa con la prevalenza.\nTipologia.\nEsistono due modi per definire l'incidenza: il rischio incidente (o rischio assoluto) e il tasso di incidenza.\nRischio incidente.\nIl pi\u00f9 semplice dei due \u00e8 il rischio incidente. Esso si calcola mettendo al numeratore il numero di nuovi casi di malattia (o, pi\u00f9 in generale, di eventi) registrati durante il periodo di osservazione e al denominatore il numero di persone a rischio di ammalarsi (o di avere l'evento) all'inizio del periodo di osservazione\nformula_1\nIl risultato cos\u00ec ottenuto poi pu\u00f2 essere modificato a seconda dell'unit\u00e0 di misura che si voglia tenere a riferimento, a confronto. Le pi\u00f9 utilizzate sono quella su base di 1 000 persone (e quindi si moltiplica il risultato per 1 000) o su 100 000 persone (in tal caso si moltiplica il numero ottenuto per 100 000) \nIl rischio incidente, visto che il numeratore \u00e8 sempre inferiore al denominatore (perch\u00e9 una parte di esso), \u00e8 un numero sempre compreso fra 0 e 1.\nEsempio.\nUn esempio tratto da dati SPES: l'incidenza (come rischio incidente) di morbillo in una popolazione di bambini nel 2007 si calcola dividendo il numero di nuovi casi di morbillo osservati durante l'anno per il numero di bambini osservati tutto il periodo (dal 1\u00ba gennaio 2007):\nformula_2\nPer migliorare la leggibilit\u00e0 si pu\u00f2 moltiplicare il risultato per 100 000 ottenendo 7,7: per effetto della moltiplicazione, esso rappresenta il numero di casi di morbillo verificatisi nel 2007 per ogni 100 000 bambini. In altri termini, il rischio di contrarre il morbillo nel 2007 \u00e8 valutabile in 7,7 casi per ogni 100 000 bambini.\nTasso di incidenza.\nIl tasso di incidenza si calcola ponendo ancora una volta al numeratore gli individui che sviluppano la malattia ma esprimendo il denominatore in termini di persone per unit\u00e0 di tempo. Ciascun soggetto che \u00e8 seguito per un'unit\u00e0 di tempo (un giorno, un mese, un anno, ecc.) rappresenta 1 persona-giorno o 1 persona-mese o una 1 persona-anno. Con questo calcolo un certo numero di persone (ad es. 10) per anno possono essere la risultante del follow-up di altrettante persone seguite esattamente per un anno o 5 persone per due anni o qualsiasi combinazione tale che la somma dei periodi per cui essi sono seguiti dia 10 (ad es. 1 seguito per un anno, e 3 seguiti per tre anni). \nIl tasso di incidenza \u00e8 un rapporto tra numeri non negativi e, pertanto, pu\u00f2 assumere valori compresi tra 0 e infinito (quindi, non limitati superiormente).\nSi comprende come il suo calcolo sia molto pi\u00f9 preciso, ma altrettanto pi\u00f9 complesso di quello del rischio incidente.\nLa differenza fra rischio incidente e tasso di incidenza.\nL'incidenza esprime, in percentuale, la probabilit\u00e0 che si manifesti una certa malattia in un campione di persone a rischio. Il tasso di incidenza invece non esprime una probabilit\u00e0, ma la velocit\u00e0 con cui questa malattia si manifesta.\nIl rischio incidente converge con il tasso di incidenza quando si tratta di eventi rari (che colpiscono meno del 10% della popolazione) e il numero di soggetti persi durante il periodo di osservazione \u00e8 trascurabile."}
{"id": "76084", "revid": "125279545", "url": "https://it.wikipedia.org/wiki?curid=76084", "title": "Aeroporto di Rimini", "text": "LAeroporto di Rimini , conosciuto con il nome commerciale di Aeroporto Internazionale di Rimini e San Marino \"Federico Fellini\", \u00e8 un aeroporto italiano situato a 8\u00a0km dal centro della citt\u00e0 di Rimini, pi\u00f9 precisamente nella frazione Miramare, la parte pi\u00f9 meridionale del comune di Rimini.\nLa struttura \u00e8 dotata di una pista lunga 3340\u00a0m e larga 45, la pi\u00f9 lunga in Emilia-Romagna, e di una via di rullaggio parallela di 2440 x 22,50 m.\nL'aeroporto nasce come aeroporto militare e per decenni fu base del 5\u00ba Stormo intitolato a Giuseppe Cenni. Per la parte civile era gestito da Aeradria (fallita nel 2013) alla quale \u00e8 subentrata la societ\u00e0 AiRiminum 2014. Offre collegamenti di linea sia annuali, che stagionali, oltre ad un notevole numero di voli charter.\nStoria.\nDal 19 luglio 1916 era sede della Sezione Difesa Rimini-Riccione fino al 18 novembre 1918.\nInizia ad operare nel 1929 come impianto militare e aerostatico, intitolato al sergente Giannetto Vassura, medaglia al valor militare, caduto in combattimento aereo nel 1918. La parte di aeroporto aperta al traffico civile fu successivamente intitolata al famoso regista riminese Federico Fellini, scomparso nel 1993.\nNel 1956 l'aeroporto venne riaperto con l\u2019insediamento della 5\u00aa Aerobrigata militare (poi 5\u00ba Stormo cacciabombardieri, intitolato a Giuseppe Cenni); base NATO ospitante la \"Allied Forces Italy\" statunitense, da fine anni cinquanta erano operativi circa duemila militari.\nNel 1958 l'aeroporto venne riaperto anche al traffico civile con un volo Rimini\u2013Londra a cadenza quindicinale.\nNegli anni sessanta si assistette a un ragguardevole sviluppo del traffico passeggeri proveniente dal nord Europa, grazie al boom turistico della Riviera romagnola, nonch\u00e9 alla presenza delle infrastrutture dello scalo dovute al suo uso militare (soprattutto alla pista di 3.300 m per gli aerei cargo militari ad alta capienza), in un periodo in cui l'Italia era scarsa di infrastrutture (Rimini fu raggiunta dall'autostrada A14 nel 1966).\nNel 1966 lo scalo di Rimini, con 392.594 passeggeri e 7.450 voli raggiunse il quarto posto tra gli aeroporti di Italia in base al movimento passeggeri.\nTra gli anni \u201860/\u201970, con una solenne cerimonia, il piazzale antistante la palazzina Comando dello Stormo fu intitolato a Giuseppe Cenni, asso dell\u2019Aeronautica e Medaglia d\u2019Oro al Valor Militare, a cui era intitolato lo stesso 5\u00ba Stormo.\nNel 1977 si ebbe un notevole calo del traffico con solo 1.800 aerei durante l\u2019anno. I tour operator stranieri scelgono altre mete: \u00e8 la Spagna la maggior concorrente della riviera.\nNel 1993, due anni dopo l'ultima massiccia apparizione del fenomeno delle mucillagini sulla costa, sbarcano solo 42.311 passeggeri.\nA partire dalla fine degli anni ottanta si ebbe un progressivo ridimensionamento dell\u2019impegno militare sullo scalo di Rimini. Nel 1991 vengono smantellate le postazioni di lancio e i bunker che custodivano una trentina di bombe nucleari B61, nel 1995 la Allied Force statunitense abbandona lo scalo romagnolo che rimane solo dell\u2019Aeronautica Militare Italiana, la quale trasferisce il 5\u00ba Stormo cacciabombardieri all'aeroporto di Cervia-Pisignano per dislocare a Rimini l'83\u00b0 SAR - elicotteristi.\nNegli anni novanta l'Aeradria strinse accordi con la vicina Repubblica di San Marino (l'aeroporto dista pochi chilometri dal confine sammarinese). La Repubblica di San Marino ne acquista il 3% della quota societaria e lo scalo romagnolo venne ridenominato \"Aeroporto Internazionale di Rimini - San Marino\". Nel 2014 era prevista la realizzazione di un'ala sammarinese che si doveva concentrare su aviazione privata e business con voli charter.\nNell'anno 2000 il traffico si attest\u00f2 a 251.139 passeggeri. Per tutti gli anni 2000, grazie al crescente traffico dall'Est europeo ed in seguito ad una politica commerciale molto aggressiva, si assistette ad una fase di continuo incremento, conclusasi nel 2011 con il raggiungimento del record assoluto dello scalo romagnolo: 11.856 voli per 920.641 passeggeri.\nNel 2010 fu trasferito alla base di Cervia anche l'83\u00b0 SAR e allo scalo di Rimini rimangono gli elicotteristi del 7\u00ba Reggimento Aviazione dell'Esercito \"VEGA\". L'Aeronautica Militare continua a gestire i servizi di controllo del traffico aereo nella torre di controllo e i servizi meteorologici, poi passati in consegna all'ENAV il 10 novembre 2016.\nAd ottobre 2014, in seguito il fallimento dell'Aeradria avvenuto l'anno precedente, l'Enac e il prefetto di Rimini comunicarono la chiusura ai voli commerciali dello scalo romagnolo. L'ultimo volo in partenza dallo scalo di Rimini fu il AH2721 della Air Alg\u00e9rie, partito con destinazione Algeri il 30 ottobre 2014. Successivamente, i voli furono spostati all'aeroporto di Ancona-Falconara.\nNegli ultimi giorni del 2014 subentra AIRiminum 2014 come nuovo gestore. I voli sono ripresi il 1\u00ba aprile 2015 con un volo charter Transaero Airlines proveniente da Mosca.\nIl 21 luglio 2017 Ryanair, che aveva lasciato lo scalo romagnolo nel Settembre 2012 a seguito di mancati pagamenti sul marketing da parte di Aeradria, annuncia di aver siglato un nuovo piano di crescita pluriennale con AIRiminum 2014, la societ\u00e0 di gestione dell\u2019Aeroporto di Rimini, che offrir\u00e0 nuovi collegamenti verso l\u2019Europa a partire gi\u00e0 dalla primavera 2018\nIl 21 novembre 2017 Ryanair annuncia le tre destinazioni che lancer\u00e0 dal Fellini: Londra e Varsavia con una frequenza di due voli a settimana, e Kaunas, con una frequenza di un volo a settimana. Il 26 marzo 2018 atterra alle 8.55 il volo Ryanair FR6039 proveniente da Varsavia Modlin, che segna ufficialmente il ritorno della compagnia irlandese al Fellini.\nTraffico.\nSi tratta del secondo aeroporto della regione, per numero annuo di passeggeri, dopo quello di Bologna, tra i primi in Italia per il quasi totale traffico russo. Nei primi nove mesi del 2011 increment\u00f2, rispetto allo stesso periodo del 2010, di oltre 60% il numero di passeggeri a causa dell'apertura di Rimini come base della compagnia siciliana Wind Jet (poi fallita) e a seguito della chiusura su Forl\u00ec. Successivamente la compagnia \u00e8 stata sostituita dalla Livingston che operava voli su Mosca Domodedovo.\nNel 2011 vi transitarono 920.549 passeggeri, nel 2012 795.872, nel 2013 558.335 e nel 2014 473.103.\nDal 1\u00ba aprile 2015, i voli sono ripresi dopo 5 mesi di stop. Nel 2015 (primo anno della gestione AIRiminum) sono transitati 158.688 passeggeri, nel 2016 239.709 con un aumento del 51,05% e nel 2017 305.576 unit\u00e0, con un aumento del 26.60% rispetto all\u2019anno precedente.\nCome arrivare.\nL'aeroporto di Rimini-Miramare si pu\u00f2 raggiungere nei seguenti modi:\nTreno.\nLe stazioni ferroviarie pi\u00f9 vicine sono la stazione di Rimini, la fermata di Miramare e quella di Riccione.\nAutobus.\nL'aeroporto \u00e8 collegato alla citt\u00e0 di Rimini con la linea autobus numero 9 e ramo 9B sulla tratta Santarcangelo di Romagna/San Vito-Rimini Ospedale-Aeroporto esercitata da START Romagna e con frequenza abbastanza regolare: 15 min nei giorni feriali e 30 nei festivi (invernale), 20 min nei giorni feriali e 30 nei festivi durante le giornate estive. Relativamente vicino all'aeroporto passa la linea 124 (Morciano-Riccione-Rimini e VV) con frequenza di 30 minuti nei giorni feriali invernali e ogni 60 minuti nei giorni estivi; durante tutto l'anno invece la frequenza festiva \u00e8 di 4 ore. Solo nel periodo invernale invece \u00e8 servito dalla linea 171 (Monte Colombo-Coriano-Riccione-Rimini e VV) negli orari scolastici, cos\u00ec come per la linea 174 (Montegridolfo-Morciano-Riccione-Rimini). \u00c8 altres\u00ec servito dal 20B (Casalecchio-Rimini) con frequenza irregolare ma continua nei giorni feriali sia invernali che estivi.\nDal 23 novembre 2019, lo scalo riminese \u00e8 servito dalla Linea Metromare, un servizio di trasporto filoviario rapido che lo collega con Rimini e Riccione con una frequenza di 20 minuti, tramite la fermata Miramare Airport"}
{"id": "76088", "revid": "287204", "url": "https://it.wikipedia.org/wiki?curid=76088", "title": "Francois Hesnault", "text": ""}
{"id": "76089", "revid": "287204", "url": "https://it.wikipedia.org/wiki?curid=76089", "title": "Francois Migault", "text": ""}
{"id": "76092", "revid": "757396", "url": "https://it.wikipedia.org/wiki?curid=76092", "title": "Pallacanestro Cant\u00f9", "text": "La Pallacanestro Cant\u00f9, nota dal dicembre 2019 anche come Acqua San Bernardo-Cinelandia Cant\u00f9 per motivi di sponsorizzazione, \u00e8 una societ\u00e0 cestistica italiana della cittadina di Cant\u00f9 (CO). Milita nel campionato di Serie A2.\nFondata nel 1936, \u00e8 una delle squadre pi\u00f9 titolate d'Italia, essendosi aggiudicata 3 scudetti e due edizioni della Supercoppa italiana, nonch\u00e9 l'unica cittadina non capoluogo ad aver conquistato entrambi i titoli nazionali.\nLa carica di presidente del club \u00e8 stata ricoperta dal 2011 al 2015 da Anna Cremascoli, prima donna presidente di una societ\u00e0 cestistica del massimo campionato italiano, dopo che la famiglia Cremascoli acquis\u00ec la propriet\u00e0 del club nel 2008. La sede delle gare interne di campionato \u00e8 il PalaDesio di Desio (MB).\nCon 2 Coppe dei Campioni, 4 Coppe delle Coppe, 4 Coppe Kora\u0107 e 2 Coppe Intercontinentali \u00e8 una delle due squadre italiane (l'altra \u00e8 l'Olimpia Milano) che hanno conquistato tutti i trofei internazionali e la seconda squadra pi\u00f9 titolata nelle competizioni europee dopo il Real Madrid: per questo motivo viene chiamata la \"Regina d'Europa\".\nStoria.\nGli albori.\nL'Associazione Pallacanestro Cant\u00f9 nasce tra il 1936 e il 1937, grazie all'idea di Mario Broggi e Angiolino Polli. Negli anni trenta la pallacanestro \u00e8 uno sport semisconosciuto, praticato solo da pochi. Il primo campo, disegnato da Broggi all'interno del cortile delle Suore Sacramentine, \u00e8 completamente all'aperto e quindi non \u00e8 inusuale d'inverno spalare la neve prima dell'inizio della partita.\nI primo componenti di quella che sarebbe diventata la Pallacanestro Cant\u00f9 sono, oltre ai due giovani gi\u00e0 citati, Attilio Molteni, Peppino Borghi, Alberto Broggi, Vittorio Sgariboldi, Nene Marchi e Peppino Colombo, nucleo storico di quella che sarebbe divenuta una delle societ\u00e0 pi\u00f9 titolate in tutta Europa.\nPrima dello scoppio della seconda guerra mondiale, la squadra assume il nome di Opera Nazionale Dopolavoro Cant\u00f9. Ad inizio del 1942, la formazione si fa conoscere in tutta Italia grazie alle ottime prestazioni offerte nella coppa Bruno Mussolini. L'A.P. Cant\u00f9, guidata in panchina da Luigi Cicoria (a tutti gli effetti primo allenatore dei biancobl\u00f9), vince infatti contro Mantova, Pavia, Varese e il General Cantore di Milano.\nNel 1948-49 la Pallacanestro Cant\u00f9 disputa la prima stagione in serie C. Da l\u00ec in poi per il basket canturino sar\u00e0 una crescita costante con il passaggio in serie B nel 1953 e, l'anno successivo, la conquista, per la prima volta, della serie A. La stagione 1954-55 termina con una retrocessione, a cui segue per\u00f2 un'immediata promozione l'anno successivo. In quel periodo si ritirano dall'attivit\u00e0 i fratelli Broggi e l'A. P. Cant\u00f9 basa le sue fortune su Lino Cappelletti, primo biancobl\u00f9 convocato in nazionale, e su Lietti, Ronchetti e Quarta. C'\u00e8 spazio anche per il primo sponsor, \"Milenka\", fornito da una distilleria di Asnago.\n Con la riconquista della massima serie nel 1956 si apre per il basket canturino una nuova era: entra infatti in societ\u00e0 la famiglia Casella, che porta con s\u00e9 un dipendente dell'azienda di acque minerali e bibite, Aldo Allievi. Insieme a loro arriva un nuovo sponsor: l\"'Oransoda\".\nAllenatore resta lo zaratino Marsan, mentre il nuovo straniero \u00e8 l'americano Tony Vlastelica, soprannominato \"Mister Uncino\", che diventa l'idolo del Parini, finalmente ricoperto su invito della Federazione. \u00c8 il 1957-58 e l'Oransoda di Luciano Racchi, Dante Masocco, Tony Vlastelica, Marcello Motto, Luciano Zia, Gualtiero Bernardis, Rino Morani, Lorenzo Rogato e Lino Cappelletti riesce nell'impresa di arrivare sesta al termine del campionato.\nGli anni Sessanta: il muro di Cant\u00f9.\nLa stagione successiva cambiano sia l'allenatore sia lo sponsor. La Pallacanestro Cant\u00f9 si lega al marchio \"Fonte Levissima\", mentre in panchina siede il giovane Gianni Corsolini. Inizia un periodo di enorme sviluppo per il basket italiano in cui Cant\u00f9 trova la propria collocazione tra le grandi squadre dell'epoca a fianco della Virtus Bologna e del Simmenthal Milano. In quel periodo si registra il ritiro di Lino Cappelletti e il debutto di un giovanissimo Carlo \"Charlie\" Recalcati, in arrivo proprio dal capoluogo lombardo.\nSono gli anni in cui si forma il \"muro di Cant\u00f9\", tridente composto da Bob Burgess, Alberto De Simone e Alberto Merlati che diventer\u00e0 famoso in tutto il mondo. La stagione 1967-68 regala a Cant\u00f9 il primo scudetto della sua storia. Alla guida della formazione c'\u00e8 Borislav Stankovi\u0107, che pi\u00f9 tardi sarebbe diventato il segretario della FIBA, in campo lottano, oltre a Bob Burgess, Alberto De Simone e Alberto Merlati, Carlo Recalcati, Antonio Frigerio, Carlos D'Aquila. Lo sponsor \u00e8 l\"'Oransoda\" che legher\u00e0 per sempre il suo nome all'impresa fantastica di vincere sia il titolo di serie A, sia quello juniores nella stessa stagione.\nGli anni Settanta e Ottanta: l'epopea degli Allievi.\n\u00c8 l'inizio dell'epopea canturina, grazie anche all'esplosione di un giovanissimo talento di Figino Serenza: Pierluigi Marzorati. Dal 1969-70 comincia anche il sodalizio tra Aldo Allievi e Arnaldo Taurisano: un duo che porter\u00e0 Cant\u00f9 ai massimi livelli sia in Italia sia in Europa. Sono gli anni in cui il general manager \u00e8 Raffaele Morbelli, per 18 anni a Cant\u00f9 (dal 1968 al 1986).\nPer due volte consecutive la \"Forst\", nuovo sponsor della compagine brianzola, conquista la coppa Kora\u0107 (1973 e 1974) e, nella stagione 1974-75 arriva anche il secondo scudetto, ottenuto nel nuovo palasport costruito su una collina di Cucciago: il Pianella.\nLa squadra \u00e8 composta da giocatori che entreranno nella storia della pallacanestro: Pieluigi Marzorati, Fabrizio \"Ciccio\" Della Fiori, Carlo \"Charlie\" Recalcati, Antonio Farina, Renzo Tombolato, Bob Lienhard, Franco Meneghel e Mario Beretta. Un gruppo che porter\u00e0 la piccola Cant\u00f9 sul tetto del mondo, dopo il successo in Coppa Intercontinentale ai danni del grande Real Madrid.\nIl 1976-77 \u00e8 la stagione della prima Coppa delle Coppe, conquistata grazie ad Hart Wingo, talento afroamericano con alle spalle una discreta carriera in NBA. La Coppa rimane a Cant\u00f9 anche i due anni successivi, con il nuovo sponsor \"Gabetti\" e, in campo, l'estroso americano John \"Crazy Horse\" Neumann.\n\u00c8 un periodo magico per la Pallacanestro Cant\u00f9, che inanella una serie di trionfi in Europa e diventa una delle formazioni pi\u00f9 temute ed ammirate di tutto il continente. Anni ricchi di successi, accompagnati dallo sponsor \"Squibb\", che culminano nello scudetto 1980-81 e nel nuovo trionfo in Coppa delle Coppe. In panchina siede Valerio Bianchini, mentre in campo, oltre al capitano Marzorati e agli americani Bruce Flowers e Tom Boswell, esalta il pubblico brianzolo il nuovo talento scoperto da Cant\u00f9: il bomber di Rovagnate Antonello Riva.\nMa le soddisfazioni pi\u00f9 grandi la Pallacanestro Cant\u00f9 se le toglie, ancora una volta, in ambito continentale. A Colonia, nella primavera del 1982, la piccola Cant\u00f9 sfida il Maccabi Tel Aviv, simbolo di un'intera nazione, e lo sconfigge per 86 ad 80, salendo sul trono d'Europa grazie al nuovo acquisto C.J. Kupec ed ai giovani Beppe Bosa, Giorgio Cattini, Umberto Cappelletti, Fausto Bargna e Denis Innocentin.\nIl trionfo pi\u00f9 sentito dai tifosi arriva l'anno successivo: la \"Ford Cant\u00f9\" di Giancarlo Primo batte a Grenoble i rivali storici del Billy Milano per 69-68 e si riconferma regina d'Europa. Nelle memoria della Pallacanestro Cant\u00f9 restano anche i nomi dei due statunitensi di quell'anno: Jim Brewer e Wallace Bryant.\nA questa grande soddisfazione segue qualche stagione di alti e bassi, con allenatore Carlo Recalcati, sponsor come \"Jolly Colombani\", \"Arexons\" e \"Vismara\", e americani come Les Craft, Richard Anderson, Dan Gay, Lorenzo Charles, Jeff Turner, Kent Benson e Greg Stokes. In Italia si arriva pi\u00f9 volte vicini alla finale scudetto, senza mai raggiungerla, in Europa Cant\u00f9 viene sconfitta, nell'atto conclusivo della coppa Korac del 1989, dal Partizan Belgrado di Vlade Divac.\nGli anni Novanta: l'ultimo trionfo europeo e la retrocessione.\nPer tornare a sollevare una Coppa bisogna attendere sino alla stagione 1990-1991, quando, con Fabrizio Frates in panchina e Pace Mannion in campo (dopo l'addio di Riva, passato ai rivali di Milano), la \"Clear\" conquista la Coppa Korac battendo nella doppia finale il Real Madrid, ultimo successo della leggenda Pierluigi Marzorati.\nL'annata successiva \u00e8 entusiasmante, Cant\u00f9, allenata ancora da Frates e con Mannion e Adrian Caldwell come stranieri, arriva terza in campionato qualificandosi per la Coppa dei Campioni, denominata nel frattempo European Championship.\nLa squadra, allenata inizialmente da Antonio D\u00edaz-Miguel, va male in campionato, soprattutto per una serie di scelte sbagliate e per una girandola di stranieri: da Craig Hodges a Rickie Winslow, da Geert Hammink a Michael Curry. L'annata finisce con la retrocessione in serie A2 e con l'addio al basket, dopo 40 anni di esperienza al vertice, della famiglia Allievi, che cede la propriet\u00e0 a Franco Polti.\nDopo due anni di purgatorio nella seconda categoria, Cant\u00f9 riconquista a suon di vittorie la serie A al termine della stagione 1995-1996.\nL'anno del ritorno in A1, con Dado Lombardi in panchina e il confermatissimo Thurl Bailey in mezzo all'area, \u00e8 molto positivo. Cant\u00f9 arriva ottava in campionato ma, soprattutto, si qualifica per la finale di Coppa Italia, perdendo contro la Virtus Bologna.\nL'era Corrado e la prima Supercoppa Italiana.\nNella stagione 1999-2000 si registra un nuovo cambio di propriet\u00e0: Francesco Corrado acquista la societ\u00e0 evitando che Cant\u00f9 perda la pallacanestro e si assume il compito di riportare la citt\u00e0 brianzola ai massimi livelli del basket tricolore.\nLa prima stagione \u00e8 funestata da una terribile tragedia: Enrico Ravaglia, ventitreenne di belle speranze che stava rinascendo in maglia biancobl\u00f9 dopo stagioni rovinate da un brutto infortunio, muore in un incidente stradale. La squadra di Franco Ciani reagisce sul campo, conquistando la salvezza anche grazie all'apporto di Antonello Riva, che diventa il miglior marcatore del campionato italiano.\nIl 2000-01 inizia con una serie di sconfitte che portano all'esonero di Ciani e alla promozione di Stefano Sacripanti, allenatore cresciuto nel settore giovanile canturino, gi\u00e0 vincitore di tre titoli giovanili. La squadra, sponsorizzata dalla \"Poliform\", raggiunge un'insperata salvezza grazie anche agli innesti in corsa di Matt Santangelo e Marcelo Dami\u00e3o.\nL'anno successivo, approfittando del cambio dei regolamenti, Cant\u00f9 punta su un folto gruppo di americani. Grazie a Jerry McCullough, Bootsy Thornton, Sam Hines, Shaun Stonerook, Todd Lindeman e Ryan Hoover, la \"Oregon Scientific\" ritorna nelle alte sfere della pallacanestro italiana, ottenendo la quarta posizione in campionato valida per un posto in Eurolega. Corrado \u00e8 per\u00f2 costretto ad una scelta difficile, rinuncia all'Europa (lasciando il posto alla Montepaschi Siena) per mantenere quello spettacolare gruppo di americani che aveva fatto innamorare il Pianella, convertitosi nell'occasione in \"Palaoregon\".\nNella stagione successiva i biancobl\u00f9 conquistano la finale di Coppa Italia, perdendo solo in volata contro la Benetton. La rivincita arriva il 27 settembre 2003: Cant\u00f9 sconfigge a Treviso i padroni di casa della Benetton e si aggiudica la sua prima Supercoppa Italiana, riportando un trofeo in Brianza dodici anni dopo la coppa Kora\u0107. La compagine brianzola torna anche a calcare i palcoscenici europei. Nel 2004-05 partecipa all'Uleb Cup, nel 2005-06 all'Eurocup, sempre abbinata al marchio dello sponsor \"Vertical Vision\".\nNel 2007 Francesco Corrado diventa Presidente della Lega Basket. A capo della Pallacanestro Cant\u00f9 viene nominato il figlio Alessandro, che diventa il settimo presidente della storia biancobl\u00f9. Un cambio avviene anche in panchina. Dopo sei anni da capo allenatore Sacripanti lascia la panchina brianzola e passa a Pesaro. Il suo posto viene preso dal coach imolese Luca Dalmonte.\nGli anni recenti: nuovo passaggio di propriet\u00e0 e ritorno ai vertici.\nNell'estate 2008 la Pallacanestro Cant\u00f9 cambia nuovamente propriet\u00e0, pur mantenendo Corrado come Presidente. Il gruppo NGC, di propriet\u00e0 della famiglia Cremascoli, guidato dal fondatore Eugenio con i figli Paolo ed Anna, diventa socio di maggioranza, con l'obiettivo di tornare a scrivere pagine piene di successi.\nNell'estate 2009 Luca Dalmonte lascia la panchina brianzola dopo due stagioni in biancobl\u00f9 e lo sostituisce il giovane coach Andrea Trinchieri, che raggiunge subito le Final Eight di Coppa Italia.\nAl termine di un'annata esaltante, chiusa con il quarto posto in regular season, la \"NGC Medical\" \"Cant\u00f9\" conquista, a distanza di otto anni dall'ultima volta, la semifinale scudetto contro la Montepaschi Siena al termine di un'appassionante serie di quarti di finale contro la Virtus Bologna (3-2), e il diritto di tornare in Europa, grazie alla qualificazione in Eurocup.\nLa stagione successiva per la societ\u00e0 bianco-blu, che si presenta al via con il nuovo abbinamento \"Bennet\", \u00e8 ancora pi\u00f9 strepitosa. La formazione guidata da coach Andrea Trinchieri, che pu\u00f2 contare sulla conferma di molti atleti dell'anno precedente come capitan Nicol\u00e1s Mazzarino, Manuchar Mark'oishvili, Maarty Leunen e Vladimir Micov, raggiunge infatti sia la finale di Coppa Italia, sia, dopo 30 anni di assenza, la finale scudetto. In entrambi i casi i bianco-blu si arrendono alla Montepaschi Siena, ma questi risultati riportano Cant\u00f9 ai massimi livelli in Italia e in Europa, visto che la Bennet acquisisce il diritto di giocare l'Eurolega a distanza di 18 anni dall'ultima apparizione.\nNel settembre del 2011 si registra un cambiamento anche ai vertici societari: numero uno della societ\u00e0 diviene Anna Cremascoli, prima donna presidente non solo della Pallacanestro Cant\u00f9, ma dell'intero basket italiano di serie A.\nLa stagione della Bennet si caratterizza per il ritorno sui massimi palcoscenici continentali dove la formazione di Andrea Trinchieri rispolvera la grandiosa tradizione europea dei bianco-blu qualificandosi alla Top 16 di Eurolega e mancando solo per la differenza canestri l'accesso ai quarti di finale. Le gare di Eurolega vengono disputate al PalaDesio di Desio.\nCant\u00f9 perde invece per un soffio la Supercoppa Italiana (73-70) e viene anche sconfitta in finale di Coppa Italia sempre dalla Montepaschi Siena. Il cammino in campionato dei bianco-blu si interrompe invece nei quarti di finale dei playoff per mano della Scavolini Pesaro.\nLa stagione successiva inizia nel migliore dei modi: la Pallacanestro Cant\u00f9, con la fortunata denominazione \"Mapooro\", azienda del gruppo NGC che produce integratori, conquista la Supercoppa Italiana ai danni degli eterni rivali della Montepaschi Siena regalando il primo trofeo della propriet\u00e0 Cremascoli. L'MVP della gara \u00e8 Manuchar Mark'oishvili. I ragazzi di coach Andrea Trinchieri si guadagnano anche l'accesso all'Eurolega per la seconda stagione consecutiva vincendo i Qualifying Rounds organizzati al PalaDesio. La stagione procede positivamente per la Pallacanestro Cant\u00f9 che, pur battendo al Paladesio armate del calibro di Fenerbah\u00e7e \u00dclker e Real Madrid, viene eliminata dalla Regular Season di Eurolega a causa dell'ultima sfortunata sconfitta di Istanbul. A fine del mese di gennaio la societ\u00e0 deve, a malincuore, privarsi di Manuchar Mark'oishvili che riceve un'offerta irrinunciabile da parte del Galatasaray poi vincitore del campionato turco. La squadra, dopo un iniziale periodo di difficolt\u00e0, disputa degli ottimi playoff, grazie anche all'inserimento del playmaker Joe Ragland e, eliminando il Banco di Sardegna Sassari, conquista per la terza volta in quattro anni l'accesso alla semifinale scudetto. La formazione di coach Trinchieri, sponsorizzata \"Lenovo\", non riesce per\u00f2 ad accedere alla finale venendo sconfitta in gara-7 dall'Acea Roma.\nL'estate \u00e8 all'insegna di altri grandi cambiamenti. In panchina torna infatti Stefano \"Pino\" Sacripanti che sostituisce Andrea Trinchieri volato alla volta di Kazan' mentre diventa direttore sportivo, al posto di Bruno Arrigoni, il canturino Daniele Della Fiori, che ricopriva precedentemente il ruolo di team manager della societ\u00e0. Novit\u00e0 arrivano anche dal fronte sponsor con \"Acqua Vitasnella\" che diventa main sponsor della Pallacanestro Cant\u00f9. La stagione \u00e8 decisamente positiva per i biancoblu che rimangono sempre nelle prime posizioni in classifica, raggiungono le Final 8 di Coppa Italia, le Last 32 di Eurocup e si qualificano ai playoff mantenendo l'imbattibilit\u00e0 casalinga per l'intera regular season. L'Acqua Vitasnella per\u00f2 non riesce a superare i quarti di finale dei playoff venendo eliminata, come nell'annata precedente, dall'Acea Roma.\nNell'estate del 2014 si verifica un cambiamento a livello societario con un gruppo di 8 soci che affiancano nella conduzione del club Anna Cremascoli, che rimane Presidente e azionista di maggioranza. Il 14 novembre del 2014, per la prima volta nella storia della Pallacanestro Cant\u00f9, i tifosi bianco-blu diventano per la prima volta protagonisti della vita del club acquistando a loro volta, attraverso la srl Tutti Insieme Cant\u00f9, il 10% delle quote.\nLa stagione si caratterizza per gli ottimi risultati in Europa con la \"FoxTown\" (questa la denominazione della squadra in ambito continentale) che raggiunge, dopo molti anni, gli ottavi di finale di Eurocup arrendendosi solamente dopo due battaglie alla corazzata UNICS Kazan'. In campionato l'Acqua Vitasnella si conferma tra le migliori formazioni in Italia qualificandosi per i playoff dove viene sconfitta dalla Reyer Venezia in gara 5 dei quarti al termine di una serie appassionante. Svolta decisiva dell'annata \u00e8 l'ingaggio, nel mese di marzo, di un All Star NBA come Metta World Peace che porta a Cant\u00f9, oltre che grande risonanza mediatica, il talento e la leadership di cui la squadra aveva bisogno.\nNell'estate del 2015 cambia la guida tecnica della Pallacanestro Cant\u00f9 con coach Fabio Corbani, al suo esordio in serie A da capo allenatore, che sostituisce Stefano Sacripanti. Il 6 novembre 2015 \u00e8 una data storica per la squadra lombarda: il magnate ucraino Dmitrij Gerasimenko (proprietario anche del club russo del Krasnyj Oktjabr' Volgograd) diventa il nuovo azionista di maggioranza del club, acquistando circa il 65% delle quote societarie, divenendone poi presidente il 20 gennaio.\nAll'inizio della stagione 2016-2017 la presidenza \u00e8 passata nelle mani di Irina Gerasimenko, moglie di Dmitrij Gerasimenko.\nLa stagione 2017-2018 della Cant\u00f9 sponsorizzata Red October inizia nei peggiori dei modi, con il record negativo di abbonati e con diverse problematiche societarie. Poi, per\u00f2, la svolta: la squadra allenata da coach Marco Sodini, passato da vice a capo-allenatore, in campo sorprende partita dopo partita, dando anche spettacolo grazie a giocatori estrosi come Randy Culpepper e Charles Thomas. La squadra centra con grande stupore il primo grande traguardo della stagione, l'accesso alla Final Eight di Coppa Italia. Contro ogni pronostico, i biancobl\u00f9 chiudono il girone di andata al sesto posto davanti a formazioni ben pi\u00f9 accreditate come Virtus Bologna, Dinamo Sassari e Aquila Basket Trento. Alla Final Eight di Coppa Italia i brianzoli sorprendono ancora una volta, eliminando subito al primo turno la corazzata Milano, arrendendosi soltanto a Brescia in semifinale dopo un tempo supplementare, sfiorando cos\u00ec la finalissima. L'annata sportiva termina con uno splendido quanto sorprendente settimo posto in regular season, che qualifica i brianzoli ai playoff, i primi dell'era Gerasimenko. Ai quarti di finale scudetto Cant\u00f9 esce subito contro la favorita Milano, un 3 a 0 che non cancella comunque quanto di buono fatto nel corso della stagione, entrata di diritto negli annali anche per il record societario di spettatori per una partita casalinga: 6297 paganti nel derby contro Milano, il 15 aprile 2018.\nA novembre 2018, Dmitrij Gerasimenko si ritrova in difficili situazioni finanziarie e legali e annuncia di cedere a costo zero la squadra, che cambia anche sponsorizzazione a partire dal match contro i rivali storici dell'Olimpia Milano. Il nuovo main sponsor diventa cos\u00ec \"Acqua San Bernardo\": il cambio determina anche l'adozione di nuovi colori bianco e verde.\nNel febbraio 2019, la societ\u00e0 sembra essere sul punto di passare di mano e di essere ceduta ad una cordata Italo-americana, ma Dmitrij Gerasimenko dopo aver rifiutato le prime offerte, temporeggia sul da farsi, nonostante la drammatica situazione in cui versa la societ\u00e0.\nL'era Tutti Insieme Cant\u00f9.\nIl 18 febbraio 2019, dopo una lunga ed estenuante trattativa, il proprietario Dmitrij Gerasimenko decide finalmente di cedere la societ\u00e0 e pertanto, al termine di una giornata convulsa e piena di colpi di scena, alle ore 22.00, presso lo Studio del Notaio Manfredi di Cant\u00f9, avviene la tanto sospirata cessione delle azioni della Pallacanestro Cant\u00f9 S.p.A. che diventa cos\u00ec di propriet\u00e0 della societ\u00e0 Tutti Insieme Cant\u00f9 S.r.l., rappresentata dal suo Presidente Dott. Angelo Passeri.\nTale evento \u00e8 di portata storica, sia per la citt\u00e0 di Cant\u00f9, che per la pallacanestro italiana in generale, in quanto, per la prima volta nella storia, una societ\u00e0 di basket professionistico diventa di propriet\u00e0 di una societ\u00e0 puramente di azionariato popolare, la Tutti Insieme Cant\u00f9 S.r.l. appunto, che, fondata nel 2014, proprio a sostegno della Pallacanestro Cant\u00f9, conta ad oggi circa 300 soci, persone fisiche che ogni anno sostengono la societ\u00e0 stessa e indirettamente la Pallacanestro Cant\u00f9.\nI protagonisti di questo passaggio epocale, che ha avuto come terminale rappresentativo la Tutti Insieme Cant\u00f9 S.r.l., sono stati in realt\u00e0 molti, a partire dal Dott. Andrea Mauri, gi\u00e0 protagonista degli ultimi anni della Pallacanestro Cant\u00f9 in qualit\u00e0 di Vice-Presidente prima, Amministratore Unico poi e infine Dirigente Responsabile della stessa Pallacanestro Cant\u00f9, l'Avvocato Claudio Vassallo, legale della societ\u00e0 e membro del Consiglio di Amministrazione della Tutti Insieme Cant\u00f9, il Dott. Angelo Passeri, Dottore Commercialista di Como, Presidente della Tutti Insieme Cant\u00f9, Roberto Allievi, figlio dello storico patron Aldo con il quale la Pallacanestro Cant\u00f9 ha conquistato l'Italia, l'Europa ed il Mondo e gi\u00e0 presidente della Lega nazionale, Antonio Biella, Dg del marchio Acqua San Bernardo, Antonio Munaf\u00f2 fondatore del Progetto Giovani Cant\u00f9, Sergio Paparelli, sponsor ed ex socio della Pallacanestro Cant\u00f9, Stefano Salice, anche lui sponsor ed ex socio di Pallacanestro Cant\u00f9, e Davide Marson, sponsor ed ex membro del CdA di Pallacanestro Cant\u00f9, che successivamente ha acquisito la propriet\u00e0 del Palasport Pianella, per poter cos\u00ec finanziare la Tutti Insieme Cant\u00f9 a sostegno della Pallacanestro stessa, oltre a una serie di professionisti e amici che hanno contribuito a sostenere il lavoro fatto dagli stessi.\nDopo l'acquisizione della societ\u00e0 da parte della Tutti Insieme Cant\u00f9 S.r.l., la squadra ha portato a termine la stagione 2018-19 senza ulteriori particolari difficolt\u00e0, concludendo la stagione al tredicesimo posto in regular season ed acquisendo sul campo una salvezza che fino a pochi mesi prima sembrava un miraggio.\nLa stagione 2019-20 inizia con la nomina a Presidente di Davide Marson, l'undicesimo della storia canturina, una persona colma di entusiasmo e dalla smisurata passione per i colori biancobl\u00f9.\nLa squadra, assemblata dal GM di ritorno, Daniele Della Fiori, \u00e8 costruita con un budget ridotto, nell'ottica di risanamento societario che la nuova propriet\u00e0 ha intrapreso, ma nonostante ci\u00f2, smaltite le difficolt\u00e0 iniziali e con l'aggiunta importante, nel mese di dicembre, del cavallo di ritorno Joe Ragland, la squadra acquisisce sicurezza e complice l'esplosione di due talenti scovati dal GM, quali Jason Burnell e Kevarrius Hayes, e grazie a un ritrovato Wes Clark, la squadra inizia a girare molto bene sfiorando un'insperata qualificazione alle Final 8 di Coppa Italia, sfumata proprio all'ultima giornata del girone di andata, complice la sconfitta sul campo della Dinamo Sassari e si piazza stabilmente a ridosso della zona playoff, rimanendo in tale posizione di classifica fino al congelamento delle posizioni e la conseguente cancellazione della parte rimanente di stagione, a causa dell'inizio della pandemia di COVID-19, chiudendo cos\u00ec all'undicesimo posto in classifica.\nIl 16 luglio 2020, viene eletto nuovo Presidente della societ\u00e0 Roberto Allievi, che diviene cos\u00ec il dodicesimo presidente della storia bianco-blu succedendo a Davide Marson e seguendo le norme del padre Aldo Allievi, che aveva rivestito tale carica in passato negli anni d'oro della societ\u00e0.\nNella stagione 2020-21, complice una duplice ondata di contagi da COVID-19 che mette in grande difficolt\u00e0 giocatori e staff tecnico biancobl\u00f9, la compagine canturina \u2013 guidata inizialmente da Cesare Pancotto e successivamente da Piero Bucchi \u2013 non riesce a salvarsi sul campo, retrocedendo in serie A2, nonostante gli sforzi in una stagione oggettivamente complessa e unica nel suo genere. La ripartenza, per\u00f2, inizia subito con idee molto chiare: la panchina viene affidata a uno degli allenatori pi\u00f9 amati dai tifosi canturini nel passato recente, Marco Sodini; Fabrizio Frates, invece, storico coach dell\u2019ultimo trofeo internazionale di Cant\u00f9 (la Coppa Kora\u0107 del 1991), torna in Brianza nelle vesti di Direttore Tecnico; infine, Bruno Arrigoni entra a far parte del CdA. Nel frattempo, la denominazione della squadra diventa S.Bernardo-Cinelandia Park.\nPalmar\u00e8s.\nRiconoscimenti individuali.\nMiglior allenatore\nMVP Supercoppa Italiana\nRoster.\n\"Aggiornato al 30 settembre 2021.\"\nStatistiche e record.\nGiocatori.\nStatistiche aggiornate alla stagione 2019-2020.\nImpianti di gioco.\nLa Pallacanestro Cant\u00f9 disputa le sue partite dal 1975 all'interno del Palasport Pianella, situato su un colle di Cucciago, comune limitrofo a Cant\u00f9. In precedenza le partite casalinghe venivano disputate nel Palazzetto Parini, situato nel centro di Cant\u00f9, che nei primi anni di vita della squadra era addirittura scoperto.\nNel 1975 il Palasport Pianella risultava essere l'impianto pi\u00f9 all'avanguardia in Europa e vi furono disputate parecchie competizioni internazionali.\nVisto l'exploit di risultati della stagione 2010-2011, la societ\u00e0 si \u00e8 vista costretta ad omologare il campo del PalaDesio di Desio come sede ufficiale per l'Eurolega, data l'inagibilit\u00e0 del Palasport Pianella per questioni di capienza e standard qualitativi. Dalla stagione 2016-2017 disputa le sue partite casalinghe al PalaDesio, causa lavori di ammodernamento del Palasport Pianella.\nTifoseria.\nDa sempre la squadra canturina ha un buon seguito, considerando anche il suo bacino d'utenza molto limitato rispetto alle altre metropoli del basket italiano. Tra il 1989 e il 1990 venne deciso di dar vita ad un gruppo organizzato per il tifo nel Pianella e venne deciso come nome \"Eagles\", le aquile della curva, scartando le proposte Onda d'Urto e Sturm und Drang.\nIl tifo organizzato garantisce uno spettacolo unico in tutte le partite casalinghe della squadra, che segue anche in trasferta su tutti i campi. Sono tra i gruppi ultras della pallacanestro pi\u00f9 attivi in Italia e si distinguono per la passione e il calore con cui sostengono sempre la squadra, coinvolgendo anche il pubblico del Pianella che diventa cos\u00ec il \"sesto uomo\" in campo. Gli Eagles possiedono anche uno spazio all'interno del palazzetto per la vendita del proprio materiale.\nLe presenze all'interno del Palasport Pianella raggiungono l'apice in occasione dei derby contro l'Olimpia Milano e la Pallacanestro Varese, oppure nelle sfide contro le rivali storiche come la Virtus Bologna e, ultimamente, la Montepaschi Siena."}
{"id": "76093", "revid": "112496537", "url": "https://it.wikipedia.org/wiki?curid=76093", "title": "Prevalenza (medicina)", "text": "La prevalenza \u00e8 una misura di frequenza, una formula a uso epidemiologico mutuata dalla statistica. La prevalenza \u00e8 il rapporto fra il numero di eventi sanitari rilevati in una popolazione in un definito momento (o in un breve arco temporale) e il numero degli individui della popolazione osservati nello stesso periodo. Per migliorare la leggibilit\u00e0 del dato si moltiplica il risultato per una costante (pari a dieci o un suo multiplo).\nformula_1\nEsiste una distinzione tra \"prevalenza puntuale\" (detta anche prevalenza puntiforme, in inglese \"point prevalence\") e \"prevalenza periodale\" (in inglese \"period prevalence\"); nella prima l'osservazione (del numero di individui malati e che possono sviluppare la malattia) \u00e8 riferita a un definito momento (ad es. al 31/12 di un anno). Nella seconda essa si riferisce a un breve arco temporale. La necessit\u00e0 di distinguere le due \u00e8 legata alle diverse necessit\u00e0 di indagine epidemiologica.\nUtilit\u00e0 dei dati di prevalenza.\nConoscere la prevalenza di una malattia consente di comprendere il suo impatto sulla salute pubblica, di pianificare le risorse in base alla sua prevalenza attesa e programmarle in base alla sua variazione temporale. Ad esempio conoscere la prevalenza di una malattia infettiva che richiede isolamento pu\u00f2 consentire di programmare il numero di posti in ospedale in sezioni di isolamento e variarli nel tempo in relazione all'aumento o alla diminuzione prevista della prevalenza della malattia basati su modelli previsionali.\nIn nessun caso la prevalenza consente di valutare la probabilit\u00e0 di ammalarsi. Il concetto di stima della probabilit\u00e0 di ammalare \u00e8 connesso all'incidenza della malattia. Infatti \u00e8 necessario riferire le osservazioni alla dimensione longitudinale, cio\u00e8 definire i nuovi casi della malattia in un certo intervallo temporale. La prevalenza invece si usa in studi trasversali (effettuati in un definito momento), mentre l'incidenza si usa negli studi longitudinali o di coorte che valutano dei pazienti per un arco temporale."}
{"id": "76097", "revid": "767487", "url": "https://it.wikipedia.org/wiki?curid=76097", "title": "Cairo", "text": ""}
{"id": "76100", "revid": "124770724", "url": "https://it.wikipedia.org/wiki?curid=76100", "title": "Patologia", "text": "La patologia (dalle antiche radici greche del pathos (\u03c0\u03ac\u03b8\u03bf\u03c2), che significa \"malattia\" o \"sofferenza\" e -logia (-\u03bb\u03bf\u03b3\u03af\u03b1), \"studio di\") \u00e8 lo studio della causa delle malattie; pu\u00f2 indicare anche lo studio della malattia in generale, includendo una vasta gamma di campi di ricerca sulle bioscienze sia nell'uomo sia negli animali o nelle piante.\nNell'edilizia, per patologia edile si intende la disciplina che si occupa dello studio delle anomalie negli edifici.\nPresupposti.\nLa patologia \u00e8 la scienza che studia le modificazioni strutturali, biochimiche e funzionali, che determinano la malattia e che si verificano a livello cellulare, nei tessuti e negli organi.\nIl presupposto epistemologico al concetto di malattia \u00e8 che nelle alterazioni dello stato di benessere sia dell'uomo sia degli animali o delle piante,cio\u00e8 degli esseri viventi, esistano delle situazioni ricorrenti, suscettibili di venire astratte dall'individuo in cui si manifestano, e di venire studiate come entit\u00e0 fornite di attributi propri: le malattie. Delle malattie \u00e8 possibile indagare sia le singole alterazioni granulari rispetto alla norma, sia le combinazioni di tali alterazioni in quadri nosologici (le malattie vere e proprie).\nLo studio con la classificazione di una malattia implica la comprensione delle sue basi fisiopatologiche ed eziopatogenetiche e la sua epidemiologia.\nTipologia.\nIn ambito medico la patologia ,avvalendosi di tecniche molecolari, microbiologiche,immunologiche e morfologiche, cerca\ndi spiegare le cause dei segni e dei sintomi manifestati dal paziente,prefiggendosi di fornire una base razionale per la pratica clinica e terapeutica. Essa getta dunque un ponte tra le scienze di base e la medicina clinica, fungendo da fondamento scientifico per qualsiasi\nbranca della medicina.\nCome disciplina medica la patologia \u00e8 bipartita in due grandi branche: \nNote.\nPi\u00f9 recentemente ,nel contesto delle moderne cure mediche, il termine patologia \u00e8 usato per riferirsi sia ai processi della \"patologia generale\", sia ai test finalizzati alla diagnostica delle malattie (patologia clinica), soprattutto attraverso l'analisi di laboratorio dei campioni di tessuti, cellule e liquidi corporei.\nNei paesi anglosassoni, \"pathology\" indica ,invece,in senso pi\u00f9 ampio, oltre ai servizi diagnostici ospedalieri di medicina di laboratorio (patologia clinica) , anche quelli di anatomia patologica, sempre finalizzati alla diagnostica delle malattie.\nIdiomaticamente, \"una patologia\" pu\u00f2 anche riferirsi alla progressione prevista o reale di particolari malattie (come nell'affermazione \"le diverse forme di cancro hanno diverse patologie\"), e l'affisso \u00e8 talvolta utilizzato per indicare uno stato di malattia sia in caso di disturbi fisici (come nella cardiomiopatia) che psicologici (come nella psicopatia)."}
{"id": "76102", "revid": "123074704", "url": "https://it.wikipedia.org/wiki?curid=76102", "title": "Alexandre Dumas (figlio)", "text": "Come il padre, \u00e8 stato un autore di grande successo, noto soprattutto per il romanzo \"La signora delle camelie\" (a cui si ispira \"La traviata\" di Giuseppe Verdi) e per le opere teatrali \"Le Fils naturel\" e \"Un P\u00e8re prodigue\".\nBiografia.\nFiglio di Alexandre Dumas (1802\u20131870) e della sua vicina di pianerottolo, Catherine Laure Labay (1793\u20131868), \u00e8 dichiarato figlio naturale di padre e madre sconosciuti e molto presto messo in collegio. I suoi genitori lo riconoscono nel marzo 1831, quando ha sei anni. Dopo una difficile battaglia per la sua custodia \u00e8 assegnato al padre, nei confronti del quale non \u00e8 vero che serber\u00e0 un profondo rancore, come dimostra la sua prefazione a un'edizione di lusso a tiratura limitata de \"I tre moschettieri\" pubblicata da Calman L\u00e8vy nel 1893.\nAll'et\u00e0 di diciassette anni Dumas abbandona il collegio e si lascia trascinare dalla vita oziosa e galante condotta dal padre. Nel settembre 1844 a Parigi conosce Marie Duplessis, con la quale intratterr\u00e0 una relazione fino all'agosto del 1845. La donna, morta nel 1847, gli ispirer\u00e0 il suo pi\u00f9 noto romanzo \"La signora delle camelie\" (1848), da cui trarr\u00e0 l'omonimo dramma del 1852. Negli anni successivi affronta, con il suo stile di scrittura brillante, temi assai controversi per l'epoca quali la posizione sociale della donna, il divorzio e l'adulterio.\nTra le opere di questo periodo vanno ricordate \"D\u00e9mi-Monde\" (1855), \"L'amico delle donne\" (1864), \"Le idee della signora Aubray\" (1867), \"La moglie di Claudio\" (1873), \"Francillon\" (1887). Dumas vivr\u00e0 la propria vita come uno dei suoi eroi drammatici, tra torbidi amori e fantastiche avventure. Ammiratore di George Sand, che chiama \u00abcara mamma\u00bb, trascorrer\u00e0 molto tempo nella propriet\u00e0 di Nohant-Vic della scrittrice e curer\u00e0 l'allestimento del suo romanzo \"Le Marquis de Villemer\" per la scena.\nSi sposa il 31 dicembre 1864 a Mosca con Nadezhda von Knorring (1826\u20131895); la coppia ha due figlie, Marie-Alexandrine-Henriette Dumas, madre dello schermidore Alexandre Lippmann, e Jeanine Dumas. Fra gli onori che gli vengono tributati vanno ricordati la Legion d'Onore e l'elezione all'Acad\u00e9mie fran\u00e7aise nel 1874. Muore il 2 novembre 1895 nella sua propriet\u00e0 di Yvelines, a Marly-le-Roi, e viene inumato nel cimitero di Montmartre a Parigi."}
{"id": "76104", "revid": "125697594", "url": "https://it.wikipedia.org/wiki?curid=76104", "title": "Primera Divisi\u00f3n (Argentina)", "text": "La Primera Divisi\u00f3n, nota anche come Liga Profesional de F\u00fatbol (LPF), \u00e8 il massimo livello del campionato di calcio argentino.\nDapprima strutturata in un torneo unico, dalla stagione 1990-1991 alla stagione 2013-2014 \u00e8 stata divisa in due tornei, denominati Apertura e Clausura (dalla stagione 1990-1991 alla stagione 2011-2012) e Tornei Inicial e Final (stagioni 2012-2013 e 2013-2014), di cui il primo equivaleva al girone di andata dei campionati europei ed il secondo al girone di ritorno.\nNel 2015 \u00e8 stata varata una riforma che ha portato il campionato ad avere 30 squadre. Ciononostante, nel 2016 la modifica \u00e8 stata rivoltata, pertanto la quantit\u00e0 di squadre diminuir\u00e0 gradualmente fino ad avere 22 squadre nella stagione 2020-21.. La situazione creata dall'emergenza COVID-19 ha per\u00f2 rinviato quanto precedentemente deciso. \nIl campionato 2019-2020 a 24 squadre, \u00e8 iniziato a luglio 2019 e terminato il marzo successivo, con la disputa del solo girone di andata. \nL'inizio della stagione 2020-21 \u00e8 stato ripetutamente ritardato a causa del perdurare dell'emergenza COVID-19, fino a quando il governo ha finalmente concesso di poter iniziare ad ottobre. Pertanto l'AFA, dopo aver deciso di iniziare, salvo che la situazione sanitaria dovesse precipitare repentinamente, ha posticipato il campionato nazionale a marzo 2021 (e pertanto, per la prima volta dal 1892 il campionato, nel 2020, non verr\u00e0 giocato) e organizzato l'edizione 2020 della Copa de la Liga Profesional, concepita come un torneo di emergenza, con la partecipazione delle 24 squadre della massima serie.\nIl club pi\u00f9 titolato \u00e8 il River Plate, vincitore di 37 campionati.\nAlla Coppa Libertadores si qualificano il campione e le squadre collocate al secondo e terzo posto nella classifica finale. Un'altra piazza, valida per i preliminari, spetta a quella situata in quarta posizione. Gli altri due qualificati sono i vincitori della Copa Argentina e della Copa de la Superliga Argentina. Esiste anche una seconda competizione continentale, la Copa Sudamericana, a cui si qualificano le squadre collocate tra il quinto e il nono posto, pi\u00f9 il secondo posto della Copa de la Superliga Argentina.\nRetrocedono direttamente nella Primera B Nacional le quattro squadre con la peggior media punti delle tre stagioni precedenti (quello che in Argentina viene chiamato \"promedio\"), e vengono promossi i due club che hanno ottenuto pi\u00f9 punti nell'ultima stagione. La media punti delle squadre neo-promosse si conteggia a partire dalla loro promozione. Questo complesso sistema, che penalizza le squadre pi\u00f9 deboli e le neo-promosse, \u00e8 stato varato nel 1983, due anni dopo la retrocessione del San Lorenzo de Almagro. Quell'anno, il River Plate fin\u00ec diciottesimo e scamp\u00f2 la seconda categoria, mentre il Racing Club e il Nueva Chicago furono i primi a retrocedere.\nIl massimo goleador storico del campionato argentino \u00e8 il paraguaiano Arsenio Erico, con 295 gol. D'altra parte, Bernab\u00e9 Ferreyra ha la miglior media-gol: 1,03 (206 reti in 197 gare disputate).\nNel 2020 il campionato argentino si \u00e8 posizionato al 9\u00ba posto della classifica mondiale dei campionati stilata annualmente dall'IFFHS e al 3\u00ba posto a livello continentale.\nStoria.\nL'era amatoriale.\nIl primo campionato di calcio in Argentina fu organizzato nel 1891 dalla Association Argentine Football League, e vi presero parte Belgrano Football Club, Buenos Aires Football Club, Old Caledonians, Saint Andrew's e Rosario Railway; a vincere il torneo fu il Saint Andrew's. Nel 1892 non si disput\u00f2 alcuna competizione, mentre il 21 febbraio 1893 fu fondata la The Argentine Association Football League, la federazione che diede origine al secondo torneo nazionale, tenutosi in quello stesso anno, che fu poi vinto dal Lomas Athletic. Il campionato prosegu\u00ec, modificando quasi anno dopo anno il numero di partecipanti, fino al 1911, anno in cui si crearono due federazioni: la AAF e la FAF (Federaci\u00f3n Argentina de Football). Ci\u00f2 accadde perch\u00e9 tre squadre (Estudiantes, Gimnasia e Porte\u00f1o) si svincolarono dalla AAF, e diedero origine a un torneo parallelo che dur\u00f2 dal 1912 al 1914; le due associazioni si riunirono prima del campionato del 1915. Nel 1918, 14 squadre crearono una federazione dissidente (7 si autoesclusero dal torneo della AAF e le altre ne vennero espulse), la Asociaci\u00f3n Amateurs de Football, che venne istituita ufficialmente il 22 settembre 1919. Cos\u00ec, in Argentina si giocarono due campionati dal 1919 al 1926 compreso, laureando due campioni distinti. Quando le due federazioni si riunirono, formando la Asocaci\u00f3n Amateurs Argentina de Football, la Primera Divisi\u00f3n cont\u00f2 34 squadre, ma il numero fu poi ampliato a 36 l'anno seguente, ridotto a 35 nel 1928 e portato nuovamente a 36 nel 1929. Dal 1927 al 1930 il torneo rimase organizzato dall'unica associazione esistente, ma nel 1931 si verific\u00f2 un'ulteriore scissione, che port\u00f2 alla fondazione di due enti separati: Asociaci\u00f3n Argentina de Football e Liga Argentina de Football. Le compagini che partecipavano al torneo organizzato dalla prima di esse (AAF) non erano formate da professionisti, mentre quelle affiliate alla LAF (Argentinos Juniors, Atlanta, Boca Juniors, Chacarita Juniors, Estudiantes La Plata, Ferro Carril Oeste, Hurac\u00e1n, Independiente, Platense, Quilmes, Lan\u00fas, Racing, River Plate, San Lorenzo de Almagro, Talleres (RdE), Tigre e V\u00e9lez Sarsfield) formarono il primo campionato professionistico argentino il 10 maggio 1931.\nL'era professionistica.\nLe due federazioni proseguirono divise fino al 1934; il 3 novembre di quell'anno si riunirono, organizzando nel 1935 un campionato unico. Il 10 ottobre 1939 fu creata la Asociaci\u00f3n del F\u00fatbol Argentino, che non ha pi\u00f9 cambiato nome. Negli anni 1940 il torneo incluse 16 squadre, ma nel 1949 fu ampliato a 18, numero che dur\u00f2 fino al 1950 (17 squadre), mentre dal 1951 al 1960 parteciparono nuovamente 16 societ\u00e0. Dal 1963 al 1966 il numero aument\u00f2 progressivamente di due in due fino a raggiungere le 22 compagini.\nNel 1967 fu istituito il sistema basato su due tornei, \"Metropolitano\" e \"Nacional\". Esso prevedeva diversi partecipanti a seconda dei piazzamenti nella stagione precedente: il \"Metropolitano\" era solitamente organizzato in pi\u00f9 gironi e comprendeva squadre provenienti dalle serie minori e locali, ma nel 1970 i due tornei si invertirono e fu il \"Nacional\" a essere composto da formazioni d'entit\u00e0 minore. Nel 1985 ci fu l'ultimo campionato \"Nacional\", e dalla stagione 1985-1986 alla 1989-1990 compresa, la struttura della massima serie segu\u00ec quella dei campionati europei.\nNel 1990 fu adottato il sistema di \"Apertura\" e \"Clausura\". Nella sola stagione 1990-1991, per decidere il titolo di campione d'Argentina venne disputata una finale tra la squadra vincitrice dell'\"Apertura\" e quella vittoriosa del \"Clausura\". Gi\u00e0 dalla stagione successiva venne abbandonata l'idea della finale, e fu deciso di assegnare un doppio titolo nazionale ai vincitori dei due tornei.\nA partire dalla stagione 2012-2013, su proposta del presidente dell'AFA Julio Grondona, la formula del campionato viene nuovamente rivoluzionata, con l'abbandono del sistema di \"Apertura\" e \"Clausura\" e la creazione di due nuovi tornei da 20 squadre, denominati \"Inicial\" e \"Final\": fermo restando l'assegnazione del titolo nazionale ai vincitori di ciascuna fase, ora le squadre prime classificate dei due tornei si vanno ad affrontare a fine campionato in una finale in campo neutro, per decretare il campione assoluto d'Argentina (nel caso in cui una formazione vinca entrambi i tornei \"Inicial\" e \"Final\", diviene automaticamente campione senza bisogno di disputare la finale). Bench\u00e9 nella bozza di riforma iniziale, la vittoria dei tornei \"Inicial\" e \"Final\" non fosse pi\u00f9 considerato un successo nel \"campionato argentino\" vero e proprio, con la riunione del 23 ottobre 2012 la AFA ha modificato la formula, reintroducendo l'assegnazione del titolo nazionale ai vincitori di ciascun torneo. Viene riformato anche il sistema delle retrocessioni: le tre formazioni destinate a scendere di categoria vengono ora determinate da una speciale media basata sui risultati sportivi conseguiti nell'arco dell'ultimo triennio.\nAlla fine del 2014 viene approvato un nuovo drastico cambiamento, che ha portato alla realizzazione di un torneo unico nell'anno 2014-15 con ben 30 squadre. Per questo motivo, quello che avrebbe dovuto essere il \"Torneo Inicial 2014\" \u00e8 stato rinominato \"Torneo de Transici\u00f3n 2014\" e ne sono state eliminate le retrocessioni.\nDal 2015 \u00e8 in atto una ristrutturazione che sta passando attraverso tornei modulati in modo diverso anno per anno. Lo scopo \u00e8 di giungere, nel 2019-20, dalle 30 squadre del 2015 ad un campionato a 22 squadre con una durata annuale sul modello dei campionati europei."}
{"id": "76107", "revid": "1363832", "url": "https://it.wikipedia.org/wiki?curid=76107", "title": "Botswana", "text": "Il Botswana (conosciuto in italiano anche come la Beciuania), ufficialmente Repubblica del Botswana (pronuncia italiana: ; in tswana \"Lefatshe la Botswana\", in inglese \"Republic of Botswana\") \u00e8 uno Stato indipendente dell'Africa meridionale.\nConfina con il Sudafrica a sud, con la Namibia a ovest e a nord, con lo Zimbabwe a nord-est; non ha sbocchi sul mare. Lo stato \u00e8 vasto ed \u00e8 abitato da 2.254.068 abitanti con una densit\u00e0 di 3,7 ab/km\u00b2. Le lingue ufficiali sono l'inglese e lo tswana, lingua del popolo omonimo, che ha lo \"status\" di lingua nazionale. Con il nome di Bechuanaland fu protettorato britannico fino al 1966, anno in cui ottenne l'indipendenza. Dal nome inglese deriva anche la trascrizione in italiano Beciuania (da cui l'aggettivo \"beciuano\").\nIl nome.\nIl nome pu\u00f2 essere approssimativamente tradotto come \"la terra di coloro che parlano tswana\", ovvero \"la terra del popolo tswana\". \"Tswana\" fu trascritto inizialmente in \"chuana\" dai britannici, da cui Bechuanaland.\nStoria.\nStoria antica.\nLe prime popolazioni dell'odierno Botswana, come di gran parte dell'Africa australe, erano cacciatori-raccoglitori dei gruppi san e khoi (boscimani e ottentotti). La loro presenza \u00e8 sicuramente molto antica, anche se il loro numero fu sempre molto basso, sia per la scarsit\u00e0 di risorse che il territorio offriva loro, sia per la loro mancata evoluzione in societ\u00e0 sedentaria organizzata.\nLa colonizzazione bantu.\nBench\u00e9 gi\u00e0 avessero fatto sporadiche apparizioni in precedenza, intorno al XVII secolo giunsero massicciamente nella zona i bantu provenienti da nord. Queste genti, molto pi\u00f9 evolute ed agguerrite di boscimani ed ottentotti, non ebbero difficolt\u00e0 ad avere il sopravvento. Gli indigeni furono costretti cos\u00ec a ritirarsi nelle zone pi\u00f9 impervie e desertiche della regione. I bantu erano agricoltori e allevatori e si insediarono con successo nella regione.\nDa questi coloni discende il gruppo etnico principale del Botswana moderno, quello degli Tswana.\nLa colonizzazione britannica.\nVerso la fine del XIX secolo inizi\u00f2 un modesto afflusso di coloni bianchi provenienti dal Sudafrica, e nel 1885, alla Conferenza di Berlino, la regione venne dichiarata protettorato britannico con il nome di Bechuanaland. A differenza di quanto avvenne e avviene tuttora in altri paesi dell'area (specie in Zimbabwe e in Sudafrica), in Botswana i rapporti fra bantu e bianchi furono sempre sostanzialmente pacifici e distesi.\nL'indipendenza.\nNel 1966 il Botswana divenne indipendente come stato membro del Commonwealth.\nI buoni rapporti fra bianchi e bantu furono ribaditi nella costituzione del nuovo paese, e la stessa bandiera rappresenta questa convivenza pacifica, ponendo una striscia bianca e nera sull'azzurro dell'acqua.\nPrimo capo di Stato eletto del Botswana fu Sir Seretse Khama, gi\u00e0 re della trib\u00f9 tswana dei Bangwato e capo del Partito Democratico del Botswana. Khama, la cui moglie Ruth Williams era una bianca di origine anglosassone, viene ricordato come \"padre della patria\". Rest\u00f2 in carica fino alla morte. Nel 1980 gli succedette Quett Masire, che nel 1998 si ritir\u00f2 a favore del vicepresidente Festus Mogae. Questi, eletto nel 1999, a sua volta deleg\u00f2 presto gran parte dei poteri al figlio dei \"Genitori della Patria\", il primo ministro Seretse Ian Khama, dal 2003 presidente del partito BDP. Khama figlio \u00e8 stato eletto presidente della Repubblica nel 2008 ed \u00e8 stato confermato nelle elezioni del 2014 per altri cinque anni.\nGeografia.\nIl Botswana \u00e8 uno stato piuttosto esteso () dell'Africa australe. \u00c8 posto all'interno della zona compresa tra i meridiani 20\u00b0 e 30\u00b0 E ed \u00e8 attraversato dal tropico del Capricorno. Confina a nord con la Namibia (Dito di Caprivi) e lo Zimbabwe riuscendo a raggiungere lo Zambia per soli 150 metri; a est con lo Zimbabwe e in parte anche con il Sudafrica; a sud con il Sudafrica; a ovest con la Namibia. Dalla conformazione abbastanza quadrangolare, il Botswana \u00e8 dunque lontano dal mare, che \u00e8 raggiungibile a est seguendo il fiume Limpopo fino in Mozambico.\nMorfologia.\nIl territorio del Botswana \u00e8 formato da un altopiano che mantiene un'altitudine sul livello del mare di circa . Circa il 70% del territorio del paese \u00e8 occupato dal deserto del Kalahari, che si trova a cavallo fra il Botswana sudoccidentale, la Namibia e il Sudafrica.\nIdrografia.\nLa rete idrografica \u00e8 assai scarsa. Essa presenta per\u00f2 due bacini fluviali importanti: l'Okavango, nel nord-ovest, che forma il secondo pi\u00f9 grande delta interno del mondo (le paludi dell'Okavango) dopo quello del Niger, e a sud-est il Limpopo, che segna il confine del Botswana con il Sudafrica.\nClima.\nIl clima \u00e8 subdesertico, caratterizzato da precipitazioni scarse e piuttosto irregolari (si sono registrati in media annui di pioggia caduti in 58 giorni su 365). Le escursioni termiche, sia giornaliere che annuali, sono piuttosto elevate. La temperatura media annua di Gaborone \u00e8 pari a 18,5\u00b0. Sempre nella capitale, il mese pi\u00f9 caldo \u00e8 gennaio (24\u00b0); il pi\u00f9 freddo luglio (11\u00b0).\nPopolazione.\nDemografia.\nIl Botswana conta abitanti (dato del 2016), concentrati prevalentemente nell'est del paese. Tenuto conto che nel 1971 la popolazione era di circa unit\u00e0, si pu\u00f2 dire che in meno di cinquant'anni essa si sia quadruplicata, con una crescita annua che si aggira attorno al 2%. Questo ritmo \u00e8 sceso rapidamente negli anni 2000, soprattutto come conseguenza degli effetti sempre pi\u00f9 accentuati della diffusione del virus dell'HIV. Il 38,8% degli adulti (circa persone) \u00e8 affetto dal virus; nel 2003 si sono registrate morti per AIDS. Il tasso di crescita annua della popolazione \u00e8 gradualmente sceso fino ad acquisire segno negativo nel 2005, anno in cui l'indice di natalit\u00e0 \u00e8 stato di 23,33 nati per abitanti, contro un tasso di mortalit\u00e0 di 29,36. Negli stessi anni si \u00e8 avuto un drastico calo dell'aspettativa di vita, passata dai circa 60 anni di un decennio fa, ai 49-50 anni di oggi.\nEtnie.\nI neri di ceppo bantu costituiscono la maggioranza della popolazione; i tre principali gruppi etnici bantu sono gli tswana (66,8% della popolazione), gli shona (14,8%) e i ndebele (1,7%). Altri gruppi etnici neri non bantu sono quelli del gruppo khoisan: boscimani (1,3%) e ottentotti (1,3%). Il restante 14,1% \u00e8 spartito fra varie altre etnie, tra cui altri gruppi bantu, bianchi (soprattutto di origine anglosassone) e gruppi a sangue misto (soprattutto mulatti, ovvero incroci tra bianchi anglosassoni e bantu tswana).\nLingue.\nLa lingua ufficiale \u00e8 l'inglese, parlato da appena il 2,1% della popolazione. La lingua pi\u00f9 parlata \u00e8 il setswana (78,2%), che in base alla costituzione \u00e8 la lingua nazionale. Seguono altri idiomi bantu, tra cui il kalanga (7,9%) e il sekgalagadi (2,8%) (censimento 2001).\nReligioni.\nLa religione predominante \u00e8 il cristianesimo, che rappresenta il 71,6% della popolazione. I cristiani si dividono in protestanti (64,6%) e cattolici (7,0%). Il 20,6% non segue nessuna religione e il 6% confessa una religione indigena. Le altre religioni rappresentano l'1,4%, mentre lo 0,4% non \u00e8 specificato.\nOrdinamento dello stato.\nSuddivisione amministrativa.\nIl Botswana \u00e8 diviso in 9 distretti e 28 sottodistretti. I nove distretti sono:\nCitt\u00e0 principali.\nIl Botswana ha due centri abitati principali che hanno il titolo di \"citt\u00e0\":\nSeguono i \"comuni\", paesi discretamente abitati, e i \"villaggi\", pi\u00f9 marcatamente rurali:\nIstituzioni.\nL'organizzazione dello stato \u00e8 marcatamente basata sul modello britannico, con un parlamento bicamerale suddiviso in \"Camera dei Capi\" (non elettiva e riservata ai capi delle trib\u00f9 e ai rappresentanti dei gruppi etnici del paese) e \"Camera dei Comuni\" (elettiva e riservata a esponenti di partiti politici riconosciuti dallo stato). L'esecutivo \u00e8 costituito da un governo forte guidato dal presidente. Data la particolare situazione della politica del paese, dominata fin dall'indipendenza da un unico partito (il Botswana Democratic Party, BDP), .\nOrdinamento scolastico.\nAl momento dell'indipendenza, solo una piccola parte della popolazione del Botswana possedeva i mezzi per accedere all'istruzione superiore e universitaria. La crescita economica ha permesso di istituire un sistema educativo che garantisce 10 anni di educazione di base. Circa met\u00e0 della popolazione frequenta ulteriori due anni di scuola secondaria che permettono di conseguire il \u201cBotswana General Certificate of Education\u201d (BGCSE). Il BGCSE permette di accedere all'istruzione tecnica, fornita in sei istituiti in tutto il paese; a corsi professionali di insegnante e infermiere; all'Universit\u00e0 del Botswana a Gaborone. L'Universit\u00e0 conta oltre studenti.\nIl sistema dell'istruzione si dimostra tuttavia ancora carente nelle risorse assicurate alle scuole primarie, soprattutto per quanto riguarda la remunerazione degli insegnanti. Nel gennaio 2006 dopo oltre 20 anni di scuola pubblica gratuita, il governo ha annunciato la reintroduzione di tasse scolastiche per far quadrare il bilancio dello Stato.\nSistema sanitario.\nIl sistema sanitario, cui concorre capitale pubblico e privato, \u00e8 in via di sviluppo. Per il momento solo Gaborone possiede un ospedale di ottimo livello.\nLe spese sanitarie sono state concentrate soprattutto nella prevenzione e nella cura dell'AIDS e della malaria; quest'ultima \u00e8 presente nelle zone pi\u00f9 paludose formate nel nord dal fiume Okavango.\nTra le misure messe in atto dal governo per contrastare il virus si possono citare i trattamenti gratuiti con farmaci antiretrovirali e un programma nazionale di prevenzione del contagio da madre a figlio.\nForze armate.\nDopo l'indipendenza, il Botswana non si era dotato di forze armate. Tuttavia, dopo gli scontri avvenuti con l'esercito della Rhodesia, il paese costitu\u00ec un corpo per l'autodifesa nel 1977. Il presidente \u00e8 il comandante in capo del corpo e nomina il consiglio di difesa, al cui vertice si trova un luogotenente generale. Il corpo attualmente arruola circa uomini. L'evoluzione positiva della situazione geopolitica nella regione ha permesso di specializzare il corpo in operazioni di polizia ambientale, di protezione civile ed in missioni internazionali di pace. Gli Stati Uniti sono il principale finanziatore del Corpo, e forniscono addestramento e formazione agli ufficiali.\nEconomia.\nL'economia del Paese \u00e8 dominata dall'estrazione mineraria (in particolare di diamanti), dall'allevamento e dal turismo. Il PNL nominale del paese \u00e8 ammontato nel 2012 a milioni di dollari, pari a un eccellente dollari pro capite, che diventano a parit\u00e0 di potere d'acquisto. Sin dall'indipendenza, il Botswana ha mostrato uno dei pi\u00f9 elevati tassi di crescita del reddito pro capite del mondo. Dal 1966 al 1999 la crescita economica annua \u00e8 stata infatti in media del 9% e nel 1994 il Botswana \u00e8 stato il primo paese a uscire dalla classifica dei Paesi Meno Sviluppati (LDC) stilata dall'ONU.\nL'economia non \u00e8 pi\u00f9 cos\u00ec strettamente legata a quella del Sudafrica come un tempo. Infatti, grazie anche all'apertura nel 1998 della superstrada transafricana, che collega l'Oceano Atlantico all'Oceano Indiano passando per il Kalahari, le merci botswaniane non hanno pi\u00f9 il passaggio obbligato dei porti sudafricani.\nOltre ai paesi limitrofi, i rapporti commerciali maggiori del paese si svolgono con la Gran Bretagna, gli Stati Uniti, nonch\u00e9 con gli altri paesi europei. Al giorno d'oggi il Botswana \u00e8 uno degli stati pi\u00f9 sviluppati dell'Africa..\nIl paese \u00e8 talvolta considerato un paradiso fiscale.\nIl governo di Mokgweetsi Masisi ha revocato il divieto di caccia agli elefanti nel 2019 e sta offrendo permessi di caccia all'asta con le aziende. Queste aziende poi li rivendono con un margine ai cacciatori di trofei. L'Africa meridionale \u00e8 diventata una destinazione per il turismo di caccia, soprattutto dagli Stati Uniti.\nPolitica economica.\nLa politica fiscale \u00e8 stata orientata al mantenimento di un modesto livello di tassazione, nonostante i deficit di bilancio nel 2002 e 2003, e di un livello trascurabile di debito estero. Il Botswana ha ottenuto il pi\u00f9 elevato \"rating\" creditizio tra i Paesi africani ed \u00e8 stato in grado di accumulare riserve in valuta straniera per oltre due volte e mezzo il valore delle imposte annuali (oltre 5 miliardi di dollari nel 2004). La sorprendente crescita economica pu\u00f2 essere spiegata dal saggio impiego dei proventi derivanti dalle miniere di diamanti, accompagnato da prudenti politiche fiscali e da una cauta apertura internazionale: Debswana, il monopolista delle miniere, \u00e8 per met\u00e0 propriet\u00e0 statale e genera circa la met\u00e0 dei proventi pubblici.\nNonostante questo quadro complessivamente positivo, nei primi anni 2000 si \u00e8 registrata una contrazione degli investimenti per lo sviluppo (stimata al 10 % nel 2002-2003), causata dai disavanzi di bilancio e dall'aumento delle spese per la sanit\u00e0. Il paese \u00e8 infatti fortemente colpito dall'AIDS: circa un terzo della popolazione \u00e8 affetta dal virus HIV, il pi\u00f9 alto tasso d'infezione al mondo dopo lo Swaziland. In parte, i deficit di bilancio possono essere spiegati con un livello relativamente alto di spese militari (circa il 4 % del PIL del 2004), pur di fronte ad una bassa probabilit\u00e0 di conflitti internazionali; va tuttavia registrato che il Paese invia le sue truppe in operazioni multilaterali e di assistenza umanitaria.\nSettore primario.\nIl Botswana non ha un settore primario particolarmente produttivo, a causa della frequente siccit\u00e0, e l'agrozootecnia contribuisce al PNL per meno del 4%. Tuttavia risultano assai importanti per l'economia del paese le colture cerealicole (soprattutto sorgo, mais e miglio), il girasole e, soprattutto, le piantagioni di cotone ( di fibra grezza nel 2001), organizzate con metodi moderni ed efficienti. L'allevamento bovino (2 milioni e mezzo di capi circa nel 2002) e caprino (parimenti capi circa nel 2002) \u00e8 altres\u00ec fondamentale e rifornisce il mercato interno di latte, carni e pelli.\nSettore secondario.\nL'industria diamantifera \u00e8 la principale fonte di ricchezza del paese ed \u00e8 per met\u00e0 pubblica e per met\u00e0 privata: i tre giacimenti maggiori di diamanti (Jwaneng, Lethakane, Orapa) forniscono all'anno circa 21 milioni di carati. Notevole \u00e8 anche l'estrazione di oro, nichel, carbone, manganese, rame.\nL'industria \u00e8 abbastanza sviluppata nei settori tessile e alimentare (carni, birra).\nSettore terziario.\nIl settore terziario \u00e8 in forte sviluppo e contribuisce gi\u00e0 per oltre la met\u00e0 del PNL. In particolare il turismo (superato il milione di ingressi annui), soprattutto di provenienza sudafricana, sta dando grande impulso all'economia e allo sviluppo.\nPolitica.\nPolitica interna.\nNel Paese vige un sistema multipartitico, ma il partito da sempre dominante \u00e8 il Partito Democratico del Botswana (Botswana Democratic Party, BDP). Questo partito ha una connotazione nazionale molto forte ed \u00e8 sempre stato slegato da concezioni ideologiche. Il principale partito di opposizione, di tendenze ancor pi\u00f9 nazionalistiche, \u00e8 il Fronte Nazionale del Botswana (Botswana National Front, BNF).\nLa politica interna attuale \u00e8 caratterizzata da un forte impegno nella promozione economica del paese, nel miglioramento delle infrastrutture e nella lotta alla piaga dell'AIDS.\nUn vecchio problema tornato d'attualit\u00e0 in seguito a spostamenti forzati di alcune trib\u00f9 ordinati dal governo \u00e8 la \"questione boscimana\", ovvero dove insediare stabilmente queste popolazioni in modo che esse siano in armonia con il resto del paese.\nPolitica estera.\nIl Botswana svolge un ruolo propulsivo nell'integrazione politica ed economica nell'Africa australe. Il Paese promuove la Comunit\u00e0 di sviluppo dell'Africa Australe (SADC) come strumento di sviluppo economico e come veicolo per raggiungere il peso politico necessario per svolgere un ruolo di composizione dei conflitti e per ottenere buone relazioni internazionali. Il Sudafrica del dopo-apartheid \u00e8 il principale alleato internazionale, ma recentemente si \u00e8 avuto un netto sganciamento da questa tradizionale alleanza. Infatti oggi gli scambi economici e culturali maggiori avvengono con il Regno Unito e gli altri paesi europei.\nIl Paese condivide la posizione africana pi\u00f9 moderata sui principali temi internazionali e aderisce a organizzazioni internazionali come le Nazioni Unite, il Commonwealth e l'Unione Africana, essendo altres\u00ec uno degli stati pi\u00f9 attivi nei rapporti bilaterali tra quelli associati all'Unione europea.\nAmbiente.\nAree protette.\nIl governo ha recentemente posto grande attenzione alla tutela dell'ambiente e l'estensione delle aree naturali protette copre attualmente quasi il 30% del territorio del Paese.\nPeculiarit\u00e0 della gestione di queste aree, di diretta derivazione anglosassone, \u00e8 la compartecipazione dei settori pubblico e privato, di modo che gli stessi proprietari terrieri si sentano sempre pi\u00f9 responsabilizzati nella gestione del territorio.\nAnche la questione della regolamentazione della caccia \u00e8 stata affrontata con grande lungimiranza ed \u00e8 stata risolta con grande successo. Il governo organizza infatti periodiche battute di caccia grossa aperte ai privati (anche stranieri) in base all'eventuale esubero di capi delle varie specie, in particolare elefanti, rispetto alle risorse disponibili. Questo approccio ha consentito di arrestare fortemente il fenomeno del bracconaggio sia in modo diretto che in modo indiretto. Infatti queste iniziative hanno permesso di immettere sul mercato un flusso di avorio e pellami, ci\u00f2 che ha fatto abbassare i prezzi degli stessi, rendendo meno conveniente il fenomeno della caccia clandestina.\nFauna.\nLe aride terre del Botswana ospitano varie specie di interesse. Anzitutto il paese presenta oltre settanta specie di serpenti, compresi tre cobra sputatori. In particolare nella zona dell'Okavango si pu\u00f2 avvistare con facilit\u00e0 il velenoso \"boomslang\" (termine afrikaans che significa \"serpente arboricolo\").\nVi sono altres\u00ec parecchie specie di uccelli, tra cui la gru pavonina, il colombo tomboliere e il cosiddetto \"uccello segretario\", che si nutre proprio di serpenti. Gli splendidi parchi nazionali e le bellissime tenute private ospitano inoltre una grande variet\u00e0 di animali, come elefanti, leopardi, ghepardi, iene maculate, facoceri, rinoceronti neri e bianchi, struzzi, licaoni, giraffe meridionali, ippopotami, zebre, leoni e molti altri animali.\nFlora.\nLa maggior parte del territorio presenta specie adatte al clima arido. In particolare crescono con facilit\u00e0 le piante di acacia e i bassi arbusti spinosi. Le uniche foreste decidue si trovano nel nord-est e forniscono anche una discreta quantit\u00e0 di legname.\nDiritti umani.\nTra il 1997 e il 2002, in tre diverse operazioni, il governo del Botswana sfratt\u00f2 i Boscimani che vivevano nella Riserva faunistica del Kalahari centrale (CKGR). Nel 2002 i Boscimani decisero di portare il governo in tribunale accusandolo di averli sfrattati illegalmente dalla loro terra ancestrale e, nel 2006, dopo \u201cil processo pi\u00f9 lungo e pi\u00f9 costoso nella storia del Botswana\u201d, una sentenza della Corte Suprema riconobbe il loro diritto a vivere e cacciare nella CKGR, definendo gli sfratti \u201cillegali e incostituzionali\u201d.\nTuttavia i Boscimani che da allora hanno fatto ritorno nella CKGR denunciano di essere oggetto di continue molestie e intimidazioni. Oggi la maggior parte di loro \u00e8 costretta a richiedere un permesso di un mese per entrare nella riserva, mentre molti hanno denunciato di essere stati arrestati, multati e alcuni persino torturati, per aver cacciato.\nSurvival International, l'organizzazione che difende i diritti dei popoli indigeni di tutto il mondo, ha pi\u00f9 volte denunciato \u201cle manovre messe in atto dal governo del Botswana per impedire ai Boscimani di vivere e cacciare liberamente nella loro terra ancestrale, distruggendo il loro stile di vita\u201d.\nNel settembre 2013 Survival ha lanciato il boicottaggio del turismo in Botswana. Una decisione drastica, ha spiegato il direttore generale dell'associazione, Stephen Corry, dovuta \u201calle continue persecuzioni messe in atto dal governo del Botswana nei confronti dei primi abitanti del paese\u201d.\nArte.\nArte preistorica.\nL'arte pittorica preistorica ha un suo centro molto interessante in Botswana: Tsodilo. Esso si trova nel Kalahari, presso il confine con la Namibia e vanta una delle pi\u00f9 alte concentrazioni di arte rupestre preistorica del mondo, tanto che l'UNESCO lo annover\u00f2 nel 2001 nella lista del patrimonio mondiale dell'umanit\u00e0. Soprannominato addirittura il \"Louvre del Deserto\", Tsodilo presenta al visitatore oltre dipinti in un'area di appena . L'et\u00e0 dei dipinti \u00e8 variabile, ma i pi\u00f9 antichi pare risalgano addirittura a anni or sono.\nArte boscimana e ottentotta.\nQuesti gruppi etnici presentano una notevole capacit\u00e0 di lavorare il legno, con veri e propri ebanisti. Il legno tenero del marula \u00e8 utilizzato infatti per la produzione di vasellame e oggettistica sacra e profana.\nArte nazionale.\nDal secolo XX si \u00e8 assistito a un certo fiorire di un'arte unitaria, che raccoglie in particolare gli influssi anglosassoni e tswana. Attorno al Museo Nazionale di Gaborone si sono infatti costituite scuole artistiche di una certa importanza, sicch\u00e9 sono frequenti le esposizioni di nuovi dipinti e manifatture di grande interesse.\nTra le manifatture pi\u00f9 interessanti troviamo i cesti, molto raffinati con le loro figure ornamentali, e i drappi (coperte o tappeti), usualmente di lana e riproducenti temi tswana e anglosassoni fusi assieme.\nDa segnalare anche intagli di legno, monili e gioielli.\nArchitettura.\nL'architettura cittadina \u00e8 di stile coloniale, spesso con richiami neoclassici.\nL'architettura tradizionale dei villaggi tswana si costituisce invece di capanni costruiti con un impasto di mattoni e terra tratta dai termitai, fissati poi con malta composta da terriccio e letame. I pali che sostengono i tetti di paglia si traggono da arbusti flessibili. Il tetto viene poi protetto dagli insetti con un olio cosparso di cenere.\nAltre arti.\nAncora in fase di sviluppo la letteratura, che ha per\u00f2 un buon retroterra di tradizioni orali. In questo campo l'influsso sudafricano \u00e8 fortissimo. La scrittrice pi\u00f9 importante del Botswana \u00e8 stata infatti una mulatta di origini sudafricane: Bessie Head. I suoi libri prendono ispirazione dalla vita nei villaggi rurali e presentano eccellenti descrizioni della natura, sconfinata e romantica.\nLa musica \u00e8 piuttosto sviluppata ed \u00e8 legatissima al fenomeno del tribalismo. Vi sono numerosi generi di musica tradizionale corrispondenti alle diverse etnie del paese, musica religiosa, e alcuni generi di musica pop moderna.\nSport.\nLe attivit\u00e0 sportive non sono capillarmente diffuse; tuttavia, specie nell'area della capitale, sono praticati il cricket, il calcio e il rugby. Molto diffuso \u00e8 anche il pugilato, sport in cui Lechedzani Luza ha ottenuto la medaglia d'argento ai Giochi del Commonwealth del 2002. Come nazionale il Botswana non ha raggiunto risultati di alto rilievo negli altri sport, se non qualche buon piazzamento nei tornei internazionali di cricket e la qualificazione alla fase finale della Coppa delle Nazioni Africane 2012 con la nazionale di calcio.\nNell'atletica leggera il Botswana pu\u00f2 vantare alcuni atleti di spicco a livello internazionale; Nijel Amos, medaglia d'argento negli 800 metri piani ai Giochi olimpici di , \u00e8 stato il primo sportivo del Botswana a conquistare una medaglia olimpica mentre Amantle Montsho \u00e8 stata campionessa mondiale nella specialit\u00e0 dei 400 metri piani a , dopo aver conquistato varie medaglie nei precedenti anni tra Giochi del Commonwealth, Giochi panafricani e Campionati africani. Un altro atleta celebre \u00e8 Kabelo Kgosiemang, quattro volte campione africano di salto in alto.\nTradizioni.\nLe tradizioni botswaniane sono il risultato dell'unione dei costumi di matrice bant\u00f9 tswana e bianca anglosassone. In particolare, sia nella tradizione orale che nella letteratura scritta, \u00e8 fondamentale la tematica dell'\"acqua\", vista come origine e fonte primaria della vita, anche in senso spirituale. A s\u00e9 stanno invece le tradizioni boscimane e ottentotte, legate a costumi antichissimi che non si sono mai integrati con quelli delle altre etnie.\nCucina.\nLa cucina del Botswana \u00e8 unica ma condivide anche alcune caratteristiche con altre cucine dell'Africa Meridionale. Esempi di cucina botswana sono: \"pap\", \"boerewors\", \"samp\", \"vetkoek\" ed i vermi mopani. Un cibo unico del Botswana \u00e8 il \"seswaa\", carne macinata fortemente salata."}
{"id": "76114", "revid": "287204", "url": "https://it.wikipedia.org/wiki?curid=76114", "title": "Epillio", "text": "Lepillio \u00e8 un breve componimento a carattere epico, come suggerisce l'etimologia del termine; in greco, infatti, \u1f10\u03c0\u03cd\u03bb\u03bb\u03b9\u03bf\u03bd (\"ep\u00fdllion\") vuol dire \"piccolo epos\". \nCaratteristiche ed esempi.\nAnche se il termine \u00e8 riscontrabile ufficialmente nel II secolo d.C. con Ateneo, esso veniva, plausibilmente, usato gi\u00e0 da tempo.\nSi tratta, fondamentalmente, di un poemetto narrativo in esametri dattilici, di breve estensione, come, ad esempio, i 75 versi dell'Idillio XIII di Teocrito; probabilmente la lunghezza dipendeva anche dal fatto che, oltre i 1600 versi, esso non era pi\u00f9 considerabile un epillio, in quanto avrebbe occupato due rotoli di papiro. Ha carattere erudito, \u00e8 scritto per lo pi\u00f9 in esametri, si diffonde in et\u00e0 alessandrina, quando si prediligono forme poetiche brevi e concentrate.\nL'epillio si caratterizza per la sua struttura ad anello: racconti che presentano digressioni interne, ospitando altri racconti. La digressione \u00e8 introdotta con un pretesto che pu\u00f2 essere rappresentato dal racconto di un personaggio o dalla descrizione di un elemento figurativo (come il ricamo del cuscino nuziale nel carme 64 di Catullo). Il rapporto tra le vicende narrate \u00e8 complesso e spesso, come accade in Catullo, si tratta di vicende affini ma con esiti contrapposti.\nCallimaco fu uno dei poeti pi\u00f9 importanti che adoperarono questo genere, come evidenziato nel poemetto \"Ecale\" che serv\u00ec da modello agli altri. Di et\u00e0 alessandrina sono, ancora, quelli di Teocrito, come \"Eracle bambino\", e di Mosco, sul mito di \"Europa\".\nNella letteratura latina l'esempio pi\u00f9 significativo di epillio \u00e8 il carme 64 di Catullo, che consta di 408 esametri ed ha argomento epico, le nozze di Peleo e Teti, genitori dell'omerico Achille, ponendosi come una delle pi\u00f9 importanti novit\u00e0 apportate dalla poesia neoterica nella letteratura latina. Nella tarda antichit\u00e0, infine scrissero epilli Trifiodoro, con la \"Iliupersis\", Colluto, con il \"Ratto di Elena\", Museo, con \"Ero e Leandro\" e, in ambito latino, Draconzio, con la \"Tragedia di Oreste\"."}
{"id": "76115", "revid": "919135", "url": "https://it.wikipedia.org/wiki?curid=76115", "title": "Norma (matematica)", "text": "In algebra lineare, analisi funzionale e aree correlate della matematica, una norma \u00e8 una funzione che assegna ad ogni vettore di uno spazio vettoriale, tranne lo zero, una lunghezza positiva.\nDefinizione.\nUna norma su uno spazio vettoriale reale o complesso formula_1 \u00e8 una funzione:\nche verifica le seguenti condizioni:\nLa coppia formula_10 costituisce uno spazio normato. \nUna funzione che verifichi tutte le condizioni ma non la seconda viene chiamata seminorma: la seminorma assegna la lunghezza zero anche ad un vettore diverso da zero. Una delle due implicazioni della seconda condizione (in particolare formula_11) \u00e8 comunque automatica dalla terza condizione e dalle propriet\u00e0 di uno spazio vettoriale. Ogni spazio vettoriale formula_12 con una seminorma formula_13 induce uno spazio normato formula_14, detto spazio vettoriale quoziente, in cui il sottospazio formula_15 di formula_12 \u00e8 l'insieme di tutti i vettori formula_17 tali che formula_18. La norma indotta su formula_14 \u00e8 ben definita, ed \u00e8 data da formula_20.\nEsempi.\nSpazi a dimensione finita.\nSono norme di formula_21 e di formula_22 le funzioni:\ncon formula_24. In dimensione formula_25 tutte queste norme coincidono col valore assoluto. Per formula_26 non \u00e8 rispettata la disuguaglianza triangolare quindi essa non potr\u00e0 essere una norma.\nLa norma 1 \u00e8 banalmente la somma dei valori assoluti dei componenti, solitamente indicato secondo la contrazione tensoriale con: formula_27, indicando esplicitamente come questa generalizzi il valore assoluto al caso vettoriale.\nL'esempio pi\u00f9 noto \u00e8 invece la norma 2 (tanto che il 2 viene solitamente omesso), detta anche norma euclidea, che nello spazio euclideo formula_28-dimensionale formula_21 diventa:\nLa norma formula_31 \u00e8 (impiegando la nozione di limite di una funzione) il massimo dei valori delle componenti in valore assoluto:\nSpazi a dimensione infinita.\nPer ogni sottoinsieme compatto formula_33 di formula_34 si consideri lo spazio vettoriale formula_35 delle funzioni continue a valori reali. Si definiscono allora le Lp (1\\psi \\mapsto \\left\\| \\psi \\right\\|_{L^p} := \\left(\\int_\\mathbb{R}\\left|\\psi(x)\\right|^p dx \\right)^{1/p} &lt;/math&gt;\nFissato formula_36 insieme arbitrario, la stessa funzione definisce una norma sullo spazio vettoriale delle funzioni limitate a valori in formula_37.\nLa norma uniforme, in analogia col caso di spazi a dimensione finita, \u00e8:\nNello spazio vettoriale delle funzioni quadrato sommabili formula_39 si definisce la seminorma euclidea:\nProdotto scalare, distanza.\nIn generale, ogni prodotto scalare definito positivo induce una norma:\nSe una distanza definita in uno spazio vettoriale soddisfa le propriet\u00e0:\nallora la funzione:\n\u00e8 una norma.\nStruttura topologica.\nLa norma induce una metrica tramite:\ne quindi una topologia, definendo come intorno di formula_47 ogni insieme che contenga una palla:\nLa disuguaglianza triangolare inversa implica che la funzione norma \u00e8 continua rispetto alla topologia che essa stessa induce.\nNorme equivalenti.\nDue norme formula_58 e formula_59 definite su uno stesso spazio vettoriale formula_12 sono \"equivalenti\" se esistono due costanti formula_61 e formula_62 strettamente positive tali che:\nper ogni elemento formula_64 di formula_12. Due norme equivalenti definiscono la stessa struttura topologica.\nAd esempio, moltiplicando una norma per una costante fissata positiva, si ottiene una norma equivalente alla precedente.\nDimensione finita.\nTutte le norme definibili su uno spazio vettoriale formula_12 di dimensione finita formula_28 sono equivalenti. In particolare, lo sono le norme formula_68 e formula_31 descritte sopra.\nTutte le norme definibili su formula_12 inducono quindi la stessa topologia, equivalente alla topologia standard euclidea di formula_21.\nDimensione infinita.\nIn dimensione infinita esistono molti esempi di norme non equivalenti. Si prendano come esempi gli spazi formula_72 definiti precedentemente. Allora nessuna coppia di norme \u00e8 equivalente ad un'altra."}
{"id": "76123", "revid": "287204", "url": "https://it.wikipedia.org/wiki?curid=76123", "title": "La misteriosa fiamma della regina Loana", "text": "La misteriosa fiamma della regina Loana \u00e8 il quinto romanzo di Umberto Eco, pubblicato da Bompiani nel 2004. Il titolo \u00e8 un riferimento a un omonimo episodio del fumetto Cino e Franco.\nTrama.\nGiambattista Bodoni detto Yambo, gi\u00e0 insegnante di lettere, vive a Milano con sua moglie Paola, dove ha anche lo studio bibliografico. \nL'uomo \u00e8 colpito da un ictus, risvegliandosi dopo alcuni giorni completamente senza memoria relativamente alla sua storia passata (memoria episodica), mentre molte altre conoscenze gli sono restate, come le nozioni apprese a scuola (memoria semantica).\nPer ritrovare la memoria perduta decide, spinto dalla moglie, di recarsi fra Langhe e Monferrato dove lo attende la casa dell'infanzia con i propri ricordi materiali. Riscoprendo vecchi quaderni, le antiche letture, i dischi e i fumetti della sua giovinezza, riesce pian piano a recuperare parte del suo passato. Ripercorre dunque un'ampia rassegna di fumetti, romanzi, testi musicali dagli anni venti agli anni quaranta, fra i quali un albo fumettistico di Cino e Franco omonimo del romanzo.\nLa scoperta, nella biblioteca del nonno, di un antico libro, che Yambo aveva inutilmente cercato durante la sua carriera professionale precedente, gli provoca un nuovo ictus che lo fa ripiombare in uno stato d'incoscienza, in cui per\u00f2 riesce a recuperare tutti i ricordi che ancora gli mancavano, ma come Martin Eden protagonista dell'omonimo romanzo di Jack London, che era stato uno dei suoi testi di formazione: \"nello stesso istante in cui seppe, cess\u00f2 di sapere\"."}
{"id": "76125", "revid": "125609731", "url": "https://it.wikipedia.org/wiki?curid=76125", "title": "Organizzazione internazionale dell'aviazione civile", "text": "L'Organizzazione internazionale dell'aviazione civile (in inglese International Civil Aviation Organization, ICAO) \u00e8 un'agenzia autonoma delle Nazioni Unite incaricata di sviluppare i principi e le tecniche della navigazione aerea internazionale, delle rotte e degli aeroporti e promuovere la progettazione e lo sviluppo del trasporto aereo internazionale rendendolo pi\u00f9 sicuro e ordinato.\nDescrizione.\nIl Consiglio dell\u2019ICAO adotta degli standard e delle raccomandazioni riguardanti la navigazione aerea e l'aviazione civile. Inoltre, l'ICAO definisce i protocolli per le indagini sugli incidenti aerei seguiti dalle autorit\u00e0 per la sicurezza del trasporto dei paesi firmatari della convenzione sull'aviazione civile internazionale, pi\u00f9 nota come convenzione di Chicago.\nLa sede della ICAO si trova a Montr\u00e9al, in Canada.\nL'ICAO non va confusa con la IATA (\"International Air Transport Association\"), un'organizzazione di compagnie aeree con sede anch'essa a Montreal.\nSia l'ICAO che la IATA hanno sviluppato un sistema di codici per gli aeroporti e le compagnie aeree. L'ICAO usa un codice di 4 lettere per gli aeroporti e di 3 lettere per le linee aeree. I codici IATA verranno uniformati a quelli ICAO.\nL'ICAO in Italia pu\u00f2 essere anche indicata con la sigla OACI (Organizzazione dell'aeronautica civile internazionale).\nStoria.\nL'ICAO nasce inizialmente col nome PICAO come consiglio provvisorio in seno all'assemblea per l'aviazione civile internazionale tenutasi a Chicago tra il 1\u00ba novembre e il 7 dicembre 1944 (convenzione di Chicago). Scopo del PICAO era elaborare e coordinare le norme transitorie da adottare per un periodo di 3 anni al fine di porre le basi per un ente internazionale dell'aviazione civile. Il PICAO divenne ICAO durante l'assemblea plenaria a cavallo tra il maggio e il giugno 1946 a Montr\u00e9al, luogo che divenne la sede definitiva dell'ICAO.\nStandard dell'ICAO.\nL'organizzazione stabilisce due tipi di regole: norme standard e pratiche raccomandate (dette anche SARPS o Annessi), queste ultime modificabili secondo le esigenze locali.\nI parametri stabiliti sono invece:"}
{"id": "76127", "revid": "300067", "url": "https://it.wikipedia.org/wiki?curid=76127", "title": "Sam Cassell", "text": "Carriera.\nNBA.\nHouston, Phoenix, Dallas, New Jersey e Milwaukee.\nNel 1993 viene scelto dagli Houston Rockets con la 24\u00aa chiamata assoluta. Il suo apporto aiuta il team a vincere due campionati NBA consecutivi nel 1994 e nel 1995.\nAlla fine della stagione 1995-96 Cassell viene ceduto ai Phoenix Suns insieme a Robert Horry, Chucky Brown e Mark Bryant in cambio di Charles Barkley. Inizia dunque la stagione 1996-97 con i Suns, ma appena dopo Natale viene ceduto ai Dallas Mavericks, insieme a Michael Finley e A.C. Green, in cambio di Jason Kidd, Tony Dumas e Loren Meyer.\nA Dallas Cassell resta molto poco, infatti il 17 febbraio 1997 viene nuovamente ceduto, questa volta ai New Jersey Nets.\nA met\u00e0 dell'annata 1998-99 viene ceduto per la quarta volta in sei stagioni: finisce ai Milwaukee Bucks, dove finalmente riesce a trovare continuit\u00e0 e rimane per quattro anni, fino alla cessione ai Minnesota Timberwolves avvenuta il 27 giugno 2003.\nMinnesota Timberwolves.\nA differenza del periodo buio trascorso con i Phoenix Suns, Cassell diventa subito il playmaker titolare del quintetto dei Timberwolves ed \u00e8 anche definito uno degli \"intoccabili\" del gruppo insieme a Kevin Garnett e a Latrell Sprewell.\nCassell \u00e8 stato una pedina molto importante della squadra nella stagione 2003-04, quando la squadra \u00e8 riuscita ad arrivare alle finali della Western Conference, ed ha dato anche una grossa mano a Kevin Garnett a vincere il titolo di MVP. Nello stesso anno Sam si guadagna anche la convocazione per l'All Star Game, la prima ed unica della sua carriera.\nLa stagione successiva di Minnesota \u00e8 disastrosa rispetto alle aspettative; Cassell gioca poco, sembra svogliato e in perenne disaccordo con la dirigenza, alla quale rimprovera di aver indebolito la squadra con il mancato rinnovo del contratto di un giocatore chiave come Sprewell.\nClippers, Boston e Sacramento.\nNell'estate 2005 viene ceduto ai Los Angeles Clippers in cambio di Marko Jari\u0107 e Lionel Chalmers. A Los Angeles trova un gruppo affiatato, che segue il leader Elton Brand. Nel suo primo anno ai Clippers la squadra centra l'accesso ai play-off, superando anche il primo turno e venendo eliminata solo dai Phoenix Suns in 7 partite. Dopo un anno di alti e bassi, nel 2008 Sam \u00e8 stato tagliato dai Clippers, che tentavano di liberare spazio salariale, e spinto dalla possibilit\u00e0 di giocare per il titolo si \u00e8 accasato ai rinati Boston Celtics. I verdi sono poi giunti fino alle finali NBA, vincendole in gara-6 sui Lakers e conquistando il loro 17\u00ba anello (e 3\u00ba personale per Cassell).\nIl 18 febbraio 2009, dopo non aver disputato nemmeno una partita della stagione in corso, viene ceduto ai Sacramento Kings per liberare spazio salariale in cambio di una seconda scelta futura. Il giorno seguente Cassell viene tagliato dai Kings.\nIl 21 maggio 2009 ha annunciato ufficialmente il ritiro, per entrare nello staff dei Washington Wizards come assistente allenatore."}
{"id": "76129", "revid": "125913784", "url": "https://it.wikipedia.org/wiki?curid=76129", "title": "Vsevolod \u0116mil'evi\u010d Mejerchol'd", "text": "Biografia.\nEsordisce come attore nella compagnia del Teatro d'Arte di Mosca guidata da Kostantin Stanislavskij e Vladimir Nemirovi\u010d-Dan\u010denko per poi passare alla regia nell'ambito di una propria formazione che fa il giro dei piccoli teatri della provincia russa. Nel 1905, gi\u00e0 noto impresario teatrale decide di tornare a Mosca, al Teatro D'Arte, da Stanislavskij, il quale organizza una nuova compagnia diretta dallo stesso abile Mejerchol'd. Nasce cos\u00ec l'importante periodo del Teatro Studio di Mosca. Segue un breve rapporto con l'attrice russa Vera Kommisar\u017eevskaja che gli affida la propria compagnia a San Pietroburgo; in questa citt\u00e0 Mejerchol'd lavora stabilmente fino allo scoppio della rivoluzione bolscevica dividendosi tra i due teatri imperiali, \"Teatro Aleksandriskij\" e \"Teatro Mariinskij\", in cui porta in scena spettacoli di prosa (\"Don Giovanni o Il convitato di pietra\" di Moli\u00e8re, \"L'uragano\" di Aleksandr Nikolaevi\u010d Ostrovskij) e di teatro musicale (\"Tristano e Isotta\" di Richard Wagner, \"Elettra\", \"Orfeo ed Euridice\").\nNel 1917 lascia i teatri imperiali e lavora nella sezione teatrale del Commissariato per l'Istruzione. La sua poetica ne \u00e8 profondamente condizionata: nel 1920 fonda a Mosca un nuovo teatro, il Teatr RSFSR 1 (\"Teatro Mejerchol'd\" dal 1923), e qui rivisita in chiave rivoluzionaria molti classici del teatro russo ed europeo (tra gli altri \"Albe\" di Verhaeren, 1920; \"Mistero-Buffo\" di Vladimir Majakovskij, 1921; \"Il revisore\" di Nikolaj Gogol', 1926; \"Che disgrazia l'ingegno!\" di Griboedov, 1928; \"Dama delle camelie\" di Alexandre Dumas, 1934; \"33 svenimenti\" da atti unici di Anton \u010cechov, 1935). A lui si devono la ricerca e le regole nel campo della biomeccanica dell'attore che avranno grande influenza nella pedagogia teatrale successiva. Si interess\u00f2 a numerosi saggi sulla tecnica registica e sull'arte della recitazione, scritti dal docente, attore e regista Aleksandr Pavlovi\u010d Lenskij.\nNegli anni trenta \u00e8 sempre pi\u00f9 nel mirino della critica ufficiale che lo accusa di trotskismo e di tendenze contrarie al realismo socialista e va incontro ai suoi anni pi\u00f9 bui; la stampa lo attacca, i suoi spettacoli vengono vietati ed \u00e8 sospeso l'avanzamento del suo progetto per la costruzione di un nuovo teatro. Il 17 dicembre 1937 la Pravda pubblica un violento attacco a firma Platon Michajlovi\u010d Ker\u017eencev in cui il teatro e l'intera carriera di Mejerchol'd vengono accusati di essere estranei e ostili alla societ\u00e0 sovietica. Il 20 giugno 1939 viene arrestato dopo essersi categoricamente rifiutato di sospendere le prove dell'opera \"Sem\u00ebn Kotko\" di Sergej Prokof'ev. Nei mesi successivi, sotto tortura, gli vengono estorte dichiarazioni in cui si dichiara militante antirivoluzionario e trockista. Il 1\u00ba febbraio 1940 \u00e8 condannato a morte, la sentenza \u00e8 eseguita il giorno successivo mediante fucilazione. Anche la moglie di Mejerchol'd, Zinaida Reich, attrice negli spettacoli del Teatro Mejerchol'd, viene uccisa in casa, accecata e massacrata a coltellate."}
{"id": "76130", "revid": "287204", "url": "https://it.wikipedia.org/wiki?curid=76130", "title": "Data Flow Diagram", "text": "Il Data Flow Diagram (abbreviato in DFD) \u00e8 un tipo di diagramma definito nel 1978 da Tom DeMarco nel testo \"Structured Analysis and Systems Specification\" per aiutare nella definizione delle specifiche.\n\u00c8 una notazione grafica molto usata per i sistemi informativi e per la descrizione del flusso di dati in quanto permette di descrivere un sistema per livelli di astrazione decrescenti con una notazione di specifica molto \"intuitiva\".\nAttraverso i Data Flow Diagram si definiscono soprattutto come fluiscono (e vengono elaborate) le informazioni all'interno del sistema, quindi l'oggetto principale \u00e8 il flusso delle informazioni o, per meglio dire, dei dati. Motivo per il quale diventa fondamentale capire dove sono immagazzinati i dati, da che fonte provengono, su quale fonte arrivano, quali componenti del sistema li elaborano.\nComponenti.\nLe componenti di questo tipo di diagramma sono:\nFunzioni.\nLe funzioni rappresentano unit\u00e0 di elaborazione dei dati: \nFlusso di dati.\nLe frecce collegano i diversi componenti di un diagramma tra loro:\nArchivi.\nGli archivi sono dei depositi permanenti di informazione:\nAgenti esterni.\nGli Agenti esterni rappresentano delle entit\u00e0 esterne al sistema:\nModellazione.\nUn generico sistema \u00e8 sempre rappresentabile nel seguente modo:\nSe gli ingressi e/o le uscite sono molteplici si introducono nuovi flussi.\nQuesto tipo di rappresentazione ha un livello di astrazione elevato e individua solo l'interfaccia tra il sistema e il mondo esterno per cui vanno inseriti altri dettagli raffinando le funzioni. Ogni funzione, infatti, \u00e8 a sua volta specificabile mediante un Data Flow Diagram per cui \u00e8 possibile ottenere diversi livelli con sempre maggiore definizione.\nCriteri di stesura.\nNella stesura si ignora l'inizializzazione del sistema, la gestione degli errori e la terminazione, il sistema si immagina come \"up &amp; running\".\nSi ignorano anche le sincronizzazioni ed il flusso di controllo tra processi.\nIndividuare sempre le entrate e le uscite di un diagramma.\nQualora i dati gestiti fossero particolarmente strutturati, si affianca al Data Flow Diagram un sistema complementare.\nLimiti.\nQuesta notazione, quindi, presenta dei limiti consistenti:\nQuindi il Data Flow Diagram \u00e8 adatto ad una descrizione rapida e intuitiva per cui non \u00e8 una notazione operazionale proprio perch\u00e9 alcuni aspetti non sono chiariti.\nPer questo motivo si parla di notazione semiformale perch\u00e9 la sintassi \u00e8 precisa, ma la semantica non lo \u00e8.\nSono stati progettati diversi metodi per rimediare a queste difficolt\u00e0 che possono essere classificati nel seguente modo:"}
{"id": "76132", "revid": "4175", "url": "https://it.wikipedia.org/wiki?curid=76132", "title": "Sei Nazioni 2005", "text": "Il torneo di rugby Sei nazioni 2005 si disput\u00f2 dal 5 febbraio al 19 marzo 2005\nIl Galles riscatt\u00f2 il Cucchiaio di Legno di due anni prima e conquist\u00f2 torneo, grande Slam e Triplice Corona.\nL'Italia chiuse con il Whitewash che sanc\u00ec la fine dell'era di John Kirwan."}
{"id": "76135", "revid": "9", "url": "https://it.wikipedia.org/wiki?curid=76135", "title": "Brunei Darussalam", "text": ""}
{"id": "76138", "revid": "767487", "url": "https://it.wikipedia.org/wiki?curid=76138", "title": "Distretto di Beja", "text": "Il distretto di Beja \u00e8 un distretto del Portogallo. Apparteneva alla provincia tradizionale del Basso Alentejo (\"Baixo Alentejo\"). Confina con i distretti di Set\u00fabal e \u00c9vora a nord, con la Spagna (province di Badajoz e di Huelva) a est, con il distretto di Faro a sud e con l'Oceano Atlantico a ovest. La superficie \u00e8 di 10.225\u00a0km\u00b2 (maggior distretto portoghese), la popolazione residente (2001) \u00e8 di 161.211 abitanti. Il capoluogo del distretto \u00e8 Beja.\nSuddivisione amministrativa.\nIl distretto di Beja \u00e8 diviso in 14 comuni:\nNell'attuale divisione principale del paese, il distretto \u00e8 interamente compreso nella regione Alentejo. Per quanto riguarda le subregioni, il Basso Alentejo (\"Baixo Alentejo\") comprende 13 comuni, mentre il comune di Odemira appartiene all'Alentejo Litorale (\"Alentejo Litoral\"). In sintesi:\nGeografia fisica.\nIl distretto di Beja corrisponde alla parte meridionale della pianura dell'Alentejo, irrigata da corsi d'acqua spesso brevi e secchi in estate, con alcune colline basse e poco inclinate.\nLa principale caratteristica del distretto \u00e8 la valle del fiume Guadiana, che attraversa la parte orientale da nord a sud. Il fiume divide la pianura principale da un territorio che si trova tra la Guadiana e la frontiera spagnola che, insieme ai monti dell'Algarve che costituiscono il confine meridionale del distretto (Serra de Monchique, Serra do Caldeir\u00e3o e Serra de Espinha\u00e7o de C\u00e3o) sono le aree pi\u00f9 accidentate e alte del distretto. La Serra da Adi\u00e7a e i primi contrafforti della Sierra Morena spagnola superano i 500 m s.l.m. Oltre a queste elevazioni, la Serra do Cercal, al confine con il distretto di Set\u00fabal presso Vila Nova de Milfontes e la Serra do Mendro al confine con il distretto di \u00c9vora, a nord di Vidigueira, sono degne di nota, raggiungendo rispettivamente 341 e 412 m s.l.m.\nNella rete idrografica, oltre alla Guadiana e dei suoi affluenti, vi sono altri due bacini idrografici rilevanti: quello del Sado, che nasce nel distretto vicino a Ourique e scorre verso il distretto di Set\u00fabal, e quello del fiume Mira, che nasce nella Serra do Caldeir\u00e3o e sfocia nell'Oceano Atlantico presso Vila Nova de Milfontes. Oltre a questi bacini, nel distretto penetra parte dei bacini dei fiumi Arade, la cui sorgente \u00e8 molto vicina a quella del Mira, ma si dirige verso l'Algarve e Ribeira de Seixe, la cui valle costituisce la frontiera con il distretto di Faro. Nel distretto di Beja si trovano alcune grandi dighe, tra cui la pi\u00f9 grande del paese, la diga dell'Alqueva (sulla Guadiana, divisa con la Spagna e il distretto di \u00c9vora), la diga di Chan\u00e7a (sul fiume Chan\u00e7a, divisa con la Spagna), la diga di Santa Clara (fiume Mira), la diga del Monte da Rocha (fiume Sado), la diga del Roxo (Ribeira do Roxo) e la diga di Odivelas (Ribeira de Odivelas).\nLa costa \u00e8 rocciosa e si estende quasi in linea retta da nord a sud. Le uniche interruzioni sono l'estuario del Mira e il Capo Sard\u00e3o."}
{"id": "76140", "revid": "339392", "url": "https://it.wikipedia.org/wiki?curid=76140", "title": "Rimini Miramare", "text": ""}
{"id": "76142", "revid": "709565", "url": "https://it.wikipedia.org/wiki?curid=76142", "title": "Distretto di Faro", "text": "Il distretto di Faro \u00e8 un distretto del Portogallo continentale, coincidente con la provincia tradizionale dell'Algarve. Confina con il distretto di Beja a nord, con la Spagna (provincia di Huelva) a est e con l'Oceano Atlantico a sud e a ovest. La superficie \u00e8 di 4.960\u00a0km\u00b2 (10\u00ba maggior distretto portoghese), la popolazione residente (2001) \u00e8 di 395.208 abitanti. Capoluogo del distretto \u00e8 Faro.\nIl distretto \u00e8 diviso in 16 comuni:\nL'Algarve \u00e8 l'unica regione portoghese perfettamente definita e, quindi, l'unica a non avere una divisione amministrativa confusa. Il distretto di Faro corrisponde sia alla provincia tradizionale sia alla regione moderna dell'Algarve, e ne costituisce un'unica omonima subregione statistica."}
{"id": "76143", "revid": "1590006", "url": "https://it.wikipedia.org/wiki?curid=76143", "title": "Yemen", "text": "Lo Yemen (: ; ), raramente Iemen, \u00e8 uno Stato posto all'estremit\u00e0 meridionale della Penisola araba; il suo nome ufficiale \u00e8 Repubblica dello Yemen ().\nLa repubblica, oltre al territorio continentale, comprende l'arcipelago di Socotra, composto da quattro isole di cui l'isola di Socotra nell'Oceano Indiano, e gli arcipelaghi di Perim, Kamaran e Zuqur-H\u0101n\u012bsh nel Mar Rosso.\nConfina a nord con l'Arabia Saudita, a est con l'Oman, a ovest con il mar Rosso, a sud con il golfo di Aden. La sua capitale \u00e8 San'a.\nEconomicamente lo Yemen \u00e8 tra i Paesi pi\u00f9 poveri del mondo, con condizioni di sottosviluppo diffuso e dipendenza pressoch\u00e9 totale da aiuti esterni, nonostante indubbi progressi siano stati fatti dal 1990, anno della riunificazione.\nStoria.\nLo Yemen \u00e8 uno dei pi\u00f9 antichi centri di civilizzazione del mondo. Fino almeno dal secondo millennio a.C. nella regione si sono insediate popolazioni che hanno sfruttato le particolari caratteristiche orogenetiche del territorio. Ricco di alture e di corsi d'acqua a carattere perenne, lo Yemen (dalla radice semitica &lt;y-m-n&gt;, lett. \"destro\" o \"meridionale\") ospita un tipo di vegetazione che produce sostanze particolarmente appetite dalle culture circostanti, che gli antichi Greci chiamavano \"aromata\" e che, sinteticamente, possiamo riferire essenzialmente all'incenso.\nLa capacit\u00e0 di influire idrograficamente sul territorio permise, fin dalle epoche pi\u00f9 antiche, ai Sabei che colonizzarono il paese di mettere a frutto la fertilit\u00e0 del suolo, tanto da legittimare il detto beduino secondo cui lo Yemen \u00e8 un posto in cui non sono necessarie le provviste perch\u00e9 la natura d\u00e0 tutto.\nTra il IX secolo a.C. e il VI secolo, nello Yemen si svilupparono diversi regni: Sab\u00e0, quello di Awsan, dei Minei, dei Qatabanici, del \u1e24a\u1e0dramawt e quello himyarita, e altri ancora che controllavano diversi importanti centri commerciali.\nLo Yemen era noto agli antichi romani come \"Arabia Felix\" per via dei suoi lucrosi traffici commerciali. Augusto prov\u00f2 a conquistarla, ma la spedizione fall\u00ec. Intorno al 520 fu annessa al regno etiope di Aksum e nel 570 all'impero persiano dei Sasanidi.\nA seguito della distruzione di Ma\u02berib molti Sabei, tra la fine del VI secolo e l'inizio del VII secolo abbandonarono la regione e migrarono nel Nord Africa e nella parte settentrionale della penisola Araba.\nDal VII secolo il Paese segu\u00ec la sorte del califfato, dapprima quello omayyade e poi abbaside, pur godendo di ampi spazi di autonomia sostanziale a causa di una sempre maggiore \"perifericit\u00e0\", sfruttata da vari movimenti ereticali islamici per sfuggire alla repressione delle autorit\u00e0 sunnite di Damasco dapprima e di Baghdad successivamente. Cos\u00ec il Kharigismo ibadita e quindi l'alidismo pi\u00f9 estremo (che prese le forme dello Zaydismo) s'impiantarono in modo pi\u00f9 o meno indisturbato nelle aspre regioni yemenite.\nCome il resto della Penisola araba, anche lo Yemen prese a muoversi nell'orbita dell'Egitto, il Paese che, con le sue coste orientali che s'affacciano sul Mar Rosso, aveva minori problemi per mantenere un accettabile interscambio con le regioni yemenite.\nNello Yemen si susseguirono dinastie locali, la pi\u00f9 interessante delle quali, tra il IX e i primi dell'XI secolo, fu quella zaydita, del tutto rispettosa nei confronti del califfato abbaside.\nNelle aree fra Janad e in \u1e24a\u1e0dramawt sorse allora la dinastia yu\u02bffiride, chiamata a reggere il governatorato yemenita settentrionale proprio da uno Ziyadide, mentre cominciava ad affermarsi nel paese lo Sciismo zaydita e quello ismailita-fatimide che ai primi del X secolo si era impadronito dell'Egitto.\nGli Zayditi, sotto la guida di Ya\u1e25y\u0101 b. al-\u1e24usayn al-Rass\u012b (il futuro al-H\u0101d\u012b il\u0101 l-\u1e24aqq), assunsero il controllo dell'oasi di Najr\u0101n, avviando una dinastia che, a causa del suo nome, fu chiamata rasside, in grado di sopravvivere fino alla fine del XIV secolo.\nI Fatimidi intanto riuscirono a tessere un'abile tela politica che port\u00f2 infine al potere nel meridione yemenita la dinastia sulayhide (1047-1138), a essi fedele, sostituendosi a quella yu\u02bffiride. Fra tutte le personalit\u00e0 di questa dinastia merita una speciale menzione una donna che govern\u00f2 con mano ferma i domini del suo defunto marito \u02bfAl\u012b al-\u1e62ulay\u1e25\u012b: la \"Sayyida al-\u1e24urra\" (La Signora Libera), Arw\u0101 bint A\u1e25mad, nota anche come la \"piccola Bilq\u012bs\", in grado di regnare con grande intelligenza ed energia per 53 anni (1084-1137).\nTra il 1099 e il 1173 \u1e62an\u02bf\u0101\u02be cadde sotto le mani dei Ban\u016b \u1e24\u0101tim, sultani di Hamd\u0101n, mentre \u02bfAl\u012b b. Mahd\u012b (il cui Islam era venato di elementi kharigiti) cercava di ritagliarsi un suo proprio dominio. Proprio per sfuggire a questo pericolo incombente, la citt\u00e0 di Zab\u012bd si appell\u00f2 all'allora vizir dei Fatimidi, Saladino, che invi\u00f2 nello Yemen per \"pacificarlo\" suo fratello Shams al-D\u012bn T\u016br\u0101nsh\u0101h.\nPi\u00f9 tardi, dopo una serie di governatori ayyubidi il Paese fu affidato alla dinastia vassalla dei Rasulidi, che si dimostrarono governanti non disprezzabili, riuscendo a dare nuovo impulso anche culturale e architettonico allo Yemen.\nA met\u00e0 del XV secolo la dinastia divenne preda dei soldati schiavi (mamelucchi) dei Rasulidi e di una famiglia loro avversa: quella dei Tahiridi (da \u1e6c\u0101hir b. Ma\u02bf\u016bkha), uno dei signori del Juban e di al-Miqr\u0101na.\nNel XVI secolo, fino al XX secolo lo Yemen entr\u00f2 a far parte dell'Impero ottomano (anche se lo Zaydismo di fatto seguit\u00f2 a governarne le regioni pi\u00f9 interne) che aveva conquistato l'Egitto e la Siria e che per vari motivi (strategici certamente, ma anche spirituali) volle a tutti i costi prendere il controllo della Penisola araba, pur contentandosi nei fatti di controllare le sole citt\u00e0 costiere e che, in alcuni momenti, prese il controllo anche delle zone pi\u00f9 meridionali.\nIl Nord dello Yemen divenne indipendente dall'Impero ottomano nel 1918 e nel 1962 vi fu proclamata la Repubblica Araba dello Yemen.\nNel 1839 l'Impero britannico aveva occupato il porto della citt\u00e0 di Aden e ne aveva fatto una colonia, circondata da alcuni protettorati su cui esercitava un'effettiva influenza. Nel 1967 i britannici, sotto la spinta di forze insurrezionaliste, fomentate soprattutto dall'Egitto, si ritirarono e qui nel 1970 fu instaurato il regime marxista della Repubblica Democratica Popolare dello Yemen, nota anche come Yemen del Sud. Nel 1978 inizi\u00f2 nel Nord il governo assolutista di \u02bfAl\u012b \u02bfAbd All\u0101h \u1e62\u0101le\u1e25.\nLe posizioni rivoluzionarie del governo dello Yemen del Sud hanno causato il suo isolamento all'interno della penisola arabica. Le monarchie assolute della regione si considerano minacciate, considerando lo Yemen del Sud come l'avanguardia di potenziali movimenti rivoluzionari nei loro stessi stati. Questi, in particolare l'Arabia Saudita, promuovono l'isolamento economico del paese e sostengono le incursioni armate dei gruppi di opposizione, costringendo il regime a concentrarsi sulle spese militari e di difesa a scapito dello sviluppo. Lo Yemen meridionale \u00e8 stato oggetto di diversi interventi militari: dall'Arabia Saudita nell'ottobre 1968, dicembre 1969 e novembre 1970; dallo Yemen del Nord nel settembre e ottobre 1972; e gli aerei britannici hanno bombardato la citt\u00e0 di Hauf nel maggio 1972. Le difficolt\u00e0 economiche sono ulteriormente aggravate dalla chiusura del canale di Suez a partire dal giugno 1967 (su cui si basava gran parte delle attivit\u00e0 del porto di Aden) e dalla fuga dell'\u00e9lite economica privata. L'entroterra, prevalentemente desertico, ha un potenziale limitato.\nNonostante questo ambiente ostile, il regime dello Yemen meridionale sta adottando importanti riforme politiche, sociali ed economiche: istruzione universale, servizi sanitari gratuiti, uguaglianza formale per le donne. Anche il governo sta cercando di combattere il tribalismo. Il divario tra le condizioni di vita rurale e quelle urbane \u00e8 notevolmente ridotto; il regime, alcuni dei cui leader erano di origine rurale, ha fatto in modo che la campagna non fosse trascurata nonostante la bassa densit\u00e0 di popolazione e le dimensioni geografiche del paese. Tuttavia, i ricorrenti conflitti tra le fazioni all'interno del governo finiranno per minare la sua credibilit\u00e0.\nDopo alcuni anni di trattative, il 22 maggio 1990 i due Stati yemeniti si riunirono in un unico Stato, l'attuale Yemen. Nel luglio 1994 alcuni ufficiali e politici di ispirazione marxista proclamarono la secessione della regione meridionale dello Yemen che assunse il nome di \"Repubblica Democratica dello Yemen\" con capitale Aden. Non riconosciuto a livello internazionale, questo tentativo di secessione venne stroncato in due settimane di combattimenti dalle forze governative. Non si verificarono rappresaglie di rilievo e fu garantita l'amnistia ai combattenti e ai membri della frangia secessionista, con l'eccezione dei capi che riuscirono in buona parte a fuggire all'estero. Successivamente vennero avviate riforme politiche allo scopo di evitare nuove possibili ribellioni, in particolare venne stabilita l'elezione del Presidente della Repubblica con voto popolare.\nIl 27 febbraio 2012 \u1e62\u0101le\u1e25, a seguito della Primavera Araba, ha formalmente ceduto il potere al suo ex vice, \u02bfAbd Rabbih Man\u1e63\u016br H\u0101d\u012b.\nIl 22 gennaio 2015, a seguito di un tentativo di colpo di Stato da parte della importante minoranza zaydita Huthi, il presidente, \u02bfAbd Rabbih Man\u1e63\u016br H\u0101d\u012b, e il Primo ministro, Kh\u0101lid Ba\u1e25\u0101\u1e25, uomo di compromesso fra il passato regime e le figure uscite dalla Primavera Araba, hanno rassegnato le dimissioni. La Costituzione del Paese affida dunque la carica di presidente \"ad interim\" al presidente del Parlamento, figura ritenuta vicina al predecessore di H\u0101d\u012b, \u1e62\u0101le\u1e25. A seguito della situazione di caos istituzionale quattro amministrazioni regionali del sud del Paese hanno confermato di non prendere pi\u00f9 ordini dal governo centrale.\nIl 21 febbraio 2015 H\u0101d\u012b abbandon\u00f2 \u1e62an\u02bf\u0101\u02be per Aden, sua citt\u00e0 natale e sua roccaforte nel Sud del Paese. Immediatamente diram\u00f2 una trasmissione televisiva in cui smentiva le proprie dimissioni, condannava il colpo di Stato e invocava il proprio riconoscimento quale Presidente costituzionale dello Yemen. In marzo, H\u0101d\u012b dichiarava Aden \"capitale transitoria\".\nIl 25 marzo 2015, per fermare l'avanzata degli Huthi nella guerra civile yemenita, uomini delle forze di terra e 100 aerei dell'aeronautica militare dell'Arabia Saudita - forte del sostegno di 10 Paesi arabi (quelli del Golfo, oltre che dell'Egitto, del Sudan, del Marocco e della Giordania) - hanno colpito le posizioni degli Huthi nella pi\u00f9 imponente azione bellica mai effettuata dal Regno, nell'evidente tentativo di riportare al potere \u02bfAbd Rabbih Man\u1e63\u016br H\u0101d\u012b (riparato nel frattempo a Riyad), distruggendo le scarse attrezzature militari degli insorti sciiti e acquisendo il totale controllo degli spazi aerei yemeniti.\nLa Repubblica Islamica dell'Iran non ha mancato di levare la sua voce di protesta, ammonendo l'Arabia Saudita a fermare immediatamente il suo intervento militare.\nNell'ottobre 2015 Amnesty International ha diffuso un rapporto nel quale accusa l'Arabia Saudita di crimini di guerra in Yemen, in particolare per l'uso di bombe a grappolo e bombardamenti di scuole e altri obiettivi civili, soprattutto nel governatorato di \u1e62a\u02bfda, tenuto dagli Huthi. Il 26 ottobre e il 2 dicembre, l'Arabia Saudita ha bombardato due cliniche di Medici senza Frontiere, a \u1e62a\u02bfda e ad al-\u1e24\u016bb\u0101n. Nell'aprile 2016, Human Rights Watch denuncia che a marzo sono state usate da parte dell'Arabia Saudita bombe a grappolo di fabbricazione statunitense contro la cittadina di Mastaba, uccidendo 107 civili, tra cui 25 bambini - il secondo attacco per numero di morti in Yemen. Nel corso del 2016, diventa chiaro nella stampa internazionale che l'Arabia Saudita riceve un consistente aiuto sotto forma di armi e denaro da parte di alcuni paesi occidentali (soprattutto Stati Uniti e Gran Bretagna, ma anche l'Italia). Secondo l'ONU, quasi yemeniti sono stati uccisi nel corso di un anno dall'inizio dell'attacco saudita (marzo 2015), tra cui bambini, e feriti altri .\nGeografia.\nLo Yemen si trova nel medio oriente, nel sud della penisola araba, confinante con il mar Arabico, il golfo di Aden e il mar Rosso e a est con l'Oman e a nord con l'Arabia Saudita. Le frontiere con l'Arabia Saudita sono state definite con esattezza solo recentemente, in quanto si tratta di territori per larga parte disabitati.\nAppartengono allo Yemen le isole Hanish e l'isola di Zuqar, l'isola di Kamaran e di Perim, tutte nel mar Rosso, mentre l'isola yemenita di Socotra si trova nel mar Arabico.\nCon una superficie di lo Yemen \u00e8 il 49\u00ba stato per estensione territoriale (viene dopo la Francia). Per dimensioni si pu\u00f2 comparare alla Thailandia.\nConfini.\nConfina a nord con l'Arabia Saudita e a est con l'Oman. Le sue coste sono bagnate a ovest dal Mar Rosso e a sud dal Golfo di Aden (Oceano Indiano).\nMorfologia.\nLo Yemen, dal punto di vista geografico, si pu\u00f2 dividere in quattro regioni principali: le pianure costiere a occidente, gli altopiani occidentali, quelli centrali e il deserto del Rub' al-Khali a est.\nLe pianure costiere dette \"Tih\u0101ma\" (terre calde), sono molto aride. Nonostante ci\u00f2 sono presenti diverse lagune, anche malsane, risultando infestate da insetti portatori della malaria.\nLe \"Tih\u0101ma\" terminano bruscamente ai piedi degli altopiani occidentali. Quest'area di rilevi collinari e montani \u00e8 oggi intensivamente terrazzata per far fronte al fabbisogno di cibo, presenta la pi\u00f9 alta quantit\u00e0 di precipitazioni d'acqua della Penisola araba; si passa dai all'anno delle zone pi\u00f9 aride ai annui di Ta'izz, e agli oltre di Ibb. Qui l'agricoltura si presenta molto diversificata, con predominanza di colture di sorgo, ma con la presenta di coltivazioni di cotone e di alberi da frutta, tra cui il mango. Notevole \u00e8 la differenza delle temperature tra il giorno e la notte. In questa regione si trovano corsi d'acqua perenni. L'evaporazione nella Tih\u0101ma \u00e8 per\u00f2 cos\u00ec forte che i corsi d'acqua provenienti dagli altopiani non raggiungono il mare, anche se contribuiscono a formare consistenti riserve di falde acquifere.\nGli altopiani centrali si trovano a un'altezza superiore ai . Quest'area riceve minori precipitazioni rispetto agli altopiani occidentali perch\u00e9 posta al riparo delle montagne, ma riceve comunque pioggia a sufficienza perch\u00e9 si possano realizzare colture estensive, tanto di frumento quanto di orzo. Qui le temperature diurne sono tra le pi\u00f9 elevate della Terra: variazioni tra i del giorno agli della notte sono considerate normali. La capitale San'a si trova in questa regione. La montagna pi\u00f9 alta dell'altopiano yemenita \u00e8 il Jabal Nabi Shuab di \nIl deserto del Rub\u02bf al-Kh\u0101l\u012b a est si trova a un'altitudine molto inferiore, generalmente sotto i e non riceve quasi alcuna precipitazione piovosa. \u00c8 popolato unicamente da beduini che allevano mandrie di dromedari.\nIdrografia.\nLo Yemen \u00e8 caratterizzato dai solchi dei \"widy\u0101n\" (pl. di \"w\u0101d\u012b\"), che attraversano varie zone del paese e hanno percorsi differenti tra loro; nella fascia occidentale l'orlo dell'altopiano essi sono corsi d'acqua veloci e a regime torrentizio, che scendono dalla scarpata sia verso il mare (w\u0101d\u012b Saham), sia verso i deserti dell'interno (w\u0101d\u012b Adhana); al centro del territorio, su un tratto parallelo alla linea di costa scorre, per ca. , il maggiore dei fiumi yemeniti, il w\u0101d\u012b \u1e24a\u1e0dramawt (che poi, in direzione della foce, assume il nome diw\u0101d\u012b al-Masila). Nella fascia orientale i \"widy\u0101n\" si perdono per lo pi\u00f9 nelle sabbie del deserto.\nClima.\nIl clima \u00e8 prevalentemente tropicale; sulla costa le estati sono molto calde e umide, temperate sugli altopiani. I periodi migliori per visitare gli altopiani sono marzo-aprile e ottobre-novembre. Sulle coste il periodo pi\u00f9 adatto va da dicembre a febbraio; le temperature vanno dai 24 gradi di gennaio ai 32 di giugno ad Aden, mentre a San'aa si hanno medie massime di e minime persino di ; per quanto riguarda le precipitazioni, sono pi\u00f9 frequenti nelle aree montuose, mentre nelle zone interne sono scarse e il terreno \u00e8 perlopi\u00f9 arido.\nSociet\u00e0.\nDemografia.\nLo Yemen \u00e8 quasi esclusivamente abitato da cittadini di etnia araba. Il 93% della popolazione \u00e8 composto da yemeniti, il resto sono somali (3%), afro-yemeniti (2%) ed europei (1%). Nel 2018 la popolazione era di di abitanti, con una densit\u00e0 per chilometro quadrato di 44,7 abitanti e un tasso di crescita del 2,58% annuo nel 2012.\nReligione.\nL'Islam \u00e8 religione di stato nello Yemen ed \u00e8 praticato dalla quasi totalit\u00e0 della popolazione. Circa il 47% dei musulmani locali \u00e8 sciita e il 53% sunnita, secondo l'UNHCR. I sunniti seguono primariamente la scuola Shafi'i ma sono presenti gruppi significativi di seguaci delle scuole Maliki e Hanbali. Gli sciiti sono soprattutto di confessione Zaydita con importanti minoranze Ismailite e Duodecimane.\nI sunniti predominano nel sud e sudest del paese, gli zaiditi/sciiti nel nord e nordovest, mentre gli ismailiti si trovano nelle principali citt\u00e0 come Sana'a e Ma'rib. Nelle grandi citt\u00e0 vi sono comunit\u00e0 miste fra queste distinte confessioni e scuole giuridiche. Appena lo 0.05% degli Yemeniti \"non\" \u00e8 musulmano \u2013 si tratta di seguaci del Cristianesimo, del Giudaismo, dell'Induismo, o di persone senza affiliazione religiosa.\nLa millenaria e importante presenza ebraica nello Yemen, gi\u00e0 gravemente indebolita dalla massiccia emigrazione causata nei primi anni Cinquanta del XX secolo dalla nascita dello Stato di Israele, assai male accolta dai musulmani, si sarebbe conclusa nel 2009 quando quelli che si ritenevano essere gli ultimi esponenti della comunit\u00e0, minacciati sia da al-Q\u0101\u02bfida che dai ribelli sciiti, sono emigrati in Israele e negli Stati Uniti.\nLingue.\nAnche se la lingua nazionale \u00e8 l'arabo (parlato in diversi dialetti regionali), lo Yemen \u00e8 una delle madrepatrie della famiglia di lingue semitiche, che include anche le lingue non arabe dell'antico regno dei sabei. A Socotra gli abitanti parlano un loro dialetto, il soqotri.\nL'inglese \u00e8 insegnato come lingua straniera nelle scuole pubbliche, anche se la qualit\u00e0 dell'istruzione pubblica \u00e8 bassa. Il numero di persone che parlano l'inglese nello Yemen \u00e8 basso se comparato a quello di altri Paesi arabofoni, come l'Egitto, il Libano o l'Arabia Saudita. Le scuole private hanno inserito nel proprio insegnamento anche lo studio del francese.\nOrdinamento dello stato.\nLo Yemen, secondo la costituzione del 1991 pi\u00f9 volte modificata, \u00e8 una repubblica presidenziale. \nSuddivisione amministrativa.\nDal febbraio del 2004, lo Yemen \u00e8 suddiviso in 20 governatorati e una municipalit\u00e0.\nPolitica.\nLo Yemen \u00e8 una repubblica con una legislatura bicamerale. Secondo la Costituzione del 1991 oltre al presidente possono essere eletti all'Assemblea 301 posti di rappresentanti, e 111 membri del Consiglio della Shura. Il presidente \u00e8 il capo dello Stato, e il primo ministro \u00e8 il capo del governo.\nLa Costituzione del 1991 prevede che il presidente sia eletto dal voto popolare da almeno due candidati approvati da almeno quindici membri del Parlamento. Il primo ministro, a sua volta, \u00e8 nominato dal presidente e deve essere approvato da due terzi del Parlamento. Il mandato presidenziale \u00e8 di sette anni e il mandato parlamentare \u00e8 di sei anni. Il suffragio \u00e8 universale per coloro che hanno raggiunto la maggiore et\u00e0 (18 anni), ma solo i musulmani hanno diritto di voto.\nPolitica estera.\nLo Yemen \u00e8 uno dei membri fondatori della Lega Araba. Ammessa alle Nazioni Unite nel 1947. Le divisioni interne allo Yemen stanno avendo anche un riflesso internazionale: il Presidente yemenita \u02bfAbd Rabbo Man\u1e63\u016br H\u0101d\u012b, nel luglio del 2012, ha denunciato la scoperta di una rete di cellule iraniane creata, secondo le accuse della autorit\u00e0 locali, per finanziare e sostenere il movimento separatista degli Huthi. La scoperta della cellula iraniana ha innescato una crisi diplomatica tra Iran e Yemen, con il rifiuto del Presidente di Sana'a di incontrare il Presidente iraniano Ahmadinejad. Nel maggio 2012, un articolo del Guardian riportava la notizia che un attivista proveniente dal sud dello Yemen era stato avvicinato da agenti iraniani allo scopo di formare un movimento secessionista nel sud del Paese. Dopo il primo approccio, i diversi attivisti erano stati poi trasferiti a Damasco per incontrare rappresentanti del Governo iraniano presso l'Ambasciata dell'Iran in Siria. Nonostante il comune dialetto e la comune religione, anche le relazioni diplomatiche con la vicina Arabia Saudita hanno subito diverse crisi, dovute a dispute di tipo territoriale, particolarmente sulla linea di confine tra i due Paesi. Si tratta di un lontano conflitto, ancora non totalmente sanato nonostante il Trattato di \u1e6c\u0101\u02beif del 1934.\nL'Arabia Saudita sostiene il presidente ufficiale Hadi che, per evitare gli arresti domiciliari a febbraio, ha insediato ad Aden la nuova capitale provvisoria del suo Governo. Il 19 marzo 2015 gli Huthi hanno bombardato con aerei da guerra il palazzo presidenziale ad Aden, dando corso a una vera e propria guerra civile. Nel Paese pi\u00f9 povero del Golfo, \u00e8 presente uno dei pi\u00f9 forti bracci di al-Q\u0101\u02bfida, quello attivo in Yemen.\nIl 20 marzo 2015 un duplice attacco suicida ha colpito a mezzogiorno, durante la preghiera del venerd\u00ec, due moschee nella capitale \u1e62an\u02bf\u0101\u02be, le moschee sciite huthi di Badr e al-Hash\u016bsh, con un bilancio di 137 morti. Mentre al-Q\u0101\u02bfida si \u00e8 gi\u00e0 distanziata dall'attacco, su Twitter il califfato ha fatto girare un comunicato nel quale promette che l'azione sar\u00e0 solo la prima \u201cdi un'inondazione\"; secondo la Casa Bianca \u00e8 tutta da verificare la reale presenza dell'Isis nel Paese. Si tratta solo di propaganda, ha detto il portavoce Earnest. Con quest'atto si verifica la contrapposizione interna ai musulmani, fra Huthi e Isis.\nSu iniziativa e con la \"leadership\" politica e militare dell'Arabia Saudita, ad aprile 2015, il Consiglio di cooperazione del Golfo incluso il Qatar ha deliberato un intervento militare nella guerra interna yemenita. Al CCG si sono aggiunti Marocco, Giordania, Sudan e Pakistan. Mentre Obama firma un pre-accordo con l'Iran sul programma nucleare, a cui sono contrari tanto Israele quanto i Paesi del Golfo, l'Arabia prende le distanze dal suo storico alleato statunitense attaccando gli Houthi, che sono sostenuti dall'Iran.\nOrdinamento scolastico.\nA differenza della scuola primaria italiana, quella yemenita dura 9 anni, obbligatoria, e forma i bambini dai 6 ai 15 anni di et\u00e0. La scuola secondaria dura invece 3 anni: nel primo anno tutti seguono un programma generale, per poi nel secondo sceglierne uno letterario o scientifico. In alternativa possono optare per una scuola secondaria tecnica che offre formazione professionale, o per una che forma personale sanitario, o, ancora, una scuola secondaria agraria. La scuola terziaria, invece, \u00e8 un livello di istruzione introdotto solo negli Settanta, quando fu fondata l'Universit\u00e0 di Sana'a. Il tasso di alfabetizzazione degli adulti nel 2010 \u00e8 stato del 63,9 % e il governo si \u00e8 impegnato a ridurre l'analfabetismo a meno del 10 % entro il 2025. Nello Yemen la formazione di base \u00e8 composta da 9 anni di istruzione elementare obbligatoria per i bambini di et\u00e0 compresa tra 6-14 anni. Un progetto di sette anni per migliorare la qualit\u00e0 e l'efficienza dell'istruzione secondaria, concentrandosi sui bambini nelle zone rurali, \u00e8 stato approvato dalla Banca Mondiale nel marzo 2008. A seguito di questo, lo Yemen ha aumentato la sua spesa per l'istruzione dal 4,5% del PIL nel 1995 al 9,6% nel 2005. Nel 2016, il tasso di arruolamento per entrambi i sessi era del 78% nel livello primario, del 39% nel livello secondario e del 5% nel livello terziario. Le iscrizioni femminili, per\u00f2, sono drammaticamente diverse tra le regioni: a livello primario, \u00e8 tipicamente superiore al 50% nelle aree urbane e spesso meno della met\u00e0 di quelle nelle aree rurali.\nSistema sanitario.\nSecondo le stime del 2009, l'aspettativa di vita nello Yemen \u00e8 63 anni. Nonostante i significativi progressi che lo stato ha fatto per ampliare e migliorare il proprio sistema sanitario negli ultimi dieci anni, quest'ultimo rimane gravemente sottosviluppato. Le spese totali per l'assistenza sanitaria nel 2009 costituivano il 5,6% del prodotto interno lordo. In quello stesso anno, la spesa pro capite per la sanit\u00e0 \u00e8 stata molto bassa rispetto ad altri paesi del Medio Oriente, circa 34 dollari pro capite secondo l'Organizzazione Mondiale della Sanit\u00e0. Secondo la Banca Mondiale, il numero di medici nello Yemen \u00e8 aumentato in media di oltre il 7% tra il 1995 e il 2000, ma a partire dal 2009 c'era una densit\u00e0 di 0,3 medici per persone. Nel 2009 lo Yemen aveva solo una densit\u00e0 di posti letto disponibili di circa lo 0,7 per persone. I servizi sanitari sono particolarmente scarsi nelle aree rurali, solo il 25% delle zone rurali sono coperte dai servizi sanitari, rispetto all'80% delle aree urbane. La maggior parte dei decessi infantili sono causate da malattie per le quali esistono vaccini. Inoltre Sana'a potrebbe diventare la prima capitale al mondo a corto di acqua potabile.\nForze armate.\nLe forze armate dello Yemen sono lo Yemen Army (esercito) la Marina Militare yemenita (Yemen Navy) e l'Air Force (l'aeronautica militare yemenita). Una profonda riorganizzazione delle forze armate \u00e8 in corso; le forze aeree unificate e le difese aeree sono ora sotto un unico comando. La marina ha la base ad Aden e il totale delle forze armate conta circa persone attive. Il comandante delle forze armate \u00e8 il Maresciallo Abd Rabbuh Mansur al- Hadi che \u00e8 anche il Presidente dello Yemen. Il numero del personale militare nello Yemen \u00e8 relativamente alto, infatti lo Yemen ha il secondo pi\u00f9 grande esercito della penisola arabica dopo l'Arabia Saudita. Nel 2012 sono stati stimati come segue i seguenti numeri di truppe attive: esercito conta militari; la marina ha militari e l'aviazione sui soldati. Nel settembre 2007, il governo ha annunciato il ripristino del servizio militare obbligatorio. La spesa per la difesa yemenita, che nel 2006 era il 6,6 per cento del bilancio statale, dovrebbe rimanere alta per il breve termine, perch\u00e9 le minacce alla sicurezza interna continuano a crescere. Nel 2012 lo Yemen aveva persone impiegate nella difesa attive.\nEconomia.\nLo Yemen rappresenta il pi\u00f9 povero dei paesi della penisola arabica; la continua situazione di instabilit\u00e0 ha finora compromesso una reale attuazione dei progetti pubblici e privati e l'attuazione delle auspicate politiche di trasparenza e di incentivi agli investimenti stranieri. Il paese \u00e8 uno dei meno sviluppati del pianeta con il PIL all'87\u00ba posto tra quelli mondiali, mentre \u00e8 al 147\u00ba posto per PIL pro capite. La corruzione dilagante \u00e8 il primo ostacolo allo sviluppo del paese, e limita gli investimenti locali e internazionali. Gli investimenti esteri infatti rimangono in gran parte concentrati intorno dell'industria petrolifera della nazione. All'inizio del 1995, il governo dello Yemen ha lanciato un programma di riforma economica, finanziaria e amministrativa (EFARP) con il sostegno della Banca Mondiale e del FMI. Questi programmi hanno avuto un impatto positivo sull'economia dello Yemen e hanno portato alla riduzione del deficit di bilancio che \u00e8 diventato inferiore al 3% del prodotto interno lordo (PIL) nel periodo 1995-1999 e delle correzioni agli squilibri macro - finanziari con un tasso di crescita nel settore non-oil che \u00e8 aumentato del 5,6% dal 1995 al 1997; nel 2011 c'era una forza lavoro corrispondente a persone, mentre il tasso di disoccupazione era del 35% nel 2003. Dopo le riforme, dal 1999 al 2010 comunque l'economia yemenita \u00e8 cresciuta sebbene con tassi di crescita bassi. Il prodotto interno lordo \u00e8 cresciuto molto passando da 12,7 miliardi di dollari del 1999 ai 58,71 miliardi di dollari del 2011.\nSettore primario.\nIl settore primario, incentrato soprattutto sull'agricoltura, occupa quasi met\u00e0 della popolazione, anche se i territori non sono molto fertili, e solo in minima parte, per il 3%, sono coltivabili. I principali prodotti sono canna da zucchero, ricino, tabacco, cotone, \"q\u0101t\", frutta e ortaggi, legumi, cereali. Importante il caff\u00e8 che viene anche esportato; l'allevamento comprende caprini, ovini e bovini; dromedari, cavalli e asini sono utilizzati come mezzi di trasporto.\nLa pesca viene praticata con successo specialmente nel porto di Hodeida, ma nonostante le estese acque territoriali e le risorse marine che hanno il potenziale di produrre tonnellate di pesce ogni anno, l'industria della pesca \u00e8 relativamente sottosviluppata ed \u00e8 composta in gran parte da singoli pescatori con piccole imbarcazioni. Negli ultimi anni, il governo ha revocato le restrizioni sulle esportazioni di pesce, e la produzione ha raggiunto ricavi per un valore di 260 milioni di dollari nel 2005. Pesce e prodotti ittici rappresentano solo 1,7 per cento del PIL dello Yemen, ma sono la seconda pi\u00f9 grande esportazione. Nel dicembre 2005, la Banca mondiale ha approvato un credito di 25 milioni di dollari per la gestione della pesca; questo progetto dovrebbe migliorare l'attivit\u00e0 ittica, fornire ghiaccio per la conservazione del pesce, e permettere il Ministero della Pesca dello Yemen di intraprendere una pianificazione della gestione delle risorse, e delle attivit\u00e0 di regolamentazione.\nSettore secondario.\nRiguardo al settore secondario, lo Yemen offre anche giacimenti minerari, da cui si estraggono petrolio e gas naturale in quantit\u00e0 per\u00f2 molto minore in confronto a gli altri paesi della penisola arabica; inoltre la produzione di petrolio \u00e8 in netto calo, infatti al 2010 si attestava a barili di petrolio al giorno; per quanto riguarda il gas naturale dal 2007 \u00e8 partita la produzione e nel 2009 era arrivata a metri cubi; altri prodotti del sottosuolo sono rame, piombo, zinco, molibdeno, nichel, oro, gesso e marmo, e diverse miniere di sale in pi\u00f9 punti del paese, mentre la manifattura comprende impianti tessili, oleifici, manifatture di tabacchi, concerie. Sono presenti anche cementifici e impianti per la produzione di materie plastiche; l'artigianato yemenita produce prodotti quali tappeti, gioielli, oggetti in ferro e vetro; nel 2010 il tasso di crescita della produzione industriale \u00e8 cresciuto del 9%.\nSettore terziario.\nIl terziario si sta gradualmente sviluppando, ma non ha ancora raggiunto livelli soddisfacenti, dal momento che gran parte del paese risente dell'instabilit\u00e0 politica statale; con la costruzione di moderne vie di comunicazione questo settore ha avuto notevoli impulsi, tanto che sono aumentati i flussi commerciali, ed \u00e8 stato incrementato il commercio estero; vengono esportati prodotti come petrolio e i suoi derivati, cotone, caff\u00e8, cuoio e pelli, pesce.\nIl sistema finanziario si regge sul sistema bancario, e lo Yemen non ha alcuna borsa valori. Il sistema bancario \u00e8 costituito dalla Banca centrale dello Yemen, 15 banche commerciali (nove banche nazionali private, di cui quattro banche islamiche); quattro banche estere private, e due banche di propriet\u00e0 statale), e due banche di sviluppo statale specializzate. La Banca centrale dello Yemen controlla la politica monetaria e controlla il trasferimento di valute all'estero.\nIl turismo ha notevolissime potenzialit\u00e0 di crescita soprattutto sulla costa, nelle isole (Socotra, Kamaran, \u02bfAbd al-K\u016br\u012b, Perim e le isole Hanish) e nella capitale Sana'a grazie a un mare praticamente incontaminato, ai siti storici e archeologici e all'architettura di case, palazzi, forti, moschee e minareti. L'industria turistica nello Yemen \u00e8 ostacolata da infrastrutture limitate, nonch\u00e9 gravi problemi di sicurezza. Gli alberghi e i ristoranti del Paese sono sotto degli standard internazionali, e il trasporto aereo e stradale \u00e8 in gran parte inadeguato. I rapimenti di turisti stranieri rimangono un problema, soprattutto al di fuori delle principali citt\u00e0, e insieme agli attentati terroristici, sono un ostacolo significativo per lo sviluppo del turismo; comunque recenti statistiche sugli arrivi di turisti nello Yemen, segnalavano una crescita infatti si \u00e8 passati da arrivi nel 2003 ai del 2004.\nIn forte crescita il settore delle telecomunicazioni; infatti al 2009 erano le linee telefoniche, mentre nel 1999 erano solo 188.000; anche la telefonia cellulare ha avuto un boom passando dai cellulari del 1995 agli cellulari del 2009; la linea internet dal 2008 invece sta diffondendosi sempre di pi\u00f9 passando dai utenti del 2008 ai del 2009.\nTrasporti.\nIl governo yemenita ha investito molto per migliorare il sistema stradale, infatti si \u00e8 passati dai di strade del 1999 ai del 2005, ma solo erano asfaltati.\nIn totale gli aeroporti nello Yemen erano 57 nel 2012. L'unico aeroporto internazionale \u00e8 quello di Sana'a, che smista il traffico aereo yemenita sia in entrata che in uscita. Gli altri aeroporti del Paese sono l'Aeroporto di al-Hudayda, l'Aeroporto di Ta'izz, l'Aeroporto di Aden, l'Aeroporto di Riy\u0101n Mukall\u0101, l'Aeroporto di Seyun, l'Aeroporto di Socotra (che collega l'isola alla penisola arabica) e l'Aeroporto di Mukalla; la compagnia di bandiera \u00e8 Yemenia, che nel 2001 ha trasportato in totale passeggeri.\nI maggiori porti sono quelli di Aden, al-Hudayda, al-Mukall\u0101, e Mokh\u0101.\nNel paese sono totalmente assenti le ferrovie, ma dal 2005 ci sono progetti di costruzione soprattutto per quanto riguarda la zona costiera.\nAmbiente.\nLo 0,0% del territorio \u00e8 totalmente/parzialmente protetto.\nArte.\nTeatro.\nLa storia del teatro yemenita risale ad almeno un secolo fa, agli inizi del 1900. Sia dilettanti e professioniste (sponsorizzati dal governo) compagnie teatrali si esibiscono in grandi centri urbani del paese. Molti dei poeti significativi dello Yemen e autori, come Ali Ahmed Ba Kathir, Muhammad al-Sharafi, e Wajdi al-Ahdal, hanno scritto opere teatrali, poesie, romanzi e racconti di autori yemeniti come Mohammad \u02bfAbd al-Wali e \u02bfAbd al-\u02bfAz\u012bz al-Maqale che sono stati anche adattati per il palcoscenico. Ci sono state produzioni teatrali di commedie di autori arabi come Tawfiq al-Hakim e Sa'd Allah Wannus e di autori occidentali, tra cui William Shakespeare, Luigi Pirandello, Berthold Brecht e Tennessee Williams. Storicamente parlando, la citt\u00e0 portuale meridionale di Aden \u00e8 la culla del teatro yemenita, ma negli ultimi decenni la capitale, Sana'a, ha ospitato numerosi festival di teatro, spesso in concomitanza con la Giornata Mondiale del Teatro.\nMusica.\nLa musica dello Yemen \u00e8 principalmente conosciuta all'estero per una serie di interpreti arabi ed ebrei yemeniti diventati stelle musicali in Israele nel corso del XX secolo. L'Inno nazionale dello Yemen \u00e8 \"United Republic\", scritto da \u02bfAbd All\u0101h \"al-Fa\u1e93\u016bl\" \u02bfAbd al-Wahh\u0101b Nu\u02bfm\u0101n.\nL'UNESCO ha proclamato il 7 novembre 2003 la tradizione di canti poetici di \u1e62an\u02bf\u0101\u02be, chiamati \"al-Ghin\u0101\u02be al-\u1e62an\u02bf\u0101n\u012b\" (Musica di \u1e62an\u02bf\u0101\u02be), un Patrimonio orale e immateriale dell'umanit\u00e0.\nCinema.\nL'industria cinematografica yemenita \u00e8 nelle sue fasi iniziali: solo due film dello Yemen sono stati prodotti a partire dal 2008. \"Un nuovo giorno in Old Sana'a\" (2005) racconta di un giovane che lotta fra mandare avanti un matrimonio tradizionale o fuggire con la donna che ama.\nNel mese di agosto 2008, il ministro degli Interni dello Yemen, Mu\u1e6dahhar al-Ma\u1e63r\u012b, ha sostenuto il lancio di un nuovo lungometraggio per educare il pubblico sulle conseguenze di estremismo islamista. La scommessa a perdere \"(The Losing Bet)\" \u00e8 stato prodotto da al-Fa\u1e0dl Olfi. La trama segue due jihadisti yemeniti, che tornano dopo anni passati all'estero, che vengono rimandati a casa di una mente di al-Q\u0101\u02bfida per reclutare nuovi membri e per effettuare operazioni mortali nel paese.\nSport.\nLo sport pi\u00f9 praticato \u00e8 il calcio; la Nazionale di calcio dello Yemen \u00e8 affiliata alla FIFA dal 1980. In effetti il paese \u00e8 stato unificato solo nel 1990 ma la selezione corrente \u00e8 considerata erede della selezione del Nord. La nazionale di calcio yemenita non si \u00e8 mai qualificata a un mondiale di calcio, non ha mai vinto la Coppa d'Asia e a gennaio 2014 figura al 180\u00ba posto nella classifica FIFA.\nIl campionato di calcio locale \u00e8 organizzato dalla Federazione calcistica dello Yemen. La Yemenita League \u00e8 la prima divisione del paese ed \u00e8 composta da quattordici squadre. Alcune delle componenti principali sono al-Ahli (\u1e62an\u02bf\u0101\u02be), al-Sha\u02bfb Ibb e il vincitore del campionato nel 2006, al-Saqr. Oltre al campionato c'\u00e8 la Yemenita's Cup, vinta nel 2006 da al-Sha\u02bfb \u1e24a\u1e0dramawt.\nIl paese nel 2010 ha ospitato la Coppa delle Nazioni del Golfo 2010; per quanto riguarda gli altri sport, il paese ha vinto una medaglia di bronzo ai XV Giochi asiatici del 2006 Concorso Wushu.\nCucina.\nLa cucina yemenita \u00e8 molto diversa dalla cucina del Medio Oriente e si differenzia leggermente da regione a regione. Il pollo e l'agnello sono mangiati molto pi\u00f9 spesso del manzo, che \u00e8 costoso. Il pesce \u00e8 mangiato soprattutto nelle zone costiere.\nFormaggio, burro e altri prodotti lattiero-caseari sono meno comuni nella dieta yemenita. Il burro, tuttavia, \u00e8 usato quasi quotidianamente in alcuni villaggi dove \u00e8 pi\u00f9 disponibile. I grassi pi\u00f9 comunemente utilizzati sono l'olio vegetale e il burro chiarificato, che viene usato nei piatti salati e in pasticceria.\nAnche se ogni regione ha la sua variante, il \"salta\" \u00e8 considerato il piatto nazionale. \u00c8 uno stufato di carne chiamato \"maraq\", con un ciuffo di fieno greco, e \"sahawiq\" o \"sahowqa\" (una miscela di peperoncino, pomodori, aglio, ed erbe in una salsa). Riso, patate, uova strapazzate e verdure vengono aggiunte nel \"salta\". Si mangia tradizionalmente con il pane yemenita, che \u00e8 utilizzato come un utensile per raccogliere il cibo.\nLo \"shakshuka\" \u00e8 un piatto popolare nello Yemen: \u00e8 fatto con uova, carne, pomodori, peperoni, cipolle e spezie (tra cui spesso cumino, curcuma e peperoncino), e di solito \u00e8 servito con pane yemenita o il pane bianco utilizzato come un utensile.\nAltri piatti popolari includono: asid, fahsa, tharid, Samak mofa, mandi, biryani, fattah, shafut e fatut.\nT\u00e8 al latte (dopo il qat), t\u00e8 nero (con cardamomo, chiodi di garofano, o menta), qishr (bucce di caff\u00e8), qahwa (caff\u00e8), karkadin (un infuso di fiori di ibisco essiccati), Naqe'e al-zabib (bevanda fredda), e diba'a (nettare di zucca) sono bevande popolari provenienti da tutto lo Yemen. Il mango e il succo di guava sono anche popolari.\nMaluga e laxux sono i tipi pi\u00f9 comuni di pane nello Yemen. Maluga si mangia con piatti a base di fagioli, come medames ful (simile al riso e fagioli). Laxux si mangia con curry, stufati, e minestre yemeniti, cos\u00ec come i piatti di riso."}
{"id": "76145", "revid": "125820589", "url": "https://it.wikipedia.org/wiki?curid=76145", "title": "La svastica sul sole", "text": "La svastica sul sole (\"The Man in the High Castle\"), ripubblicato anche come L'uomo nell'alto castello, \u00e8 un romanzo ucronico di Philip K. Dick pubblicato nel 1962 e vincitore del Premio Hugo come miglior romanzo nel 1963.\nIn esso viene rappresentato un universo alternativo dominato principalmente dalla Germania nazista e dall'Impero giapponese a seguito di un'ipotetica vittoria dell'Asse nella seconda guerra mondiale, che rovescia quindi l'esito reale degli avvenimenti storici.\nStoria.\nAmbientazione.\nIl punto di divergenza della storia alternativa del romanzo dalla realt\u00e0 ruota attorno alla figura del Presidente degli Stati Uniti Franklin Delano Roosevelt: infatti egli, diversamente da quanto effettivamente accaduto, \u00e8 stato assassinato nel 1933 da Giuseppe Zangara, generando in questo modo la prosecuzione della Grande depressione e l'isolazionismo degli Stati Uniti allo scoppio della seconda guerra mondiale. Adolf Hitler ha condotto la Germania nazista alla conquista di gran parte dell'Europa e dell'Unione Sovietica, sterminando ebrei, rom, slavi e altre minoranze; al contempo, l'Impero giapponese ha occupato l'Asia orientale e l'Oceania. In seguito i nazisti, con l'aiuto delle altre potenze dell'Asse, hanno soggiogato quasi tutta l'Africa. Mentre il Giappone ha invaso la costa occidentale degli Stati Uniti, la Germania ha occupato quella orientale. La guerra si conclude nel 1947 con la resa incondizionata degli Stati Uniti e degli Alleati dinnanzi alle forze dell'Asse.\nDopo la fine del conflitto mondiale, le due superpotenze vincitrici, ossia Giappone e Germania, si accordano per suddividere gli Stati Uniti in 3 parti, ricalcando il reale destino della Germania post-1945: a ovest i giapponesi amministrano gli Stati Americani del Pacifico, a est i tedeschi mantengono formalmente il nome di Stati Uniti d'America, imponendo la dittatura nazista e costituendo nella parte meridionale uno stato fantoccio razzista noto semplicemente come il \"Sud\"; invece al centro vengono creati gli Stati delle Montagne Rocciose, che fungono da cuscinetto neutrale tra le due zone occupate. Per ragioni non meglio precisate, il Canada resta indipendente, sebbene facesse parte degli Alleati, mentre l'Italia fascista, a causa della sua scarsa condotta nella guerra, si trova in posizione subordinata rispetto al Reich tedesco e ha ottenuto soltanto magri compensi in Europa e un piccolo impero coloniale nel Medio Oriente.\nHitler, sebbene ancora vivo, \u00e8 stato estromesso poich\u00e9 \u00e8 affetto da sifilide; Martin Bormann \u00e8 diventato Cancelliere del Reich, ma Goebbels, Heydrich, G\u00f6ring, Seyss-Inquart, promotore di una semi-fallita campagna di genocidio dei popoli africani, e altri gerarchi nazisti ambiscono di nascosto a prenderne il posto. Nel frattempo, grazie ai loro progressi tecnologici, i tedeschi hanno prosciugato completamente il Mar Mediterraneo, cos\u00ec come realmente ipotizzato nel progetto Atlantropa, hanno sviluppato e impiegato la bomba all'idrogeno, hanno progettato razzi ultraveloci per i viaggi intercontinentali e si sono lanciati nella corsa allo spazio, colonizzando la Luna, Venere e Marte.\nTrama.\nNel 1962, quindici anni dopo la vittoria dell'Asse nella seconda guerra mondiale, Robert Childan, proprietario di un negozio di antiquariato a San Francisco, negli Stati Americani del Pacifico, frequentato da giapponesi facoltosi ed attratti dai manufatti della cultura americana, viene contattato da Nobusuke Tagomi. Tagomi \u00e8 un funzionario giapponese di alto rango che sta cercando un regalo per impressionare un suo ospite, l'industriale svedese di nome Baynes; dopo aver valutato diverse proposte, Tagomi sceglie come dono un raro orologio di Topolino. Il negozio di Childan ha tra i suoi fornitori la Wyndam-Matson Corporation; Frank Frink, uno degli impiegati di quest'ultima nonch\u00e9 veterano di guerra di origini ebree, \u00e8 stato appena licenziato e si mette in affari con Ed McCarthy, un suo ex collega, fondando una piccola azienda di gioielleria artigianale. Nel frattempo Juliana, l'ex moglie di Frink, lavora come istruttrice di judo a Ca\u00f1on City, negli Stati delle Montagne Rocciose, dove inizia una relazione con Joe Cinnadella, camionista italiano ed ex combattente fascista. Nel corso della storia diversi di questi personaggi assumono decisioni importanti affidandosi ai messaggi profetici scritti nel libro cinese dell\"I Ching\". Inoltre alcuni di essi si dilettano nella lettura di \"La cavalletta non si alzer\u00e0 pi\u00f9\", un romanzo estremamente popolare e intrigante, bandito dal regime nazista, in cui viene narrato un mondo in cui gli Alleati hanno vinto la seconda guerra mondiale; in questo ulteriore scenario alternativo, il dopoguerra \u00e8 caratterizzato da una sorta di guerra fredda tra Stati Uniti e Impero Britannico.\nFrink, sotto falsa identit\u00e0, rivela a Childan che la Wyndam-Matson Corporation gli ha venduto degli oggetti contraffatti, costringendo cos\u00ec il suo ex datore di lavoro a finanziare la sua nuova attivit\u00e0. Tagomi e Baynes si incontrano, ma quest'ultimo rimanda a pi\u00f9 riprese la discussione degli affari, poich\u00e9 sta aspettando l'arrivo di Shinjiro Yatabe, un uomo giapponese. Intanto il mondo intero viene scosso improvvisamente dalla notizia della morte del Cancelliere del Reich, Martin Bormann; al suo posto viene eletto Joseph Goebbels. Childan ottiene in conto vendita alcuni dei gioielli di Frink e decide di regalarne uno ai signori Kasoura per ingraziarseli. Joe, mentre viaggia con Juliana a Denver, le propone insistentemente di dirigersi a Cheyenne per andare ad incontrare Hawthorne Abendsen, il misterioso autore de \"La cavalletta non si alzer\u00e0 pi\u00f9\", che si dice viva in un castello fortificato.\nBaynes e Tagomi riescono a incontrare Yatabe proprio mentre la \"Sicherheitsdienst\" (SD), la polizia segreta nazista, sta per arrestare Baynes. Infatti quest'ultimo si rivela essere un disertore di nome Rudolf Wegener recatosi a San Francisco per avvertire Yatabe, che in realt\u00e0 si chiama Tedeki ed \u00e8 un rinomato generale, che i nazisti stanno lanciando con il consenso di Goebbels l'operazione \"Dente di Leone\", al fine di attaccare di sorpresa il popolo giapponese, eliminandolo definitivamente. Mentre Frink viene arrestato e scoperto essere ebreo, Wegener e Tagomi vengono attaccati da due agenti della SD, ma Tagomi li uccide entrambi con una vecchia pistola acquistata nel negozio di Childan. Intanto Joe cambia completamente atteggiamento nei confronti di Juliana, smascherando infine davanti a lei all'interno di un albergo la sua vera identit\u00e0 di assassino nazista svizzero, recatosi appositamente negli Stati delle Montagne Rocciose per uccidere Abendsen. Juliana lo ferisce mortalmente alla gola con una lametta, dopodich\u00e9 parte per Cheyenne per avvertire Abendsen della minaccia alla sua vita.\nWegener, dopo essere rientrato con un volo aereo in Germania, scopre che Reinhard Heydrich, contrario all'operazione \"Dente di Leone\", sta organizzando una rivolta ai danni di Goebbels per spodestarlo come Cancelliere. Tagomi, profondamente sconvolto per aver ucciso gli agenti della SD, va da Childan con l'intenzione di ridargli indietro la pistola, ma viene invece attratto dai gioielli prodotti da Frink, decidendo di acquistarne uno, con cui intraprender\u00e0 una breve esperienza spirituale girovagando per San Francisco; una volta rientrato nel suo ufficio, nel momento in cui gli vengono mostrate le carte con la richiesta di estradizione di Frink, le annulla firmandone la liberazione, sebbene non lo conosca affatto. Juliana riesce ad arrivare a Cheyenne, dove scopre che Abendsen vive in una normale abitazione con sua moglie; egli le racconta di aver abbandonato il suo castello poich\u00e9 non era pi\u00f9 in grado di abitarci serenamente e di non preoccuparsi pi\u00f9 di eventuali assalti di sicari. Dopo aver evitato a lungo le insistenti domande di Juliana circa la fonte di ispirazione del suo romanzo, alla fine Abendsen le confessa che si \u00e8 servito dell\"I Ching\" per la stesura de \"La cavalletta non si alzer\u00e0 pi\u00f9\". Prima di andarsene, Juliana interroga a sua volta l\"I Ching\", deducendo da esso che \u00e8 stata la \"Verit\u00e0\" a scrivere il romanzo, in modo da rivelare la \"Verit\u00e0 Interiore\" che il Giappone e la Germania hanno davvero perso la guerra.\n\"La cavalletta non si alzer\u00e0 pi\u00f9\".\nL'opera fittizia \"La cavalletta non si alzer\u00e0 pi\u00f9\" (in originale \"The Grasshopper Lies Heavy\"), il cui titolo \u00e8 un riferimento al versetto della Bibbia \"la locusta si trasciner\u00e0 a stento\" (Ecclesiaste, 12:5), rappresenta un \"libro nel libro\" (o \"pseudobiblion\") all'interno de \"La svastica nel sole\", di cui l'uno \u00e8 l'esatto opposto dell'altro. Poich\u00e9 narra della vittoria degli Alleati nella seconda guerra mondiale, nella realt\u00e0 distopica del romanzo di Dick la sua lettura \u00e8 tassativamente proibita in tutto il Reich tedesco, mentre negli Stati Americani del Pacifico \u00e8 diffusamente letto e nei paesi neutrali la sua pubblicazione \u00e8 legale.\nSebbene racconti della sconfitta militare dell'Asse, \"La cavalletta non si alzer\u00e0 pi\u00f9\" si discosta in molti aspetti dagli avvenimenti accaduti prima, durante e dopo la vera seconda guerra mondiale. Nell'opera di Abendsen, infatti, si ipotizza che Franklin Roosevelt, sopravvissuto al tentato assassinio e riconfermato alla presidenza nel 1936, non venga rieletto nel 1940 per via del limite dei due mandati. Il suo successore, Rexford Tugwell, ritira la Flotta del Pacifico degli Stati Uniti da Pearl Harbor, non venendo quindi distrutta dai giapponesi. Il Regno Unito conserva gran parte della sua forza militare ed industriale, contribuendo in maggior misura tra le forze degli Alleati e sconfiggendo l'esercito di Rommel nel Nord Africa; le truppe britanniche si uniscono a quelle sovietiche, sconfiggendo i nazisti nella Battaglia di Stalingrado; l'Italia rinnega l'appartenenza all'Asse e passa dalla parte degli Alleati; i carri armati britannici e l'Armata Rossa conquistano Berlino; al termine della guerra, i gerarchi nazisti, tra cui Hitler, vengono processati per i loro crimini di guerra, e le ultime parole pronunciate dal \"F\u00fchrer\" sono state \"Deutsche, hier steh' ich\" (\"Tedeschi, eccomi qui\"), citando Martin Lutero.\nIn seguito Tugwell diffonde il New Deal su scala mondiale. Grazie al supporto statunitense, la Cina, governata da Chiang Kai-shek, vive un periodo di forte ricostruzione, mentre nelle nazioni sottosviluppate dell'Africa e dell'Asia vengono spediti dei kit televisivi, attraverso i quali i popoli di quelle terre imparano a leggere ed apprendono nozioni pratiche su come costruire pozzi e purificare le acque; in cambio, tutti questi luoghi diventano mercati di riferimento per le aziende americane. Anche nell'Impero britannico si registrano notevoli progressi tra la popolazione in India, Birmania, Africa e Medio Oriente. In Europa regna la pace e l'armonia non solo al suo interno, ma anche con il resto del mondo. L'Unione Sovietica, seppur vincitrice in guerra, soccombe a causa della sua struttura sociale ed economica. \nCirca dieci anni dopo la fine della guerra, l'Impero britannico, ancora guidato da Winston Churchill, diventa sempre pi\u00f9 razzista ed espansionista, creando delle \"riserve di detenzione\" (ovvero dei campi di concentramento) per gli oppositori politici e ritenendo gli Stati Uniti una minaccia per il suo dominio in Asia; al contrario, gli Stati Uniti hanno posto fine alle discriminazioni razziali, cosicch\u00e9 bianchi e neri convivono e lavorano insieme pacificamente. Tutto questo provoca profonde tensioni tra le due nazioni, che sfoceranno in una guerra fredda per stabilire l'egemonia globale. Sebbene non venga mai descritta la conclusione de \"La cavalletta non si alzer\u00e0 pi\u00f9\", uno dei personaggi de \"La svastica sul sole\" dichiara che alla fine i britannici sconfiggono gli statunitensi, diventando cos\u00ec l'unica superpotenza mondiale.\nFonti di ispirazione.\nDick ha raccontato che l'idea alla base de \"La svastica sul sole\" \u00e8 scaturita dalla lettura di \"Anniversario fatale\" (\"Bring the Jubilee\", 1953) di Ward Moore, in cui viene narrata una storia alternativa dove gli Stati Confederati d'America hanno vinto la Guerra civile americana.\nNei ringraziamenti all'interno della prefazione, Dick ha indicato molte delle fonti utilizzate per la scrittura del romanzo: \"Storia del Terzo Reich\" (\"The Rise and Fall of the Third Reich\", 1960) di William Shirer, \"Hitler: A Study in Tyranny\" (1962) di Alan Bullock, la traduzione dei \"Diari di Joseph Goebbels\" (1948) di Louis P. Lochner, \"Foxes of the Desert\" (1960) di Paul Carell, la traduzione dell\"I Ching\" (1950) di Richard Wilhelm, il volume primo di \"Anthology of Japanese Literature\" (1955), compilato da Donald Keene (da cui \u00e8 tratto l\"haiku\" citato nel capitolo 3), \"Zen and Japanese Culture\" (1955) di Daisetsu Teitar\u014d Suzuki (da cui \u00e8 tratta la poesia \"waka\" citata nel capitolo 9) e la traduzione del \"Libro tibetano dei morti\" (1960) di Walter Evans-Wentz.\nSeguito incompiuto.\nIn un'intervista del 1976, Dick dichiar\u00f2 che stava programmando la scrittura di un seguito de \"La svastica sul sole\"; alla fine, per\u00f2, dopo vari tentativi, tale progetto non venne mai portato a termine, poich\u00e9 l'autore non tollerava pi\u00f9 le letture dei racconti sui nazisti. Due capitoli del potenziale seguito del romanzo vennero comunque successivamente pubblicati nel libro \"The Shifting Realities of Philip K. Dick\" (1995).\nAdattamenti.\nDal libro \u00e8 stata tratta una serie televisiva, intitolata \"L'uomo nell'alto castello\", prodotta da Amazon Studios e pubblicata su Amazon Prime Video."}
{"id": "76147", "revid": "1543377", "url": "https://it.wikipedia.org/wiki?curid=76147", "title": "Oman", "text": "L'Oman (, pronunciato , \"Om\u00e0n\"), ufficialmente Sultanato dell'Oman, \u00e8 uno Stato asiatico situato nella porzione sud-orientale della Penisola arabica. Confina con gli Emirati Arabi Uniti a nord-ovest, con l'Arabia Saudita a ovest e con lo Yemen a sud-ovest. Si affaccia sul mar Arabico a sud e a est, sul golfo dell'Oman a nord-est. All'Oman appartengono anche le exclavi di Madha e Musandam, che confinano con gli Emirati Arabi Uniti; la seconda \u00e8 bagnata dallo stretto di Hormuz e dal golfo dell'Oman.\nDal XVII secolo l'Oman ha avuto un proprio impero coloniale, in competizione con Portogallo e Regno Unito per il controllo del Golfo Persico e dell'Oceano Indiano. Nel XIX secolo, periodo del massimo splendore, l'influenza politico-economica di questo impero arriv\u00f2 in Iran, Pakistan e, a sud, Zanzibar. Il Novecento vide invece il forte declino economico del sultanato, la cui prosperit\u00e0 si era basata sul fatto di essere un fiorentissimo mercato di armi e schiavi, attivit\u00e0 entrate in crisi.A causa di questa decadenza l'Oman cadde sotto la pesante influenza del Regno Unito, diventando parte del suo Impero come protettorato fino al 1971. Tradizionalmente il sultanato \u00e8 vicino a Regno Unito e Stati Uniti, ma ha sempre conservato la sua sovranit\u00e0 e mantiene oggi una politica estera indipendente.\nL'Oman \u00e8 una monarchia assoluta governata dal sultano Haitham, al potere dal 2020, ma il suo parlamento ha alcuni poteri legislativi e di controllo (anche se non esercita poteri sostanziali). Nel novembre 2010 l'UNDP, su 135 paesi considerati, ha classificato l'Oman come lo Stato che ha avuto il maggior sviluppo socio-economico negli ultimi 40 anni; il sultanato \u00e8 considerato uno dei pi\u00f9 sviluppati e stabili tra i paesi arabi.\nStoria.\nAntichit\u00e0.\nNella lingua dei Sumeri l'Oman si chiamava Magan ed era noto per esportare rame. La sua annessione all'impero persiano achemenide avvenne in data imprecisata. Compare tra le province soggette ai Persiani nelle iscrizioni di Dario I con il nome di Mak\u0101, a partire dal 524 a.C. Per secoli il paese, che dai Sasanidi era detto Maz\u016bn, ha fatto parte dei domini Persiani pur con fasi alterne. Gli Arabi vi arrivarono in ondate diverse a partire, sembra, dal I secolo a.C. per stanziarsi, inizialmente, in modo particolare nelle zone interne del paese. Secondo la tradizione araba i Banu Azd, come altre trib\u00f9, arrivarono in Oman a seguito del crollo della diga di Ma\u02berib in quel grande movimento che determin\u00f2 la dispersione degli Arabi nel Vicino Oriente.\nFra il 627 e il 632 d.C., con l'espansione dell'Islam l'Oman venne sottratto al controllo persiano, entrando a far parte del Califfato degli Omayyadi.\nGi\u00e0 prima del 700 molti oppositori degli Omayyadi si rifugiarono in Oman. Fra questi si distinsero in primo luogo coloro che appartenevano a una corrente dell'Islam detta ibadita.\nCon il crollo della dinastia omayyade nel 751 fu fondato un imamato che, con alterne vicende, dur\u00f2 fino alla met\u00e0 del XX secolo. Per molti secoli la storia dell'Oman \u00e8 assai complessa proprio per il continuo contrasto con il potere centrale del Califfo, ma anche per i contrasti interni che si sono susseguiti sia fra diverse trib\u00f9 che fra diversi gruppi di potere primo fra tutti quello fra gli imam e i sultani. \nColonialismo portoghese.\nImportante centro commerciale per molti secoli, l'Oman fu oggetto delle mire espansionistiche del Portogallo, che lo sottrasse al regno di Hormuz. Nel 1508 i Portoghesi rasero al suolo Qalhat e conquistarono Mascate, il principale porto del paese, facendone la capitale del Paese. I Portoghesi, insediatisi sulla costa dove innalzarono numerosi forti, ancor oggi visibili, espansero il loro potere conquistando Sohar nel 1616. Potere che mantennero, nonostante i continui scontri con i Persiani e i Britannici, fino al 1650 quando, dopo una lunga guerra, furono costretti ad abbandonare definitivamente Mascate. Le cause del declino del potere portoghese sono, probabilmente da individuare nella incapacit\u00e0 di tessere buoni rapporti con gli Arabi e i Persiani che volevano mantenere il dominio del Golfo persico, ma anche all'incapacit\u00e0 di gestire proficuamente non solo le attivit\u00e0 commerciali costituendo una Compagnia commerciale, ma anche la flotta come ha rilevato Pietro della Valle nel suo viaggio (1624-1625).\nNel 1625 divenne Imam delle regioni interne dell'Oman N\u0101sir bin Murshid, il capostipite di una delle dinastie di Sultani dell'Oman, quella degli Ya\u02be\u0101riba o \u0100l Ya\u02berib durante il cui dominio l'Oman pass\u00f2 un periodo di pace anche se lo scontro navale con i Portoghesi, sempre presenti nel Golfo Persico, si protrasse per lungo periodo. Nello stesso tempo per\u00f2 il paese visse una fase di sviluppo e di espansione tanto che nel 1698 l'Oman s'impadron\u00ec dell'isola africana di Zanzibar e di una rilevante porzione della costa orientale africana. Ma questo periodo di prosperit\u00e0 fu, con il tempo, interrotta da una serie di contrasti per la successione al governo del Paese. \nI Persiani, sempre interessati a controllo della costa occidentale del Golfo persico, approfittarono della richiesta di aiuto giunta loro da parte dell'Imam Sayf bin Sultan per conquistare l'Oman (1737-1738) riuscendo a impadronirsi del governo.\nEra moderna.\nNel 1749 Ahmad bin Sa'id Al Bu Sa'id (r. 1749-1783), governatore di Sohar e capostipite dei sultani dell'Oman B\u016b Sa\u02be\u012bd, la dinastia che governa ancor oggi l'Oman, cacciati i Persiani dall'Oman, fu eletto Imam, titolo che in seguito fu sostituito da \"Sayyid\", che a sua volta fu sostituito da \"Sul\u1e6d\u0101n\". Durante il suo lungo regno, grazie anche al prestigio di cui godeva presso i suoi sudditi, l'Oman trascorse un periodo di sviluppo e di espansione arrivando a controllare il Belucistan. Tale situazione \u00e8 stata resa possibile grazie ai buoni rapporti commerciali con l'India e la Compagnia delle Indie orientali nonostante che perdurasse l'ostilit\u00e0 con i Persiani anche con l'intervento del Sultano a fianco degli Ottomani per la conquista di Basra (1775-1776).\nAlla morte di Sultan bin Ahmad nel 1856 scoppi\u00f2 un conflitto fra i figli per la successione che determin\u00f2 la divisione del sultanato, per cui vennero costituiti il Sultanato dell'Oman e il Sultanato di Zanzibar, che, per\u00f2, fu presto sopraffatto dalle potenze coloniali europee mentre l'Oman and\u00f2 perdendo il controllo sui possedimenti orientali a causa dell'espansione del potere britannico tant'\u00e8 che nel 1861 il rappresentante del Governo britannico assunse il titolo di Sultan.\nNel 1864 i Wahhabiti cercarono, come avevano gi\u00e0 fatto in precedenza, di espandere il proprio dominio verso la costa orientale dell'Arabia al fine di ottenere cos\u00ec il controllo dell'accesso al Golfo persico. Pertanto entrarono nei giochi di potere in atto in Oman ponendosi in contrasto non soltanto con il sultano Thuwayni bin Sa'id, ma anche con la Gran Bretagna. Scontro che si concluse nel 1866 con un accordo fra il re \u02bfAbd All\u0101h bin Faysal della dinastia saudita e il Sultano dell'Oman, accordo fatto sotto l'egida del rappresentante britannico, il colonnello Pelly. Nel 1891 il Sultano Faysal bin Turki firm\u00f2 con la Gran Bretagna un accordo di collaborazione in cui fu stabilito un trattamento di favore nei confronti della Gran Bretagna per quanto riguardava il commercio, la tassazione e la navigazione. Trattato che fu rinnovato nel 1939 e nel 1951.\nNel 1954 l'Imam Gh\u0101lib che ancora governava le regioni interne, la cui capitale era Nizwa, volendo affermare sempre pi\u00f9 il proprio potere entr\u00f2 in contrasto con il Sultano Sa\u02be\u012bd bin Taym\u016br, il cui esercito riusc\u00ec a prendere il controllo su gran parte dell'interno. Nel 1957 per\u00f2 \u1e6c\u0101lib, fratello del vecchio Imam, riprese a combattere facendo delle montagne del Jabal Akh\u1e0dar la sua roccaforte. Sa'id bin Taym\u016br, chiesto aiuto alla Gran Bretagna, nel 1959 mise definitivamente fine al potere degli Imam.\nFra il 1960 e il 1965 la 'questione dell'Oman' concernente la presenza britannica in quel Paese, fu presa in esame a pi\u00f9 riprese dall'ONU giungendo infine a imporre alla Gran Bretagna di sospendere qualsiasi interferenza nella vita politica e commerciale dell'Oman in nome del principio di autodeterminazione dei popoli.\nIndipendenza.\nIl 24 luglio del 1970 Sa'id bin Taymur, che aveva condotto una politica isolazionista e fortemente reazionaria, fu deposto dal figlio Q\u0101b\u016bs bin Sa\u02bf\u012bd \u0100l Sa\u02bf\u012bd con un colpo di palazzo incruento. Basti pensare che la schiavit\u00f9 era ancora in uso e che le entrate del petrolio erano utilizzate soltanto a scopi militari, bloccando cos\u00ec lo sviluppo economico del Paese. Il Paese si schier\u00f2 immediatamente a fianco del giovane Sultano. Soltanto nel Dhofar il Fronte di Liberazione del Dhofar si oppose sostenendo che, nonostante le promesse di Sultan Qabus, la situazione politica dell'Oman non sarebbe mutata.\nSempre nel 1970 il Paese assunse il nome di \"Sultanato dell'Oman\".\nSin dal suo insediamento, il Sultano Qabus ha fatto molto per migliorare la situazione economica del paese e mantenere buoni rapporti con tutti gli stati mediorientali. Nel 1996, inoltre, il Sultano eman\u00f2 un decreto con cui si stabilivano norme precise per regolare la successione reale, dotando inoltre l'Oman di un'Assemblea bicamerale con limitati poteri legislativi, introducendo la figura del Primo Ministro e portando a una prima concessione di diritti civili agli abitanti.\nNel 2001 le forze armate statunitensi si servirono di alcune basi in Oman per le operazioni in Afghanistan. \nNel 2003 si tennero le prime elezioni per la Camera bassa dell'assemblea.\nIl sultano \u00e8 morto l'11 gennaio del 2020; al suo posto \u00e8 salito al trono il cugino Haitham bin Tariq Al Said, che in precedenza aveva gi\u00e0 ricoperto il ruolo di Ministro della Cultura.\nGeografia.\nClima.\nIl clima \u00e8 tropicale arido, nel periodo estivo da maggio a settembre caldo torrido (fin oltre 45 gradi la temperatura massima media dei deserti) nelle zone pi\u00f9 interne, tendente all'afoso man mano che ci si avvicina alla costa per via dell'accentuata evaporazione dell'acqua marina e dell'assenza di piogge che stemperi l'estrema intensit\u00e0 dei raggi solari, perdurante per mesi (un esempio \u00e8 il clima estivo di Mascate). Qui si contemplano temperature massime medie tra i 35 e i 40 gradi, ma la percezione pu\u00f2 superare i nel corso di alcuni periodi. L'inverno \u00e8 molto mite poich\u00e9 il paese \u00e8 latitudinalmente quasi interamente compreso nella fascia tropicale propria. Le precipitazioni atmosferiche sono quindi irrisorie e il periodo fortemente consigliato per visitare il paese va da met\u00e0 ottobre alla prima settimana di marzo proprio nel momento delle pochissime piogge e del sole meno intenso dell'anno (comunque \u00e8 un sole ben presente).\nNel giugno del 2018 in Oman si \u00e8 registrato un caldo record: nell'arco di 24 ore nella citt\u00e0 costiera di Quriyat, la temperatura non \u00e8 mai scesa sotto i : molto probabilmente, si tratta della pi\u00f9 alta temperatura minima mai constatata sulla Terra.\nExclave.\nLa penisola di Musandam, situata in una posizione strategica sullo Stretto di Hormuz, \u00e8 separata dal resto del paese da un tratto di costa appartenente agli Emirati Arabi Uniti: si tratta perci\u00f2 di una exclave.\nUn'altra exclave all'interno del territorio degli EAU \u00e8 Madha, che si estende per ed \u00e8 situata a met\u00e0 strada fra la penisola del Musandam e l'Oman propriamente detto. Madha, che appartiene alla \"wil\u0101ya\" di Musandam, si trova sulla strada costiera orientale tra Dibba e Fujairah ed \u00e8 circondata dall'emirato di Sharja.\nAll'interno della enclave omanita di Madha si trova inoltre un'enclave degli EAU, nota come Nahwa, appartenente all'emirato di Sharjah e formata da un piccolo centro con una quarantina di case. Questi confini, cos\u00ec complessi, vennero definitivamente stabiliti solo nel 1969.\nOrdinamento dello Stato.\nCapo sia dello Stato sia del governo \u00e8 il sultano, il quale nomina un gabinetto che lo assiste. Negli anni novanta, il sultano cre\u00f2 un'assemblea consultiva, il \"Majlis al-Shura\", sebbene pochi cittadini godessero del diritto di voto. Il suffragio universale per i cittadini aventi pi\u00f9 di 21 anni fu introdotto il 4 ottobre 2003: fu cos\u00ec che persone (il 74% degli aventi diritto) votarono per eleggere 83 membri dell'assemblea (2 di questi erano donne).\nIl sultano detiene comunque un potere di stampo assolutistico. Nonostante ci\u00f2, la gran parte degli abitanti sembra approvare il suo operato, visti sia lo sviluppo del sistema economico negli ultimi trent'anni, sia la graduale apertura alla democrazia. Tuttavia anche in Oman il vento della rivoluzione tunisina dei gelsomini si \u00e8 fatto sentire. Il sultano Qabus ben Said \u00e8 stato costretto a cedere i poteri legislativi a un consiglio consultivo, per frenare il malcontento esploso in alcune manifestazioni di protesta. Secondo quanto riporta l'agenzia ufficiale Ona il sultano ha conferito \"poteri legislativi e di vigilanza\" sull'azione di governo al \"Consiglio d'Oman\" che finora aveva solo funzioni consultive (anche se il parlamento non esercita sostanziali poteri).\n. La Costituzione dell'Oman \u00e8 del 6 novembre 1996.\nSuddivisione amministrativa.\nA livello amministrativo l'Oman \u00e8 diviso in 11 governatorati (\"Mu\u1e25\u0101fa\u1e93a\"), a loro volta suddivisi in 61 province (\"Wilaya\").\nEconomia.\nL'articolo 11 della Legge Fondamentale dell'Oman stabilisce che \"l'economia nazionale \u00e8 basata sulla giustizia e sui principi dell'economia di mercato\".\nNonostante la crisi economica mondiale, l'economia omanita negli ultimi anni ha continuato a mostrare tassi di crescita annua del PIL notevoli, il 5% nel solo 2012. Lo stato dell'economia dell'Oman \u00e8 pi\u00f9 che buono, anche se meno florido di quello di quasi tutti i paesi vicini. Infatti il PIL pro capite ( dollari annui nel 2012) resta tra i pi\u00f9 bassi della Penisola Araba; anche l'Indice di Sviluppo Umano, indicatore della qualit\u00e0 della vita, \u00e8 pari nel 2013 a 0,731, alto ma inferiore a quello di tutti i paesi della penisola tranne lo Yemen.\nLa popolazione gode generalmente di buone condizioni di vita, ma il futuro dell'economia \u00e8 incerto a causa delle limitate riserve di petrolio che restano. Le altre fonti di entrate economiche, l'agricoltura e l'industria, sono molto meno rilevanti e alimentano meno del 1% delle esportazioni del paese, ma la diversificazione delle attivit\u00e0 economiche \u00e8 vista come una priorit\u00e0 dal governo dell'Oman. L'agricoltura diffusa in particolar modo nel Dhofar, nella zona di Nizwa e nella regione di al-Batina, si basa, fin da tempi immemorabili, su un sistema di canalizzazioni, i falaj, la cui gestione \u00e8 stata per secoli regolamentata giuridicamente. Oggi in Oman si producono datteri, cereali e verdure, ma meno del 1% del territorio nazionale \u00e8 coltivato ed \u00e8 probabile che l'Oman rimarr\u00e0 un forte importatore di generi alimentari. Insieme all'agricoltura, l'altro tradizionale pilastro del settore primario del sultanato \u00e8 la pesca.\nFin dal crollo del prezzo del petrolio nel 1998, l'Oman ha elaborato robusti piani per la diversificazione dell'economia e sta ponendo maggiormente l'accento su altri settori, come il turismo. Quest'ultimo costituisce una rilevante fonte di guadagni per il paese ed \u00e8 in crescita. Un evento popolare \u00e8 il Khareef Festival che si tiene a Salalah, nel Governatorato di Dhofar, a dalla capitale Mascate, durante il mese di agosto. Questo festival \u00e8 molto frequentato dai turisti anche per il clima fresco e la vegetazione rigogliosa, che \u00e8 possibile trovare quasi soltanto in questa citt\u00e0.\nUn accordo di libero scambio con gli Stati Uniti \u00e8 in vigore dal 1\u00ba gennaio 2009, e ha eliminato le barriere doganali su tutti i prodotti di consumo e industriali, ma ha anche protetto e favorito gli investimenti stranieri in Oman.\nIn Oman \u00e8 ingente la presenza di lavoratori stranieri asiatici e africani, che annualmente inviano nei loro paesi d'origine circa 30 miliardi di dollari; pi\u00f9 della met\u00e0 guadagna meno di 400 dollari al mese. La comunit\u00e0 pi\u00f9 consistente \u00e8 quella indiana, che da sola costituisce la maggioranza dell'intera forza lavoro del sultanato. I lavoratori provenienti dall'estero guadagnano meno degli omaniti, tali salari a ogni modo sono da due a cinque volte superiori rispetto a quelli pagati per gli stessi lavori in India.\nLa valuta nazionale \u00e8 il Riyal.\nIndustria petrolifera e del gas.\nIl petrolio fu scoperto nel sultanato nel 1964, e la sua estrazione \u00e8 cominciata 3 anni dopo.\nLe riserve totali di petrolio dell'Oman ammontano a circa 5 miliardi e mezzo di barili, per dimensione le 24esime a livello mondiale. L'Oman quindi ha risorse petrolifere nettamente inferiori rispetto a molti dei paesi circostanti come l'Arabia Saudita e gli Emirati Arabi Uniti, ma la popolazione, molto modesta numericamente, ha potuto comunque beneficiarne in misura analoga. Quasi l'intero settore petrolifero e del gas \u00e8 gestito dalla Petroleum Development Oman (PDO), societ\u00e0 controllata per il 60% dal governo omanita e incaricata dell'estrazione e della lavorazione. Attraverso il Ministero del Petrolio e del Gas il governo cura direttamente i progetti di sviluppo e le infrastrutture del settore.Negli ultimi anni l'estrazione di petrolio \u00e8 diminuita e anche per questo le riserve sono rimaste stabili; tuttavia bisogna anche considerare la recente scoperta di nuovi giacimenti e, con l'avanzare della tecnologia, la possibile ricerca di nuove risorse, tutti fattori che hanno contribuito e contribuiscono tutt'oggi a mantenere sostanzialmente inalterate le riserve del sultanato.\nBen pi\u00f9 recente \u00e8 stata invece la scoperta del gas naturale, di cui l'Oman \u00e8 dotato in quantit\u00e0 abbondante. L'estrazione \u00e8 cominciata negli anni duemila e si profila all'orizzonte come una fondamentale risorsa economica per il futuro del paese.\nInfrastrutture e trasporti.\nAeroporti.\nPiste in asfalto o cemento. In grassetto gli aeroporti con voli commerciali di linea.\nStrade.\nL'arteria stradale principale del paese \u00e8 composta dall'autostrada \"Sultan Qaboos Highway\", che funge da asse centrale per la capitale Mascate, e dalla Strada nazionale R1 che ne \u00e8 la prosecuzione lungo tutta la costa settentrionale. Partendo dalla citt\u00e0 vecchia, Matrah, attraversa quasi tutti i quartieri pi\u00f9 importanti della capitale arrivando fino all'aeroporto Internazionale di Mascate nei pressi di Seeb e poi continua come superstrada R1 verso nord-ovest raggiungendo le citt\u00e0 di Barka, al-Suwayq, Saham, Sohar, Shinas ed il confine con gli Emirati Arabi Uniti. Dalla superstrada 1 si diramano la superstrada R5 usata per raggiungere Dubai e la superstrada R7 che collega ai centri di al-Buraymi ed al-'Ayn e l'autostrada E22 per Abu Dhabi. Dalla superstrada R1 si diramano anche statali minori come la R3 per gli Emirati Arabi Uniti, la R8 per Ibri, la R11 per Rustaq e la R13 per Nakhal.\nAnche l'autostrada 15 ha inizio dalla SQH/R1 nei pressi dell'aeroporto di Mascate e passando da Bidbid, Izki e Nizwa termina a Bahla dove si unisce sulla superstrada R21 per Ibra che arriva al confine con gli E.A.U.. L'autostrada 17 segue la costa orientale collegando la capitale a Sur passando per Amrat e Qurayyat.\nLa superstrada R31 nasce a sud dell'abitato di Nizwa ed \u00e8 il principale collegamento nord-sud dell'Oman arrivando fino a Salalah nel sud del paese. La statale a parte il tratto iniziale e la parte finale, dove ha caratteristiche di superstrada, in gran parte si presenta a carreggiata singola con lunghi rettilinei. Attraversa vasti territori desertici passando per Adam, Haima e Thumrait terminando nella capitale del Dhofar. Copre oltre 850\u00a0km di percorso ed \u00e8 l'arteria stradale pi\u00f9 lunga dell'Oman.\nLa strada nazionale R2 \u00e8 l'unica strada asfaltata che collega Khasab, nella penisola del Musandam, agli Emirati Arabi Uniti. La strada nazionale R47 ha origine a Salalah ed \u00e8 la principale via di collegamento tra Oman e Yemen. La strada nazionale R51 serve l'isola di Ma\u1e63\u012bra compiendo il periplo lungo la costa.\nSociet\u00e0.\nEvoluzione demografica.\nIn base al censimento del 2010, la popolazione totale del paese \u00e8 di abitanti, di cui sono omaniti e il resto proviene dall'estero; si deve ricordare che in Oman, proprio come in molti altri paesi della penisola arabica, vivono numerosissimi lavoratori stranieri che costituiscono una parte molto cospicua della popolazione complessiva. Questi ultimi in Oman superano quota e provengono soprattutto da Pakistan, Bangladesh, Egitto, India e Filippine; gli omaniti invece sono arabi, anche se molti di loro hanno lontane origini dell'Africa Orientale e del Beluchistan. I dati del 2010 evidenziano un notevole aumento demografico, infatti il precedente censimento del 2003 aveva riportato la ben minore cifra di abitanti.\nCirca il 50% degli abitanti vive a Mascate e nella regione di al-Batinah; l'altra principale concentrazione demografica \u00e8 la regione di Dhofar con abitanti. L'exclave della penisola di Musandam ha una popolazione di circa unit\u00e0.\nLa popolazione dell'Oman \u00e8 molto giovane: il 43% ha meno di 15 anni.\nReligione.\nIl governo omanita non stila statistiche sull'appartenenza religiosa dei suoi abitanti, ma sicuramente la religione maggiormente professata \u00e8 l'Islam, i cui fedeli costituiscono all'incirca il 75% della popolazione. I musulmani sono per lo pi\u00f9 Ibaditi, fatta eccezione per le regioni costiere dove si trova una comunit\u00e0 sunnita piuttosto consistente.L'Oman \u00e8 l'unico paese del mondo in cui gli ibaditi sono la maggioranza; peraltro, i seguaci di questo particolare ramo della religione islamica sono presenti solo in questo paese e in poche regioni dell'Africa settentrionale.\nLe confessioni non islamiche presenti nel paese sono molto varie: induismo, giainismo, buddismo, zoroastrismo, sikh, bah\u00e1'\u00ed e cristianesimo. Queste religioni sono professate in pratica soltanto da una parte degli immigrati, peraltro solo quelli che non vengono a loro volta da paesi islamici. Le comunit\u00e0 cristiane sono animate per lo pi\u00f9 dai lavoratori indiani, filippini e del sudest asiatico; sono presenti soprattutto nelle maggiori aree urbane del sultanato, cio\u00e8 quelle di Mascate, Sohar e Salalah. Nell'area metropolitana della capitale ci sono comunit\u00e0 cristiane di oltre 50 confessioni diverse, tra cui cattolici, ortodossi e varie congregazioni protestanti. Tra questi gruppi la differenza spesso \u00e8 anche etnica, e si basa sui paesi di provenienza degli immigrati.\nLa Legge Fondamentale dell'Oman dichiara l'islam religione di Stato e la sharia principale fonte della legislazione nazionale; tuttavia al suo interno \u00e8 anche affermata la libert\u00e0 di religione, unitamente al divieto di discriminazioni su base confessionale. Il governo ha generalmente garantito la libert\u00e0 religiosa per tutte le numerose fedi presenti nel paese, anche se con qualche ufficiosa limitazione per i non islamici, specie in materia di proselitismo e luoghi di culto, questi ultimi spesso insufficienti per i fedeli. Comunque, l'apostasia non \u00e8 un crimine e non si ha notizia di detenuti per motivi religiosi.\nLingue e dialetti.\nLa lingua ufficiale \u00e8 l'arabo. Vi sono alcune minoranze che parlano altre lingue originarie. Nel Dhofar si parlano alcune lingue sudarabiche, come il Mahri, che appartengono a un ramo delle lingue semitiche ma diverso da quello dell'arabo.\nIl balochi \u00e8 diffusamente parlato; molto ampia \u00e8 anche la conoscenza dell'inglese, al punto che insegne e indicazioni stradali sono riprodotti sia in arabo sia in inglese.\nUniversit\u00e0.\nIn campo universitario ricordiamo la Sultan Qaboos University, istituita nel 1986: prende il nome dal sultano omanita Qabus dell'Oman.\nCultura.\nLetteratura.\nBen poco sappiamo della letteratura dei primi secoli dopo l'egira probabilmente anche a causa di incendi che, nel tempo, hanno distrutto diverse importanti biblioteche come quella di Rustaq in cui erano raccolti manoscritti di testi riguardanti i diversi saperi.\nVari sono i poeti che hanno cantato in versi episodi e personaggi della storia omanita secondo quanto era in uso nella poesia araba fin dal periodo preislamico. Cos\u00ec la tradizione ricorda i versi composti da Malik b. Fahm che canta le gesta sue e dei Banu Azd da lui condotti in Oman a seguito della dispersione delle trib\u00f9 da Ma'rib determinando la prima arabizzazione del Paese. In epoca abbaside visse Ibn Durayd (838-933), poeta oltre che grammatico e storico che trascorse per\u00f2 gran parte della sua vita fra Baghdad e la Persia. Numerosi sono gli Imam prima e i sultani dopo appartenenti alle diverse dinastie succedutesi fra il secolo XI e il XVIII che hanno composto versi in cui cantano le conquiste fatte e le loro gesta. A partire dal XII secolo si \u00e8 diffusa anche la poesia araba d'amore ed encomiastica secondo i canoni tradizionali arabi. Poesie in gran parte pubblicate in numerose raccolte, i diwan.\nPer quanto riguarda la prosa bisogna premettere che molti studiosi omaniti dei primi secoli dell'egira operarono in realt\u00e0 in Iraq, in modo particolare a Basra. In questa citt\u00e0, al tempo sede di una delle principali scuole di pensiero islamico, molti si recavano a studiare e molti vi restavano a svolgere le proprie attivit\u00e0 di studiosi scrivendo anche importanti opere. Nel IX secolo si svilupparono anche in Oman alcune scuole di pensiero () legate alla corrente islamica degli Ibaditi. Si tratta di scuole in cui si studiava la giurisprudenza e la teologia, (), il tafs\u012br (\u062a\u0641\u0633\u064a\u0631), cio\u00e8 l'esegesi coranica, la \"shar\u012b\u02bfa\" (\u0634\u0631\u064a\u0639\u0629), gli a\u1e25\u0101d\u012bth (\u062d\u062f\u064a\u062b) e la lingua araba letteraria. In particolare le prime scuole videro la luce a Sohar e a Izki e, nel secolo seguente, a Bahla. A partire dal secolo XI si imposero le scuole di Nizwa e di Rustaq mentre altre sono state fondate in seguito in diverse citt\u00e0 dell'Oman come quella di Mascate fondata nel XIX secolo.Connesse a queste scuole si costituirono biblioteche a cui se ne affiancavano altre di studiosi i cui manoscritti sono in parte andate perduti mentre altri sono stati recentemente pubblicati e altri ancora sono in attesa di essere stampati.\nNel IX secolo iniziarono a essere redatte alcune opere appartenenti a qual genere letterario arabo peculiari dei primi secoli dell'Islam, i \"siyar\" (pl. di s\u00efrah), cio\u00e8 biografie di personaggi illustri. Si tratta quindi di opere dedicate a singoli personaggi e, al massimo, alla loro epoca con le sue problematiche politiche e dottrinali. La prima visione di insieme della storia omanita, dal periodo preislamico fino a quello omayyade, a noi giunta \u00e8 il \"Kit\u0101b al-ans\u0101b\" di al-\u02bfAwtab\u012b scritto nel secolo XI. Dopo alcuni secoli di cui non abbiamo alcun testo storico, nella prima met\u00e0 del secolo diciottesimo al-Izkaw\u012b (1650-1737) potrebbe aver scritto il \"Ka\u0161f al-\u0121umma\" ripreso da Ibn Raz\u012bq intorno al 1860, opera questa che tratta della storia dell'Oman dalle origini fino al 1728. Questo testo scritto in maniera discorsiva \u00e8 stato ripreso dagli storici omaniti seguenti fra cui ricordiamo al-S\u0101lim\u012b (1869-1914) e la sua \"Tu\u1e25fat al-a\u02bfy\u0101n\" divenuta la principale opera di riferimento per gli storici moderni.\nTra gli attuali poeti omaniti pi\u00f9 affermati ricordiamo Saif al-Rahbi.\nMusica.\nAl-Ayyala comprende poesie,cantate e danze.\nTra le cantanti omaniti possiamo ricordare Lamya, interprete di brani di genere soul, elettronica e world.\nPatrimoni dell'umanit\u00e0.\nCinque siti dell'Oman sono stati inseriti nella Lista dei patrimoni dell'umanit\u00e0 dell'UNESCO.\nAltri aspetti culturali.\nOriginario, oltre che di altri paesi, anche dell'Oman \u00e8 il Janbiya, una sorta di coltello-pugnale: appare anche nell' emblema dell'Oman.\nSport.\nTre volte vincitrice, nel 2009 e poi nel 2017 e nel 2018, della Coppa delle nazioni del Golfo, la nazionale di calcio dell'Oman ha come suo capocannoniere attuale Hani Al-Dhabit con ben 42 reti.\nBuoni risultati anche nell'atletica leggera con il velocista Barakat Al-Harthi, medaglia d'oro ai VI Giochi mondiali militari, disputatisi in Corea del Sud nel 2015.."}
