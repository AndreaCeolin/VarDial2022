{"id": "63215", "revid": "2231195", "url": "https://it.wikipedia.org/wiki?curid=63215", "title": "Partito Repubblicano Italiano", "text": "Il Partito Repubblicano Italiano (PRI) \u00e8 un partito politico italiano.\nFondato nel 1895, ha mantenuto immutati il nome, il simbolo (una foglia di edera), le basi ideologiche del mazzinianesimo e del radicalismo, chiaramente riconducibili alle elaborazioni di Giuseppe Mazzini, Aurelio Saffi, Carlo Cattaneo, Ugo La Malfa e Giovanni Spadolini.\nStoria.\nPresupposti nel Risorgimento e l'unit\u00e0 d'Italia.\nIl Partito Repubblicano Italiano affonda le proprie radici politiche nell'idea del repubblicanesimo (ideale presente da sempre in Italia e ravvivato nel periodo delle cosiddette repubbliche giacobine), con i suoi riferimenti ideali e culturali nel Risorgimento. Per la precisione esso trae origine nel filone democratico, mazziniano, radicale e rivoluzionario, i cui massimi rappresentanti sono stati Giuseppe Mazzini, Carlo Cattaneo, Carlo Pisacane, Aurelio Saffi e per un certo periodo anche Giuseppe Garibaldi.\nLa prima organizzazione politica con l'obiettivo di trasformare l'Italia in una repubblica democratica unitaria secondo i principi di libert\u00e0, indipendenza e unit\u00e0, destituendo gli Stati preunitari, fu la Giovine Italia (o Giovane Italia), l'associazione politica insurrezionale fondata a Marsiglia nel luglio 1831 da Mazzini.\nLa Giovine Italia costitu\u00ec uno dei momenti fondamentali nell'ambito del Risorgimento italiano ed ebbe anche un respiro europeo, entrando a far parte della pi\u00f9 ampia associazione politica mazziniana, la Giovine Europa (1834), assieme ad altre associazioni simili come la Giovine Germania, la Giovine Polonia e la Giovine Svizzera. Nel 1833 a Taganrog, in Russia, anche Garibaldi ader\u00ec alle idee mazziniane.\nIl 5 maggio 1848 la Giovine Italia fu sciolta da Mazzini che la trasform\u00f2 nell'Associazione Nazionale Italiana. Nel marzo 1853 lo stesso Mazzini fond\u00f2 il Partito d'Azione.\nL'annuncio della fondazione del partito fu dato da Mazzini nel marzo del 1853 con la pubblicazione dell'opuscolo \"Agli italiani\", dove si sosteneva che nonostante il fallimento del moto milanese del 6 febbraio dello stesso anno ormai \u00abil fremito d'emancipazione [era] sceso alle moltitudini\u00bb, pertanto Mazzini esortava i connazionali a impegnarsi in un'azione ripetuta e continua per suscitare quella scintilla che avrebbe provocato l'incendio di tutta la penisola e tramite l'azione delle bande l'insurrezione popolare. Diversamente dalle previsioni del suo fondatore, le prime azioni poste in essere dal movimento democratico ebbero esito fallimentare, quali la spedizione di Sapri (1857) in cui per\u00ec Carlo Pisacane e il moto di Genova dello stesso anno.\nIn contrapposizione con i moderati raccolti attorno alla monarchia dei Savoia e Cavour, i repubblicani si opponevano alla guerra regia, ai plebisciti, alle annessioni e alla piemontesizzazione dell'Italia, sostenendo la necessit\u00e0 di una sollevazione del popolo per conseguire l'Unit\u00e0, il diritto d'assemblea sindacale e il suffragio universale in luogo di quello ristretto e censitario.\nUn momento significativo del processo di formazione del partito risale alla nascita dell'organo di stampa ufficiale dei repubblicani italiani, ovvero \"L'Unit\u00e0 Italiana\" diretto da Maurizio Quadrio (1861) e successivamente con il primo congresso della Federazione dei Movimenti Democratici Italiani, svoltosi a Parma nell'aprile 1866.\nIl congresso rese evidenti le correnti fondamentali del movimento repubblicano in Italia: la destra parlamentaristica e radicale di Agostino Bertani; la linea di Giuseppe Mazzini, disposto anche a stringere accordi e ad accettare soluzioni in modo da completare l'Unit\u00e0 d'Italia; e gli intransigenti, contrari a qualsiasi compromesso con la dinastia sabauda e sdegnati verso la politica economica e sociale del nuovo Stato unitario.\nFu la corrente massimalista e irriducibile a prevalere, eleggendo un triumvirato nelle persone di Maurizio Quadrio, Giuseppe Marcora e Vincenzo Brusco Onnis, determinando l'estraneazione dalla vita politica e l'astensionismo elettorale del movimento repubblicano nei decenni a venire.\nMazzini prosegu\u00ec comunque nell'appoggio al reclutamento dei volontari garibaldini in occasione della terza guerra d'indipendenza (giugno 1866) e della spedizione del 1867, conclusa tragicamente a Mentana. Deluso tuttavia dal fallimento delle sue iniziative, Mazzini sciolse il Partito d'Azione e si adegu\u00f2 alla linea degli intransigenti.\nCi\u00f2 non ne comport\u00f2 l'inattivit\u00e0 politica in quanto i repubblicani cominciarono a dar vita alle prime organizzazioni del movimento dei lavoratori (associazioni operaie, casse mutue, cooperative e scuole popolari) e nel 1871 a Roma per sua specifica iniziativa fu stretto il patto di fratellanza tra le Societ\u00e0 operaie.\nNello stesso anno Garibaldi, reduce dalla guerra franco-prussiana in cui aveva vittoriosamente combattuto a Digione in difesa della Francia alla testa di volontari italiani e stranieri, ruppe definitivamente con Mazzini, prendendo posizione favorevole verso la Prima Internazionale dei lavoratori.\nPeraltro la propaganda degli internazionalisti mise in difficolt\u00e0 i repubblicani, che riuscirono comunque a mantenere un radicamento a livello locale e popolare, ma limitato alla Romagna, alle Marche, all'Umbria, al litorale toscano, al Lazio e alla Sicilia occidentale, che sarebbero rimaste sempre le roccaforti repubblicane.\nAlla morte del principale promotore del Risorgimento almeno quattro sono le correnti del repubblicanesimo: i cosiddetti mazziniani puri, ancora nostalgici del metodo insurrezionale e comprendenti gli intransigenti, su una linea di assoluto antiparlamentarismo; il gruppo di Alberto Mario, anch'egli astensionista, ma convinto dell'esistenza di spazi per la lotta politica pur in regime di monarchia; i seguaci di Garibaldi, indulgente alle idee socialiste e internazionaliste, a volte anche pacifiste e comunque caratterizzate da un profondo anticlericalismo; e la corrente radicale di Agostino Bertani, deciso a ottenere per via costituzionale le riforme democratiche e che nel 1877 avrebbe costituito assieme a Felice Cavallotti il gruppo dell'Estrema sinistra nel Parlamento italiano, separandosi dai repubblicani.\nFigura di spicco in quest'epoca tumultuosa fu Aurelio Saffi, che costitu\u00ec la guida morale del passaggio dall'astensionismo alla presenza politica nelle istituzioni.\nFine dell'astensionismo e nascita del partito.\nIl 2 agosto 1874 a Villa Ruffi, presso Rimini, la polizia fece irruzione nel corso di una riunione repubblicana, arrestando ventotto partecipanti, tra cui il gi\u00e0 triumviro della Repubblica Romana Aurelio Saffi e il futuro presidente del Consiglio Alessandro Fortis. Tale episodio contribu\u00ec a rendere ancora pi\u00f9 profondo il solco tra i repubblicani e le istituzioni.\nLa scelta astensionistica fu ribadita al XIV Congresso generale delle Societ\u00e0 Operaie Italiane affratellate, tenutosi a Genova tra il 24 e il 26 settembre 1876.\nL'astensionismo elettorale rischiava tuttavia di rendere sterile l'azione politica, cos\u00ec alcuni repubblicani meno intransigenti in occasione delle elezioni politiche del 1880 decisero di partecipare alle consultazioni elettorali. Furono quindi eletti i primi deputati, che si iscrissero al gruppo dell'Estrema sinistra insieme ai radicali di Bertani e Cavallotti. La loro composizione sociale era eterogenea, comprendendo sia piccoli borghesi, come Giovanni Bovio e Napoleone Colajanni, ma anche operai, come Valentino Armirotti e il geografo Arcangelo Ghisleri.\nIl primo congresso ufficiale del PRI che sanc\u00ec la costituzione ufficiale del partito come forza politica organizzata con strutture permanenti si svolse a Bologna il 21 aprile del 1895. Fra i fondatori va citato il forlivese Giuseppe Gaudenzi, che ne divenne il primo segretario. Gaudenzi aveva promosso l'anno prima la fondazione a Forl\u00ec de \"Il Pensiero Romagnolo\", organo ufficiale del partito.\nAlle elezioni politiche del 1897 il cartello elettorale dell'Estrema, composto anche da radicali e socialisti, riusc\u00ec a eleggere ottantuno deputati alla Camera e all'indomani ventidue di essi formarono il gruppo parlamentare repubblicano. Tra di loro Giovanni Bovio, Napoleone Colajanni, Matteo Renato Imbriani, Salvatore Barzilai e Edoardo Pantano.\nNello stesso anno periva a Domokos il deputato Antonio Fratti, accorso al fianco dei greci contro l'Impero ottomano, al seguito del contingente garibaldino guidato da Ricciotti Garibaldi. Quest'ultimo avrebbe combattuto contro i turchi alla testa di volontari in difesa di Grecia, Serbia e Montenegro anche nel 1912 a Drisko.\nLa fine secolo vide il PRI stipulare alleanze politico-amministrative con i socialisti e con i radicali, grazie alle quali riusc\u00ec a partecipare al governo di grandi citt\u00e0 come Milano, Firenze e Roma (per esempio nella giunta guidata da Ernesto Nathan).\nTradizionalmente associati al colore rosso, i Repubblicani, soprattutto in Romagna, in contrasto con i socialisti che vollero prendere per s\u00e9 tale colore (costituendo cos\u00ec i cosiddetti nuovi rossi), diedero vita a un insieme di leghe a questo punto denominate gialle.\nTuttavia il rifiuto di partecipare ai governi liberal-democratici dell'et\u00e0 giolittiana imped\u00ec al PRI di dare seguito alle sue enunciazioni programmatiche, in particolare la lotta ai monopoli e il riscatto del Mezzogiorno.\nPrima guerra mondiale e avvento del Fascismo.\nGli anni che precedettero la prima guerra mondiale videro come protagonista della scena politica il giovane Pietro Nenni.\nContrario alla guerra libica e per questo imprigionato nel 1911, Nenni fu segretario della Camera del lavoro di Forl\u00ec. iI 7 giugno 1914 ad Ancona nel corso di un suo comizio antimilitarista, insieme all'anarchico Errico Malatesta, la polizia apr\u00ec il fuoco sui partecipanti, uccidendo due militanti repubblicani e un anarchico. Ne segu\u00ec una settimana di scioperi e di agitazioni in gran parte dell'Italia (cosiddetta settimana rossa).\nAllo scoppio della prima guerra mondiale il PRI si schier\u00f2 dalla parte degli interventisti, collocandosi nel filone democratico-irredentista. Obiettivo dei repubblicani era correre in aiuto della Francia (considerata la patria dei diritti dell'uomo) contro gli Imperi centrali tedesco e austriaco, visti come gli emblemi dell'autoritarismo e della reazione, nonch\u00e9 annettere all'Italia Trento e Trieste.\nTra il 1915 e il 1917 i primi esponenti repubblicani (Salvatore Barzilai e Ubaldo Comandini) parteciparono ai governi di Unione Nazionale di Salandra e di Boselli.\nDopo la guerra il PRI ritent\u00f2 un accordo con le altre forze di sinistra al Convegno di Firenze del 1918, ma fall\u00ec perch\u00e9 il Partito Socialista Italiano era ormai sotto il controllo dei massimalisti. Nel 1921 Pietro Nenni usc\u00ec dal PRI per entrare nel PSI. I repubblicani, come fece ad esempio Giovanni Querzoli, tornarono a fondare associazioni e consorzi.\nL'avvento del fascismo vide il PRI saldamente all'opposizione, sebbene alcuni repubblicani avessero aderito ai fasci di combattimento (ad esempio Italo Balbo). Nel 1922 a Roma un gruppo di repubblicani, tra i quali Giovanni Conti, Raffaele Rossetti, Fernando Schiavetti, Mario Angeloni e Cino Macrelli, fond\u00f2 il movimento antifascista l'Italia libera, nominandone segretario il giovane Randolfo Pacciardi.\nLa violenza dello squadrismo fascista prese di mira anche gli esponenti repubblicani, con i deputati Alfredo Morea e Cipriano Facchinetti fermati dalla polizia mentre Fernando Schiavetti e l'affondatore della Viribus Unitis, Raffaele Rossetti, furono vittime di aggressioni e furono devastati gli studi professionali di Giovanni Conti e di Guido Bergamo.\nNel 1925 il segretario Giuseppe Gaudenzi inaugur\u00f2 quello che sarebbe stato l'ultimo congresso del partito nel territorio italiano prima della Liberazione. Negli anni successivi lo stesso Gaudenzi dovette ritirarsi a vita privata.\nTra il 1925 e il 1926 Eugenio Chiesa, Giuseppe Chiostergi, Rossetti, Facchinetti e Bergamo optarono per l'esilio, subito imitati dai ricercati Randolfo Pacciardi e Egidio Reale. Altri repubblicani che rimasero in patria, quali gli avvocati Oronzo Reale e Battista Bardanzellu, il criminologo Giulio Andrea Belloni e il giovane Federico Comandini, furono strettamente sorvegliati ed inseriti nell'apposito elenco dei sovversivi del Casellario Politico Centrale.\nIn esilio durante il regime fascista.\nNel frattempo il 1\u00ba gennaio 1927 il partito comunic\u00f2 il suo avvenuto trasferimento all'estero, pi\u00f9 precisamente a Parigi.\nNello stesso anno Pacciardi stabil\u00ec la sua residenza a Lugano, dando un contributo decisivo per fare della locale sezione del PRI il principale collegamento tra l'organizzazione estera del partito e i militanti ancora attivi in patria.\nIl PRI si impegn\u00f2 nella lotta antifascista e molti dei suoi aderenti in esilio, come Raffaele Rossetti, entrarono nel movimento Giustizia e Libert\u00e0. Nel 1927 il partito ader\u00ec alla Concentrazione d'azione antifascista, un organismo che comprendeva anche Giustizia e Libert\u00e0 e il PSI in esilio.\nNell'agosto del 1930 Rossetti (polemicamente uscito da Giustizia e Libert\u00e0) e Facchinetti dettero vita all'organizzazione clandestina La Giovine Italia. Al quarto congresso in esilio del partito, che si tenne a Saint Louis nel 1932, Rossetti si pose a capo della corrente contraria alla partecipazione del PRI alla Concentrazione antifascista e alleatosi con la sinistra filo comunista (Fernando Schiavetti) fu eletto segretario politico.\nAl congresso successivo che si tenne a Parigi l'anno dopo invece sull'opposto programma filo concentrazionista fu eletto segretario politico Randolfo Pacciardi.\nIl PRI fu anche in prima fila durante la guerra civile spagnola. Fu Pacciardi ad aver per primo l'idea di un corpo di volontari a sostegno della Spagna democratica minacciata dalla rivolta dei militari ribelli, raccogliendo il celeberrimo appello del giellista Carlo Rosselli \u00abOggi in Ispagna, domani in Italia!\u00bb. Pacciardi pensava a una legione italiana assolutamente apartitica, organizzata secondo il modello dei garibaldini che nel 1897 e 1898 avevano combattuto in Grecia contro i turchi o di quelli accorsi in Francia nel 1914 prima dell'entrata in guerra dell'Italia. Gi\u00e0 noto come capo militare per la sua audacia e considerato imparziali sia dai socialisti sia dai comunisti, il 26 ottobre 1936 firm\u00f2 a Parigi l'accordo per la formazione del Battaglione Garibaldi (poi Brigata Garibaldi) sotto il patronato politico dei partiti socialista, comunista e repubblicano e con il concorso delle organizzazioni aderenti al comitato italiano pro Spagna, accettandone il comando.\nAltri repubblicani italiani accorsi in difesa della Repubblica spagnola furono Mario Angeloni, ufficiale della colonna italiana, caduto nella battaglia del Monte Pelato; Etrusco Benci, poi internato nel campo francese di Argel\u00e8s; Giorgio Braccialarghe, comandante del plotone d'assalto del Battaglione Garibaldi; e Ilario Tabarri, in seguito confinato a Ventotene, che fu comandante dell'8\u00aa Brigata Garibaldi Romagna durante la Resistenza.\nNell'estate del 1937 in dissenso con i comunisti per la mancata realizzazione di una brigata completamente italiana e contrario all'uso della Brigata Garibaldi contro gli anarchici, Pacciardi lasci\u00f2 la Spagna. Il 4 dicembre 1937 a Parigi fond\u00f2 il settimanale \"La Giovine Italia\", al quale si affianc\u00f2 nella conduzione il giornalista ed ex dirigente di Giustizia e Libert\u00e0 Alberto Tarchiani. Al settimanale collabor\u00f2 con numerosi articoli anche l'ex Ministro degli Esteri Carlo Sforza, parimenti esule in Francia.\nAll'indomani dell'ottavo congresso del PRI in esilio (Parigi, 1938), Pacciardi fu rieletto segretario politico, sia pur affiancato collegialmente da Cipriano Facchinetti.\nAlla vigilia dello scoppio della seconda guerra mondiale Pacciardi propose al governo francese la costituzione di un Comitato nazionale italiano, composto da esuli antifascisti, combattenti sotto la bandiera tricolore a difesa della Francia, ma non contro altri italiani. L'occupazione tedesca della Francia (1940) costrinse numerosi rifugiati repubblicani, Pacciardi compreso, a emigrare nuovamente, dissolvendo l'organizzazione del partito all'estero.\nNella Resistenza e avvento della Repubblica.\nIl 4 giugno 1942 nell'abitazione romana di Federico Comandini rinacque il Partito d'Azione riprendendo il nome del movimento politico risorgimentale fondato nel 1853 da Mazzini.\nAlcuni repubblicani, come Oronzo Reale, Giulio Andrea Belloni, l'ex GL Ferruccio Parri e gli economisti Ugo La Malfa e Bruno Visentini, entrarono nel nuovo partito.\nTuttavia dopo il 25 luglio 1943 Giovanni Conti, anche a nome degli esponenti storici Cipriano Facchinetti, Oliviero Zuccarini e Cino Macrelli, riprese le pubblicazioni de \"La Voce Repubblicana\", proclamando a Roma la ricostituzione del Partito Repubblicano Italiano. Inoltre il 9\u201310 ottobre dello stesso anno a Portsmouth si tenne un nuovo Congresso del partito in esilio e il 5 dicembre seguente a Milano un Congresso clandestino dell'Alta Italia. Ci\u00f2 mise in difficolt\u00e0 i gi\u00e0 complicati rapporti tra i vari esponenti del PRI in Italia e all'estero.\nIl PRI decise di non far parte del Comitato di Liberazione Nazionale, l'assemblea dei partiti antifascisti creata dopo l'8 settembre 1943. I repubblicani, da sempre avversi ai Savoia, non approvarono la scelta del CLN di considerare legittima la monarchia. Secondo gli storici si deve a Giovanni Conti, l'uomo dell'intransigenza repubblicana, l'aver posto questa pregiudiziale agli altri partiti del comitato. Tuttavia in periferia non mancarono i rapporti tra i repubblicani e i Comitati di liberazione locali per non compromettere l'unit\u00e0 della lotta al nazifascismo. Nella stessa Roma e nel Lazio durante l'occupazione nazifascista Battista Bardanzellu si pose al comando di una Brigata Mazzini, operante unitariamente alle squadre del Partito d'Azione, mentre le squadre romane formate direttamente dal partito erano guidate dal veterano della guerra civile spagnola, Giorgio Braccialarghe.\nLa guerra di resistenza vide la partecipazione di molti repubblicani come Oddo Biasini, Libero Gualtieri e Osvaldo Abbondanza, sempre attraverso le proprie formazioni armate chiamate Brigate Mazzini, soprattutto dopo la liberazione di Roma. Braccialarghe fu paracadutato vicino a Pistoia, onde coadiuvare il coordinamento della brigate partigiane che avevano le Alpi Apuane come zona operativa. In Emilia-Romagna, Piemonte, Liguria, Lombardia e nelle Tre Venezie furono costituiti cinque raggruppamenti regionali delle Brigate Mazzini mentre nella sola Lombardia furono costituite cinque brigate.\nNel frattempo era rientrato in Italia Randolfo Pacciardi, che nel Convegno Nazionale del 26\u201327 maggio 1945 fu confermato segretario politico del partito per acclamazione.\nLa linea politica che Pacciardi impresse al PRI (in contrasto con la corrente facente capo a Giovanni Conti) fu quella dell'unit\u00e0 d'azione con le altre forze politiche favorevoli alla repubblica, in particolare il Partito d'Azione, dal quale era gi\u00e0 rientrato Giulio Andrea Belloni. Tale linea sub\u00ec uno stop a seguito del voto contrario del Comitato centrale del partito alla partecipazione alla Consulta Nazionale, ancorch\u00e9 tale organismo fosse presieduto da Carlo Sforza, che pi\u00f9 volte aveva fatto dichiarazioni favorevoli alla repubblica e che alle elezioni per l'Assemblea Costituente si sarebbe presentato come indipendente nelle liste del PRI.\nIl 2 giugno 1946 il popolo italiano con il referendum istituzionale scelse la forma repubblicana e il PRI vedeva finalmente soddisfatta la sua pregiudiziale fondamentale. Si apr\u00ec dunque nella politica del partito la fase della partecipazione ai governi della Repubblica italiana.\nAssemblea Costituente e centrismo.\nPresentatosi all'elezione della Costituente nel 1946, il PRI ottenne il 4,4% e si conferm\u00f2 forte nelle regioni dove tradizionalmente gi\u00e0 lo era e di scarso seguito dove erano forti la Democrazia Cristiana e i partiti marxisti. Il PRI entr\u00f2 nel II governo De Gasperi, insieme a DC, PCI e PSI, con i ministri Macrelli e Facchinetti.\nNello stesso anno la linea d'intesa di Pacciardi con le altre forze di sinistra segn\u00f2 un punto favorevole con l'ingresso nel PRI della Concentrazione Democratica Repubblicana guidata da Ugo La Malfa e dall'ex presidente del Consiglio Ferruccio Parri, usciti dal Partito d'Azione nel febbraio insieme a Oronzo Reale e Bruno Visentini.\nAl XIX Congresso svoltosi nel gennaio 1947 si scontrarono due tendenze, quella di Randolfo Pacciardi, favorevole a una collaborazione al governo col PCI; e quella di Conti e Facchinetti, che invece ritenevano il PCI responsabile dell'inefficienza del governo e volevano interromperne la collaborazione.\nAlla fine pur con la rielezione di Pacciardi a segretario politico prevalse il gruppo legato a Giovanni Conti. Carlo Sforza infatti pot\u00e9 partecipare come Ministro degli affari esteri al III governo De Gasperi (DC, PCI, PSI) solo a titolo tecnico e non politico. Ci\u00f2 gli consent\u00ec comunque di firmare il Trattato di Parigi fra l'Italia e le potenze alleate (febbraio 1947).\nL'esclusione delle sinistre (maggio 1947) ebbe come conseguenza il rientro a pieno titolo del PRI nel successivo quarto governo De Gasperi, ancora con Carlo Sforza al Ministero degli Esteri e Cipriano Facchinetti alla Difesa. Pacciardi, avendo rifiutato l'anticomunismo di principio e non condividendo le contrapposizioni della guerra fredda, inizialmente non ne prese parte, ma nel dicembre del 1947 il radicalizzarsi della politica del PCI in ossequio alle nuove direttive del PCUS convert\u00ec anche Pacciardi all'anticomunismo e si convinse a entrare nel governo come vicepresidente del Consiglio dei Ministri.\nLe elezioni politiche del 1948 videro quindi il PRI saldamente schierato nel campo della democrazia occidentale a fianco della DC, ma anche un cattivo risultato con il 2,5% dei voti. Prosegu\u00ec comunque nella partecipazione ai governi guidati da De Gasperi dando un contributo decisivo alla linea politica del paese negli anni a venire. Il Ministro degli Esteri Sforza si adoper\u00f2 per l'adesione dell'Italia al Piano Marshall, al Patto Atlantico (4 aprile 1949) e al Consiglio d'Europa (5 maggio 1949). Successivamente condusse anche i negoziati e firm\u00f2 per l'Italia il 18 aprile 1951 il trattato istitutivo della Comunit\u00e0 europea del carbone e dell'acciaio (CECA). Proprio sulla politica atlantista dei governi De Gasperi, si registr\u00f2 il dissenso dell'antico militante Giovanni Conti, che nel febbraio 1950 si dimise polemicamente dal PRI.\nUn altro colpo alla rappresentativit\u00e0 del partito fu assestato da Ferruccio Parri, il quale, contrario all'appoggio dato dal PRI alla legge elettorale maggioritaria (cosiddetta \"legge truffa\"), usc\u00ec dal partito e ader\u00ec al movimento Unit\u00e0 Popolare, formatosi il 18 aprile 1953.\nNel frattempo la componente degli ex azionisti era divenuta maggioritaria e il partito si avvi\u00f2 sulla linea sostenuta da Ugo La Malfa, favorevole all'intervento pubblico nell'economia. Oronzo Reale, che aveva assunto la segreteria politica nel 1949, la mantenne ininterrottamente sino al 1963.\nLa sconfitta alle elezioni politiche del 1953 favor\u00ec una pausa di riflessione all'interno del partito (sceso all'1,6%) e il PRI si limit\u00f2 ad appoggiare saltuariamente i governi centristi post-degasperiani (1953\u20131962), senza parteciparvi.\nNel 1959 Ugo La Malfa assunse la direzione de \"La Voce Repubblicana\" e a partire dal quarto Governo Fanfani (1962), appoggiato dall'esterno anche dal PSI, il partito rientr\u00f2 stabilmente nella compagine governativa.\nGuida di Ugo La Malfa.\nLa politica di La Malfa stava guidando progressivamente il PRI nell'ambito della formula del centro-sinistra, per la quale Pacciardi, assertore del liberismo, aveva dichiarato apertamente la propria opposizione. Nel XXVII Congresso del marzo 1960 la corrente facente capo a quest'ultimo (40% dei voti) fu sconfitta da quella aperta all'alleanza con il PSI, guidata da La Malfa (58%).\nIl 4 dicembre 1963 nella votazione per la fiducia al primo governo di centro-sinistra (Governo Moro I), al quale il PRI partecipava con Reale alla Giustizia, Pacciardi ruppe la disciplina di partito, vot\u00f2 contro e fu espulso.\nNel 1964 fond\u00f2 un nuovo gruppo politico, l'Unione Democratica per la Nuova Repubblica, favorevole a un'evoluzione dell'istituzione repubblicana italiana in senso presidenzialista (sul modello gollista della Quinta Repubblica francese). Pacciardi rientra nel partito nel 1981 dopo la morte di La Malfa.\nNel quarto governo guidato da Amintore Fanfani (1962\u20131963) La Malfa, Ministro del Bilancio, lanci\u00f2 la Commissione della programmazione economica e si batt\u00e9 per la nazionalizzazione delle industrie elettriche.\nNel 1965 La Malfa fu eletto segretario nazionale del PRI e propose per primo l'avvio di una politica dei redditi per affrontare la questione degli squilibri settoriali e territoriali. Bruno Visentini, parlamentare dal 1972, ebbe un ruolo importante nella preparazione tecnica dell'imposta cedolare d'acconto.\nNel marzo 1974 la collaborazione del PRI con i governi di centro-sinistra and\u00f2 in crisi per dissidi in materia di politica economica. In quell'anno infatti il PRI usc\u00ec dalla maggioranza per insanabili divergenze col Ministro del Bilancio Antonio Giolitti. Vi rientr\u00f2 nel novembre dello stesso anno per formare un governo bicolore guidato da Aldo Moro, con La Malfa vicepresidente del Consiglio (quarto Governo Moro).\nNei primi mesi del 1979 il capo dello Stato affid\u00f2 a La Malfa l'incarico di formare il nuovo governo. Dal 1945 era la prima volta che un politico non democristiano otteneva l'incarico. Il tentativo per\u00f2 non ebbe esito positivo e il 21 marzo venne varato il quinto Governo Andreotti, del quale La Malfa fu nuovamente vicepresidente. Cinque giorni dopo La Malfa scomparve improvvisamente. A settembre il PRI elesse Bruno Visentini presidente e Giovanni Spadolini segretario del partito.\nPentapartito, Giovanni Spadolini presidente e massimo storico.\nNegli anni ottanta Spadolini e il figlio di Ugo, Giorgio La Malfa, legarono il PRI al pentapartito, alleanza formata da DC, PSI, PSDI e PLI. Il PRI avrebbe poi rotto con la maggioranza solo nel 1991 a causa delle reazioni scaturite dall'approvazione della legge Mamm\u00ec.\nNel giugno del 1981 Spadolini fu nominato presidente del Consiglio dei ministri, il primo non democristiano della storia dell'Italia repubblicana. Il 21 gennaio 1982 presiedette a Palazzo Chigi una riunione operativa alla presenza dei responsabili delle forze dell'ordine, dove denunci\u00f2 l'intreccio fra mafia, camorra e terrorismo. Per tale ragione il Parlamento approv\u00f2 un disegno di legge che ottemperava al divieto costituzionale delle associazioni segrete. La loggia P2 veniva sciolta.\nIl Governo Spadolini I ebbe termine nel 1982, prima di essere ricostituito nell'agosto dello stesso anno; il secondo Governo Spadolini, definito dai giornali \u00abesecutivo fotocopia\u00bb, cadde per un acceso contrasto (la \"lite delle comari\") tra i ministri Beniamino Andreatta e Rino Formica.\nLe elezioni politiche del 1983 premiarono il partito che per la prima volta nella sua storia ebbe il 5% dei suffragi alla Camera dei deputati. A Torino era il terzo partito. Nella successiva legislatura con Bettino Craxi presidente del Consiglio, Spadolini ricopr\u00ec la carica di ministro della difesa dal 1983 al 1987: fu quindi uno dei protagonisti della crisi di Sigonella e mantenne immutata la sua posizione atlantista in contrasto a quella filopalestinese di Craxi.\nNel luglio 1987 Spadolini fu eletto presidente del Senato della Repubblica; il 12 settembre dello stesso anno il Consiglio nazionale elesse il suo successore, Giorgio La Malfa.\nGiorgio La Malfa segretario, Patto per l'Italia e diaspora.\nLa Malfa porta i repubblicani all'opposizione, non partecipando al Governo Andreotti VII nel 1991.\nLe inchieste legate a Tangentopoli costringono il segretario a lasciare momentaneamente il comando a Giorgio Bogi.\nNel gennaio 1994 il partito si colloca al centro nella coalizione del Patto per l'Italia di Mariotto Segni e Mino Martinazzoli.\nNella quota maggioritaria si opta per la candidatura di nomi nuovi ed estranei alle vicende giudiziarie (Denis Verdini, Giannantonio Mingozzi, Piero Gallina e Mauro Fantini).\nNella quota proporzionale l'unica eletta \u00e8 Carla Mazzuca Poggiolini.\nPi\u00f9 fortunata fu la scelta di coloro che lasciarono il partito per correre dentro i Progressisti con Alleanza Democratica, i cui eletti sia alla Camera che al Senato furono in maggioranza ex-repubblicani.\nL'ingresso in politica di Silvio Berlusconi ha inaspettatamente influenzato la diaspora in seno al partito:\nAlle elezioni europee del 1994 il PRI raccoglie lo 0,7% dei voti e un seggio.\nNel centro-sinistra con L'Ulivo.\nPreso atto dell'impossibilit\u00e0 di dar vita a una credibile alternativa centrista, nel 1995 il partito avvia un dialogo con L'Ulivo. I repubblicani eleggono con il loro simbolo quattro consiglieri in quattro consigli regionali: Marche, Lazio, Campania e Calabria. Nel frattempo Denis Ugolini e Luciana Sbarbati, precedentemente eletti nelle file dei Progressisti con Alleanza Democratica, accettano di tornare.\nAlle elezioni politiche del 1996 il PRI si presenta quindi nell'alleanza di centro-sinistra. Il sostegno alla candidatura di Romano Prodi a presidente del Consiglio diviene concreta sia nel maggioritario sia nella quota proporzionale con la lista Popolari per Prodi composta da Partito Popolare, Unione Democratica e S\u00fcdtiroler Volkspartei.\nGli eletti sono Luciana Sbarbati e Giorgio La Malfa, che subito abbandonano il progetto dell'Unione Democratica di Antonio Maccanico (alla quale hanno aderito anche Alleanza Democratica e i liberali di Valerio Zanone) e scelgono di entrare nel gruppo misto. Nel corso della legislatura costoro si uniranno brevemente ai membri della Lista Dini \u2013 Rinnovamento Italiano, per formare infine i Federalisti, Liberaldemocratici e Repubblicani con l'iscrizione al partito di Gian Antonio Mazzocchin.\nNel 1998 Armando Corona fonda il partito Unit\u00e0 Repubblicana (il cui simbolo \u00e8 costituito da tre foglie di edera) che si professa di centro-destra. Esso collabora per breve tempo al progetto dell'Unione Democratica per la Repubblica.\nAlle elezioni europee del 1999 il cartello promosso con la Federazione dei Liberali ottenne lo 0,54 % dei consensi e un eletto.\nPassaggio al centro-destra.\nA fine legislatura (dopo cinque anni di infruttuosa esperienza a sostegno dei governi de L'Ulivo a guida Prodi, Massimo D'Alema e Giuliano Amato) avviene il passaggio nello schieramento di centro-destra, decretato ufficialmente dal XLII congresso di Bari del gennaio del 2001. In dissenso con questa decisione e con solo il 5% dei voti dei delegati, Luciana Sbarbati abbandona polemicamente per costituire il Movimento Repubblicani Europei.\nIl risultato ottenuto alle elezioni politiche del 2001 frutta di un deputato (Giorgio La Malfa, eletto all'interno di Forza Italia) e di un senatore (Antonio Del Pennino), eletto nella Casa delle Libert\u00e0. Il 6 ottobre La Malfa lascia dopo quattordici anni la segreteria per assumere la presidenza, venendo sostituito da Francesco Nucara.\nNell'ottobre 2002 il XLIII congresso nazionale di Fiuggi si svolge senza problemi e tutti sono con concordi nel volere un'azione riformatrice maggiormente incisiva. Nel giugno 2003 riprendono le pubblicazioni de \"La Voce Repubblicana\". Nell'aprile 2005 La Malfa e Nucara entrano nel Governo Berlusconi III, dove assumono rispettivamente le prestigiose funzioni di ministro per le politiche comunitarie e viceministro all'ambiente.\nL'iter legislativo per l'approvazione della nuova legge elettorale proporzionale provoca per\u00f2 un'aspra contestazione nei confronti degli alleati. \u00c8 per\u00f2 lo stesso Berlusconi, intervenuto al congresso, a ricucire i rapporti.\nNel 2006 il PRI ottiene il riconoscimento dell'esclusivit\u00e0 del simbolo dell'edera, dal momento che un'ordinanza ne vieta l'utilizzo al Movimento Repubblicani Europei.\nIn occasione delle elezioni politiche del 2006 i dirigenti stipulano un rapporto di collaborazione con Forza Italia, finalizzato al sicuro ottenimento di seggi parlamentari in quelle liste. Medesimo scenario alle consultazioni amministrative.\nLa direzione nazionale approva inoltre un documento con il quale viene ratificata la scelta di partecipare attivamente alla stesura del programma della Casa delle Libert\u00e0, impegnandosi per scongiurare un referendum per cambiare la legge Calderoli in senso maggioritario.\nIl 16 marzo 2007 il gruppo misto alla Camera dei deputati saluta la nascita della componente Liberali, Repubblicani, Riformatori, alla quale aderiscono con entusiasmo Giorgio La Malfa, Francesco Nucara e Giovanni Ricevuto, esponente del Nuovo PSI.\nDal XLV congresso di Roma emerge la volont\u00e0 di una linea maggiormente autonoma.\nLa successiva vincente scelta di inserire La Malfa e Nucara all'interno del Popolo della Libert\u00e0 per le elezioni politiche del 2008 rende possibile un accordo con i Liberal Democratici e Movimento Associativo Italiani all'Estero per formare una nuova componente nel gruppo misto, Repubblicani, Regionalisti, Popolari, in seguito nota come Repubblicani Azionisti\u00a0\u2013 Alleanza di Centro.\nA essa aderiscono Aurelio Misiti, Mario Baccini, Francesco Pionati, Calogero Mannino, Giuseppe Ossorio e Mario Pepe. Fra i temi affrontati citiamo la battaglia per giungere all'approvazione di una legge concernente il testamento biologico.\nDopo il mancato tentativo di raggruppare un numero sufficiente di deputati a sostegno del Governo Berlusconi IV il 14 dicembre 2010 l'insofferente La Malfa, disattendendo le indicazioni della segreteria, nega la fiducia, venendo per questo sospeso dalla direzione nazionale.\nRiunificazione con il Movimento Repubblicani Europei.\nAll'indomani della modifica della legge per le elezioni europee che prevede lo sbarramento al 4% il Movimento Repubblicani Europei della senatrice Luciana Sbarbati avvia un percorso di riavvicinamento che si concretizza durante il XLVI Congresso di Roma dal 25 al 27 febbraio 2011.\nNel giugno 2011 Antonio Del Pennino rimpiazza un senatore deceduto mentre il 16 novembre seguente il vicesegretario Gianfranco Polillo entra in qualit\u00e0 di tecnico nel Governo Monti. L'8 giugno 2011 Giorgio La Malfa viene espulso dal partito per non avere votato la fiducia al Governo Berlusconi.\nNei mesi successivi ottiene il 6,51% dei voti validi alle elezioni amministrative di Brindisi.\nEsclusione dal Parlamento e sostegno a Guy Verhofstadt.\nLe nuove elezioni politiche del 24 e 25 febbraio 2013 non offrono motivi di soddisfazione.\nAlcuni militanti si candidano all'interno della lista Con Monti per l'Italia, altri nell'Unione di Centro, mentre le uniche liste autonome vengono presentate nelle circoscrizioni di Emilia-Romagna e Sicilia.\nIn occasione delle elezioni europee del 2014 vi \u00e8 invece l'appoggio a Scelta Europea, lista che sostiene la candidatura dell'ex primo ministro belga Guy Verhofstadt alla presidenza della Commissione europea.\nXLVII congresso.\nNel corso del XLVII congresso del marzo 2015 i delegati approvano a maggioranza la relazione del coordinatore nazionale Saverio Collura.\nQuesti annuncia la ricerca di convergenze con quelle formazioni convinte della necessit\u00e0 di un confronto serio e serrato in questa difficile fase, dal momento che le soluzioni messe in atto dal Governo Renzi non appaiono congruenti con le esigenze e gli obiettivi del Paese. A tal proposito \u00e8 interessante il dibattito riguardante una possibile Costituente liberaldemocratica che rappresenti un'efficace alternativa di sviluppo e di occupazione.\nLa gravit\u00e0 della crisi impone quindi un intervento straordinario in grado di produrre l'effetto di imprimere una svolta positiva al sistema produttivo del nord e nel contempo di disporre di risorse finanziarie necessarie per impedire il tracollo per eccesso di austerit\u00e0 del sud e per investire finalmente in adeguate infrastrutture.\nIl futuro dell'Italia \u00e8 necessariamente connesso sia all'affermazione della prospettiva politico-federativa dell'Unione europea, fermo restando i mancati progressi dell'integrazione evidenziati anche dalla consapevolezza di aver trascurato aspetti rilevanti del Trattato di Lisbona, sia al consolidamento definitivo della moneta unica, come opportunit\u00e0 di crescita economica, di integrazione sociale e di visione solidale nei rapporti tra gli Stati.\nElezioni amministrative e regionali del 2014\u20132015.\nAlle elezioni amministrative del 2014 il simbolo \u00e8 presente solo a Cesena, Torre del Greco e Reggio Calabria, dove raccoglie rispettivamente il 2,7%, il 3,2% (ottenendo un seggio) e l'1,8%.\nAlle elezioni regionali calabre del novembre 2014 si presenta uniti ad Alleanza per l'Italia, Demokratici, Autonomia Sud e Moderati nella lista Calabria in Rete. Tale lista sostiene il candidato del centrosinistra e ottiene il 5,2% e un seggio in consiglio regionale.\nAlle elezioni regionale nelle Marche del 2015 delle riunioni portano a convergere sul nome di Gian Mario Spacca, il quale dopo aver abbandonato il Partito Democratico si \u00e8 presentato sotto le insegne di Marche 2020\u00a0\u2013 Area Popolare. Questo accordo ha fruttato il 4%.\nAlle elezioni regionali in Campania del 2015 si candidano dei suoi esponenti tra le file dei Popolari per l'Italia, che appoggiano il governatore uscente di Forza Italia Stefano Caldoro. Tuttavia con lo 0,8% la lista non riesce a superare la soglia di sbarramento necessaria per ottenere posti in consiglio regionale.\nCollaborazione con Fare!\nNel gennaio 2016 Corrado De Rinaldis Saponaro assume la carica di coordinatore mentre l'11 aprile seguente quattro deputati fuoriusciti dalla Lega Nord e legati a Flavio Tosi costituiscono una componente del gruppo misto in seguito rafforzata dalla presenza di Enrico Costa.\nElezioni amministrative e regionali del 2016\u20132017.\nIn vista delle elezioni amministrative del 2016 si presenta tra le citt\u00e0 capoluogo a Ravenna e Napoli. Nella prima citt\u00e0 hanno registrato il 4,4%, conquistando due seggi nel Consiglio comunale, mentre a Napoli hanno raggiunto appena lo 0,2% nonostante l'alleanza con i liberali.\nLa posizione relativa al referendum sulla riforma costituzionale Renzi-Boschi, tenutosi il 4 dicembre 2016, \u00e8 stata per il NO.\nA dicembre torna ufficialmente a iscriversi l'ex parlamentare Stelio De Carolis.\nIn vista delle elezioni regionali in Sicilia del 2017 l'iniziale sostegno a Roberto Lagalla, ex rettore dell'Universit\u00e0 di Palermo e capo politico di Idea Sicilia, prosegue quando quest'ultimo entra nella coalizione di Nello Musumeci, ufficialmente candidato (in seguito vincente) quale presidente della Sicilia.\nXLVIII congresso e alleanza con ALA.\nIl XLVIII congresso svoltosi a Roma fra l'8 e il 10 dicembre 2017, nominato \"Risorgimento della Ragione\", elegge segretario Corrado de Rinaldis Saponaro e illustra un programma europeista, anti-populista e contro le crescenti diseguaglianze e la precariet\u00e0.\nIl 23 dicembre 2017 Mario D'Apuzzo, vicesindaco di Gragnano precedentemente candidatosi con Il Popolo della Libert\u00e0 in Campania, prende la tessera e subentra come senatore a Giuseppe Compagnone, dimessosi per incompatibilit\u00e0.\nQuesti aderisce al gruppo parlamentare Alleanza Liberalpopolare-Autonomie (ALA), che muta denominazione in ALA\u2013PRI, consentendo la partecipazione del partito alle elezioni politiche del 2018 senza la necessit\u00e0 di raccogliere le firme e ottenendo lo 0,06% dei voti alla Camera e lo 0,09% al Senato.\nAlle comunali di Brindisi del giugno 2018 i repubblicani ottengono l'8,5% e 1 consigliere.\nXLIX congresso e Programma per l'Italia.\nIl XLIX congresso, tenutosi a Bari tra il 9 e il 10 marzo 2019, dichiara conclusa ogni collaborazione con la coalizione di centro-destra, considerato ormai ostaggio di forze populiste e sovraniste. Viene inoltre riammesso nel partito Giorgio La Malfa.\nAlle elezioni europee del 2019 il PRI presenta alcuni candidati, tra cui il vice segretario Fusignani, nella lista di +Europa.\nA Cesena, a seguito dell'elezione di Enzo Lattuca a sindaco, i repubblicani ottengono rappresentanza nella giunta comunale. Tra i comuni superiori, i repubblicani ottengono un buon risultato a Cervia, dove conquistano il 7% e un seggio in consiglio comunale. A Forl\u00ec il partito presenta dei suoi candidati all'interno della lista Lega a supporto del candidato del centrodestra unito Gian Luca Zattini. A seguito della vittoria di quest'ultimo la repubblicana Alessandra Ascari Raccagni verr\u00e0 eletta presidente del consiglio comunale.\nAlle elezioni regionali in Emilia-Romagna del 26 gennaio 2020 il partito crea una lista in comune con Pi\u00f9 Europa e con il Partito Socialista a sostegno del governatore uscente Stefano Bonaccini. Alle regionali di settembre in Toscana partecipa alla lista \"Orgoglio Toscana per Giani Presidente\" insieme a CD, IdV, PSI e realt\u00e0 civiche, in Campania insieme a \"Lega per l\u2019Italia\" sostiene Vincenzo De Luca, nelle Marche con una propria lista sostiene il candidato di centro-destra Francesco Acquaroli, in Veneto appoggia Daniela Sbrollini con Italia Viva, PSI e \"Civica per il Veneto\" mentre in Puglia non presenta alcuna lista garantendo per\u00f2 il \"\u201csostegno a personalit\u00e0 di area repubblicana inserite nelle liste civiche presenti nella coalizione del Presidente uscente\u201c\" Michele Emiliano come quella di \"Senso Civico.\"\nIl 21 gennaio 2021 Azione e +Europa annunciano, dopo aver gi\u00e0 formato un gruppo parlamentare comune a novembre 2020, \"il rafforzamento del loro coordinamento politico e la partecipazione ad iniziative comuni. Continuando a lavorare insieme per costruire una lista liberal democratica in vista delle prossime elezioni politiche includendo movimenti politici, associazioni e personalit\u00e0 che abbiano condiviso i nostri valori e proposte.\" Gi\u00e0 a novembre 2020, in seguito alla costituzione del gruppo parlamentare e tramite documento politico congiunto, il Partito Repubblicano Italiano aveva siglato un accordo con Azione volto a perseguire questo obiettivo, riconfermando l'impegno a gennaio 2021.\nDa marzo 2021 PRI, Azione, +Europa, ALI e I Liberali chiamano Carlo Cottarelli a presiedere \"Programma per l\u2019Italia\", un comitato scientifico che formalizzer\u00e0 proposte di matrice liberale per un nuovo programma di governo.\nAlle amministrative del 2021 i repubblicani, nella coalizione di centrosinistra, ottengono il 5,2% a Ravenna e due consiglieri comunali. A Cesenatico, dove si presentano sempre a supporto del candidato PD, raggiungono il 3,3%, perdendo quindi rappresentanza in consiglio comunale. A Roma il PRI candida diversi suoi iscritti nelle liste Calenda Sindaco sia ai Consigli municipali che all'Assemblea Capitolina. A Milano la federazione locale decide di sostenere il candidato sindaco di centrodestra Bernardo e candida l'ex assessore Franco de Angelis all'interno della sua lista civica, il quale ottiene 192 preferenze e non risulta cos\u00ec eletto.\nIdeologia.\nI suoi riferimenti culturali sono essenzialmente riconducibili alla dottrina mazziniana. Inizialmente ancorato a posizioni di sinistra non marxista e anticlericale, nel corso degli anni ha anche assunto tratti laici e liberal democratici, accompagnati da coerenti posizioni europeiste.\nStruttura.\nGli organi principali sono il Congresso nazionale, la Segreteria nazionale (6 membri), il Consiglio nazionale (100 membri complessivi) e la Direzione nazionale (45 membri).\nIl Congresso nazionale \u00e8 l'organo sovrano e definisce gli indirizzi generali; esamina l'attivit\u00e0 politica, organizzativa e amministrativa svolta dagli altri settori, delibera sui provvedimenti amministrativi e finanziari, elegge il Consiglio nazionale e adotta le delibere previste dallo statuto. Il Consiglio nazionale \u00e8 il massimo organo deliberativo politico del partito tra un Congresso nazionale e il successivo. Elegge con votazioni separate il segretario e la Direzione nazionale, fissandone il numero dei componenti ed eventualmente il presidente.\nLa Direzione nazionale rende esecutive le delibere del Congresso e del Consiglio nazionale e vigila sull'esatta osservanza dello statuto e coordina e stimola l'attivit\u00e0 delle organizzazioni periferiche.\nFederazione Giovanile Repubblicana.\nIl movimento giovanile del PRI \u00e8 la Federazione Giovanile Repubblicana (FGR), nato con il Congresso di Terni del 1903. Nel corso del Novecento, tra i segretari nazionali vi furono Pietro Nenni, Raffaele Vanni, Enzo Bianco, Davide Giacalone e, dal 1984 al 1988, Oscar Giannino."}
{"id": "63218", "revid": "1318658", "url": "https://it.wikipedia.org/wiki?curid=63218", "title": "43 a.C.", "text": ""}
{"id": "63219", "revid": "838137", "url": "https://it.wikipedia.org/wiki?curid=63219", "title": "106 a.C.", "text": ""}
{"id": "63221", "revid": "767487", "url": "https://it.wikipedia.org/wiki?curid=63221", "title": "Una storia vera", "text": "Una storia vera (\"The Straight Story\") \u00e8 un film del 1999 diretto da David Lynch.\nSi basa su un fatto realmente accaduto e racconta la storia di Alvin Straight, un contadino dell'Iowa che nel 1994, a 73 anni di et\u00e0, intraprese un lungo viaggio a bordo di un trattorino rasaerba per andare a trovare il fratello reduce da un infarto. Straight copr\u00ec in 6 settimane la distanza di 240 miglia (386 chilometri circa), viaggiando a 5 miglia all'ora (8\u00a0km/h).\n\u00c8 stato presentato in concorso al 52\u00ba Festival di Cannes. \u00c8 l'ultimo film interpretato da Richard Farnsworth.\nTrama.\nLaurens, Iowa. Il settantatreenne Alvin Straight conduce un'esistenza serena insieme alla figlia Rosie, quando una sera viene avvertito da una telefonata: suo fratello Lyle, con il quale non ha rapporti da diversi anni, ha avuto un infarto e non sta bene. Alvin decide cos\u00ec di andarlo a trovare ma, dato che non ha pi\u00f9 la patente, intraprende il viaggio a bordo di un lento trattorino rasaerba. Attrezzatosi con un rimorchio con una tenda e alcuni generi di conforto, l'anziano contadino parte per Mount Zion, nel Wisconsin, dove vive il fratello. Quasi quattrocento chilometri separano i due luoghi e durante il lungo itinerario Alvin avr\u00e0 modo di conoscere diverse persone: una ragazza incinta scappata di casa, un gruppo di ciclisti, una ospitale coppia di coniugi, due buffi meccanici gemelli, un sacerdote. La calorosa galleria di personaggi e lo sterminato paesaggio americano lo accompagneranno fino all'arrivo a casa del fratello, il quale incredulo non potr\u00e0 che chiedergli: \"Hai fatto tanta strada con quel coso per venire da me?\", e al quale Alvin risponder\u00e0: \"S\u00ec, Lyle\"."}
{"id": "63228", "revid": "1543377", "url": "https://it.wikipedia.org/wiki?curid=63228", "title": "Pyrgos", "text": "Pyrgos () \u00e8 un comune della Grecia situato nella periferia della Grecia occidentale (unit\u00e0 periferica dell'Elide) con 51.634 abitanti secondo i dati del censimento 2001.\nA seguito della riforma amministrativa detta Programma Callicrate in vigore dal gennaio 2011 che ha abolito le prefetture e accorpato numerosi comuni, la superficie del comune \u00e8 ora di 457\u00a0km\u00b2 e la popolazione \u00e8 passata da 34.902 a 51.634 abitanti.\nGeografia fisica.\n\u00c8 situata nell'entroterra, al centro di una fertile pianura. Vi si trovano edifici opera di Ernst Ziller, quali il Teatro Comunale e il Mercato.\nA sud di Pirgo, scorre il fiume Alfeo."}
{"id": "63229", "revid": "2161955", "url": "https://it.wikipedia.org/wiki?curid=63229", "title": "Ken Loach", "text": "Figlio di operai, ha dedicato tutta la sua opera cinematografica alla descrizione delle condizioni di vita dei ceti meno abbienti. Politicamente impegnato a sinistra, come socialista democratico ed umanista, ha fatto parte della corrente artistica inglese del Free cinema (i cui leader erano i registi Lorenza Mazzetti, Lindsay Anderson, Karel Reisz e Tony Richardson), con film come \"Poor Cow\" e \"Kes\".\nTra i vari premi ricevuti meritano di essere ricordati le due Palme d'oro vinte al Festival di Cannes nel 2006, per \"Il vento che accarezza l'erba\", e nel 2016 con \"Io, Daniel Blake\", il Pardo d'onore al Festival di Locarno nel 2003 e il Leone d'oro alla carriera alla Mostra del cinema di Venezia nel 1994. \u00c8 padre del regista Jim Loach.\nBiografia.\nDopo un'infanzia caratterizzata da frequenti trasferimenti insieme alla famiglia a causa della guerra, da ragazzo prest\u00f2 servizio militare nella Royal Air Force. Concluso il servizio militare, a 25 anni, si stabil\u00ec a Oxford per studiare legge al St Peter's College dell'Universit\u00e0 di Oxford. Qui entr\u00f2 in contatto con il gruppo di teatro sperimentale dell'universit\u00e0, inizi\u00f2 a recitare e ne divenne presidente. Dopo l'universit\u00e0, recit\u00f2 e diresse spettacoli teatrali prevalentemente presso Birmingham. Nel 1961 inizi\u00f2 a lavorare come aiuto regista per la \"ABC Television\". Pass\u00f2 poi alla BBC quando questa stava per lanciare il proprio secondo canale. In questi anni ebbe inizio la sua collaborazione con Tony Garnett, produttore con il quale aveva in comune la cultura politica socialista.\nCon Garnett, Loach realizz\u00f2 10 episodi di \"The Wednesday Play\", che in quegli anni rivoluzionarono il genere del dramma televisivo britannico creando il genere del docu-drama, che utilizzava tecniche documentaristiche per raccontare storie di fantasia, con l'obiettivo di creare consapevolezza politica negli appartenenti alla classe operaia e al ceto medio. Questo spirito ha poi caratterizzato tutta la sua ampia produzione successiva. Tre episodi della serie \"The Wednesday Play\", sono andati perduti e sono: \"Up the Junction\" (1965), adattamento di un libro di Nell Dunn, si occupa di un aborto illegale, \"Cathy Come Home\" (1966) da un'idea di Jeremy Sandford, tratta la vita dei senzatetto, la disoccupazione, e il funzionamento dei servizi sociali, e \"In Two Minds\" (1967), scritto da David Mercer, racconta la vita di una giovane schizofrenica e il rapporto con il sistema di salute mentale. Durante la lavorazione della serie \"The Wednesday Play\", Loach inizia a dirigere film per il cinema, esordendo con \"Poor Cow\" (1967) e \"Kes\" (1970), tratto da un racconto di Barry Hines; quest'ultimo film \u00e8 stato inserito dal British Film Institute al settimo posto nella sua lista dei migliori film britannici del XX secolo.La produzione cinematografica di Loach negli anni '70 e '80, di scarso successo economico, fu spesso vittima di una cattiva distribuzione (questi film sono rari da vedere e molti non sono mai usciti in videocassetta VHS o DVD) e di censura politica: caso eclatante fu il suo documentario \"The Save the Children Fund Film\" (1971), commissionato dalla omonima associazione che in seguito, non soddisfatta dal risultato, ne blocc\u00f2 la distribuzione tentando di distruggere il negativo e perci\u00f2 solo nel 2011 la pellicola venne proiettata, per la prima volta al pubblico, presso il BFI.\nNel 1982 la rete televisiva Channel 4, commission\u00f2 a Loach e Central Independent Television una serie di documentari sul rapporto tra il sindacato britannico e la politica del primo ministro Thatcher; alcuni non sono stati mai trasmessi, altri solo successivamente, quando il loro impatto sull'opinione pubblica era ormai limitato. Secondo la teoria di Anthony Hayward, illustrata nel suo libro \"Which Side Are You On? Ken Loach and His Films\" (2004), il magnate dei media Robert Maxwell aveva obbligato Channel 4 a bloccare la messa in onda dei documentari, perch\u00e9 questo avrebbe interferito nella sua trattativa per l'acquisizione del giornale \"Daily Mirror\", per cui aveva bisogno della collaborazione dei sindacalisti, in particolare di Frank Chapple, rappresentante del sindacato degli elettricisti.\nIl documentario \"Which Side Are You On?\" (1985), che raccontava lo sciopero dei minatori britannici, che inizialmente doveva essere trasmesso nel \"The South Bank Show\", venne censurato perch\u00e9 giudicato troppo politicamente squilibrato, ma il documentario venne premiato ad un festival italiano, con la conseguenza che Channel 4 dovette trasmetterlo. Il documentario \"End of the Battle... Not the End of the War?\", che racconta l'esito dello sciopero dei minatori venne trasmesso sul \"Fili Diverse\" serie di Channel 4, tre settimane dopo la fine dello sciopero. Alla fine degli anni 1980, Loach ha diretto alcune pubblicit\u00e0 televisive. Negli anni novanta, per\u00f2, il regista britannico \u00e8 tornato in auge, ed ha realizzato alcuni film di successo, apprezzatissimi dalla critica (tra questi \"Terra e libert\u00e0\" del 1995), e per tre volte \u00e8 stato premiato al Festival di Cannes. Nel 1994 gli viene assegnato il Leone d'oro alla carriera al Festival di Venezia.\nNel dicembre 2003 l'Universit\u00e0 di Birmingham gli ha conferito una laurea \"honoris causa\" in Lettere. Il 28 maggio 2006 la giuria del Festival di Cannes conferisce la Palma d'oro al suo film \"Il vento che accarezza l'erba\". L'8 settembre 2007 Paul Laverty riceve l'Osella alla migliore sceneggiatura per \"In questo mondo libero...\" alla Mostra del cinema di Venezia. Nel 2009 esce \"Il mio amico Eric\". La pellicola viene presentata al Festival di Cannes 2009, aggiudicandosi il premio della Giuria Ecumenica. Nel 2010 esce \"L'altra verit\u00e0\", presentato in concorso al Festival di Cannes. Il film prende il nome dalla famigerata Route Irish: la strada pi\u00f9 pericolosa al mondo che congiunge l'aeroporto di Baghdad con la green zone della capitale irachena. Nel 2014 riceve l'Orso d'oro alla carriera al Festival internazionale del cinema di Berlino.\nVita privata.\nSposato dal 17 luglio 1962 con Lesley Ashton, ha avuto cinque figli: Stephan (1963), Nicholas (1965, morto nel 1971 in un incidente stradale), Hannah (1967), James (detto Jim, 1969) ed Emma (1972).\nAttivit\u00e0 politica.\nEsponente storico della cosiddetta \"hard left\" del Partito Laburista, avendo militato attivamente da almeno gli anni sessanta nelle file di organizzazioni trotskiste e anti-capitaliste affiliate a tal area interna del Partito, quali la \"Socialist Labour League\" (poi scissasi per divenire il \"Workers Revolutionary Party\"), la \"International Socialists\" (poi \"Socialist Worker Party\") e la \"International Marxist Group\", lo lasci\u00f2 poi sul finire degli anni novanta, in asperrima polemica con il \"New Labour\" blairiano allora emergente.\nDivenne dunque un membro attivo del movimento politico \"Respect\", nato da una scissione d'un gruppo di sinistra dal Partito Laburista, sin dai suoi inizi e dal quale venne pure candidato al Parlamento europeo nel 2004. A seguito poi della sua dissoluzione, Loach, dopo aver mostrato pubblicamente il proprio supporto per la Coalizione Sindacalista e Socialista alle elezioni per l'Assemblea di Londra del 2012, figura tra i fondatori e principali animatori, assieme all'attivista politica Kate Hudson ed al politologo Gilbert Achcar, del partito di sinistra radicale \"Left Unity\", del quale presenta il manifesto politico ad una rassegna stampa in occasione delle elezioni generali britanniche del 2015.\nAttento osservatore della realt\u00e0 internazionale, \u00e8 intervenuto talvolta anche sulle vicende politiche italiane. \u00c8 stato infatti (assieme a Noam Chomsky, Gino Strada, Marco Revelli, Giorgio Cremaschi ed altri), tra i firmatari di un appello di solidariet\u00e0 nei confronti del senatore di Rifondazione (in seguito Sinistra Critica) Franco Turigliatto, espulso dal suo partito per non aver votato i rifinanziamenti alle missioni militari voluti dal secondo governo Prodi.\nHa confermato questa sua vocazione firmando l'appello internazionale promosso da Sinistra Critica in occasione delle elezioni politiche italiane del 2008 e a cui hanno aderito altri grandi nomi della cultura e della politica internazionale (come Noam Chomsky, Richard Stallman, Howard Zinn, Michel Onfray, Gilbert Achcar, Daniel Bensa\u00efd ed altri).\nIl 14 agosto 2021 Loach ha rivelato di essere stato espulso dal partito laburista, guidato da Keir Starmer, per essere rimasto fedele alla linea politica del precedente segretario Jeremy Corbyn. \nRiconoscimenti.\nPremio \"Robert Bresson\"\n2012: Premio \"Robert Bresson\" al regista Ken Loach"}
{"id": "63231", "revid": "78273", "url": "https://it.wikipedia.org/wiki?curid=63231", "title": "Pirgos", "text": ""}
{"id": "63233", "revid": "26630", "url": "https://it.wikipedia.org/wiki?curid=63233", "title": "Vendemmia", "text": "Per vendemmia si intende la raccolta delle uve da vino, in quanto nel caso delle uve da tavola si usa semplicemente il termine \"raccolta\".\nPeriodo di raccolta.\nIl periodo di vendemmia varia tra luglio e ottobre (nell'emisfero boreale) e tra febbraio e aprile (nell'emisfero australe), e dipende da molti fattori, anche se in maniera generica si identifica con il periodo in cui le uve hanno raggiunto il grado di maturazione desiderato, cio\u00e8 quando nell'acino il rapporto tra la percentuale di zuccheri e quella di acidi ha raggiunto il valore ottimale per il tipo di vino che si vuole produrre.\nSe questo parametro \u00e8 genericamente valido per le uve da tavola, nel caso di uve destinate alla produzione del vino \u00e8 necessario considerare ulteriori parametri per decidere quando e come vendemmiare.\nIl momento della vendemmia pu\u00f2 dipendere da:\nMetodi di raccolta.\nI metodi di raccolta delle uve sono due:\nUna pratica utilizzata \u00e8 quella delle cosiddette \"vendemmie scalari\", che consiste nel raccogliere le uve di una stessa vigna in momenti successivi, a seconda del grado di maturazione dei singoli grappoli.\nUn'altra pratica utilizzata \u00e8 quella della cosiddetta \"vendemmia tardiva\", che consiste nel ritardare l'epoca della vendemmia al fine di aumentare il tenore zuccherino dell'uva; questo procedimento \u00e8 utilizzato per la produzione dei vini passiti.\nA prescindere dal metodo utilizzato, durante la fase di raccolta delle uve occorre comunque rispettare alcune regole: \u00e8 necessario evitare di raccogliere l'uva bagnata (da pioggia, rugiada o nebbia), in quanto l'acqua potrebbe influire sulla qualit\u00e0 del mosto; vanno evitate le ore pi\u00f9 calde della giornata, per impedire l'inizio di fermentazioni indesiderate; i grappoli andranno riposti in contenitori non troppo capienti, per evitare lo schiacciamento degli stessi; infine l'uva dovr\u00e0 essere trasportata (\"conferita\") nei locali in cui sar\u00e0 effettuata la vinificazione nel pi\u00f9 breve tempo possibile, per evitare fermentazioni o macerazioni indesiderate.\nStoria.\nI romani dedicavano alla vendemmia una festivit\u00e0, i vinalia rustica, che veniva celebrata il 19 agosto; si trattava di una festivit\u00e0 comune anche ad altre citt\u00e0 latine, tant'\u00e8 che Varrone racconta come sulle porte di Tusculum fosse scritto di non portare entro le mura il vino colto durante la vendemmia, prima di aver proclamato i Vinalia."}
{"id": "63234", "revid": "125593044", "url": "https://it.wikipedia.org/wiki?curid=63234", "title": "Paolo di Tarso", "text": "\u00c8 stato l'\u00abapostolo dei Gentili\u00bb, \"\u1f10\u03b8\u03bd\u1ff6\u03bd \u1f00\u03c0\u03cc\u03c3\u03c4\u03bf\u03bb\u03bf\u03c2\", ovvero il principale (secondo gli \"Atti degli Apostoli\" non il primo) missionario del Vangelo di Ges\u00f9 tra i pagani greci e romani. Secondo i testi biblici, Paolo era un ebreo ellenizzato, che godeva della cittadinanza romana. Non conobbe direttamente Ges\u00f9, sebbene a lui coevo, e, come tanti connazionali, avversava la neo-istituita Chiesa cristiana, arrivando a perseguitarla direttamente. Sempre secondo la narrazione biblica, Paolo si convert\u00ec al cristianesimo mentre, recandosi da Gerusalemme a Damasco per organizzare la repressione dei cristiani della citt\u00e0, fu improvvisamente avvolto da una luce fortissima e ud\u00ec la voce di Ges\u00f9 che gli diceva: \"Saul, Saul, perch\u00e9 mi perseguiti?\". Reso cieco da quella luce divina, vag\u00f2 per tre giorni a Damasco, dove fu poi guarito dal capo della piccola comunit\u00e0 cristiana di quella citt\u00e0, Anania. L'episodio, noto come \"conversione di Paolo\", diede l'inizio all'opera di evangelizzazione di Paolo.\nCome gli altri primi missionari cristiani, rivolse inizialmente la sua predicazione agli ebrei, ma in seguito si dedic\u00f2 prevalentemente ai \u00abGentili\u00bb. I territori da lui toccati nella predicazione itinerante furono in principio l'Arabia (attuale Giordania), poi soprattutto l'Acaia (attuale Grecia) e l'Asia minore (attuale Turchia). Il successo di questa predicazione lo spinse a scontrarsi con alcuni cristiani di origine ebraica, che volevano imporre ai pagani convertiti l'osservanza dell'intera legge religiosa ebraica, \"in primis\" la circoncisione. Paolo si oppose fortemente a questa richiesta e, con il suo carattere energico e appassionato, ne usc\u00ec vittorioso. Fu fatto imprigionare dagli ebrei a Gerusalemme con l'accusa di turbare l'ordine pubblico. Appellatosi al giudizio dell'imperatore \u2013 come era suo diritto, in quanto cittadino romano \u2013 Paolo fu condotto a Roma, dove fu costretto per alcuni anni agli arresti domiciliari, riuscendo per\u00f2 a continuare la sua predicazione. Mor\u00ec vittima della Persecuzione di Nerone e venne decapitato nel 64 o nel 67 d.C..\nL'influenza storica di Paolo nell'elaborazione della teologia cristiana \u00e8 stata enorme: mentre i Vangeli si occupano prevalentemente di narrare le parole e le opere di Ges\u00f9, le lettere paoline definiscono i fondamenti dottrinali del valore salvifico della sua incarnazione, passione, morte e risurrezione \u2013 ripresi dai pi\u00f9 eminenti pensatori cristiani dei due millenni successivi.\nFonti storiche.\nNon esistono riferimenti archeologici diretti (come epigrafi) o testimonianze di autori extra-cristiani che si riferiscano direttamente alla vita e all'operato di Paolo. Le fonti storiche sono sostanzialmente di quattro tipi.\nSono composti ambi in greco attorno agli anni 80. Infatti in essi non si narra la morte di Paolo avvenuta probabilmente intorno al 63-64 d.C. Le vicende di Paolo sono narrate principalmente nella seconda parte dello scritto (capitoli ): vi sono descritti i suoi viaggi missionari, a partire dalla sua conversione miracolosa sulla \"via di Damasco\" (collocabile intorno ai primi anni 30, cio\u00e8 poco tempo dopo la crocifissione di Ges\u00f9) fino all'arrivo a Roma agli arresti domiciliari (intorno ai primi anni 60). In alcune sezioni (cosiddette \"sezioni noi\"), il racconto, passa ,dalla terza alla prima persona (), lasciando ipotizzare che l'autore fosse compartecipe degli avvenimenti narrati . Attualmente ,molti studiosi, anche cristiani, ritengono inverosimile, che, Luca ,sia stato compagno di viaggio di Paolo. Gli Atti hanno un finale brusco e non raccontano gli ultimi eventi di Paolo e il suo martirio; secondo alcuni studiosi perch\u00e9 interrotti nella loro stesura dall'incendio di Roma del 64 d.C. e dall'inizio della persecuzione dei cristiani.\nIn epoca contemporanea, con lo svilupparsi del metodo storico-critico, sono stati sollevati dubbi circa l'autenticit\u00e0 di alcune di queste lettere. Dal punto di vista storico, comunque, la discussione sull'effettiva autenticit\u00e0 delle lettere dubbie \u2013 che difficilmente potr\u00e0 arrivare a risultati chiari e condivisi basandosi sui soli dati intrinseci dei testi \u2013 non lede il ritratto della vita e dell'operato di Paolo: le lettere di dubbia paternit\u00e0 non sono infatti in contrasto col messaggio teologico contenuto nelle lettere sicuramente autentiche. Solo gli ultimi anni della sua vita, attorno agli anni sessanta e successivi all'arrivo a Roma descritto dagli \"Atti\", possono essere ricostruiti in maniera differenziata ,ammettendone o meno l'autenticit\u00e0, ipotizzando dopo Roma un nuovo viaggio missionario in Oriente (Grecia e/o Turchia) o in Spagna.\nNomi e titoli.\nNelle sue prime apparizioni negli \"Atti\" il nome proprio usato \u00e8 Saul (nell'originale greco, \u03a3\u03b1\u03bf\u03cd\u03bb, \"Sa\u00f9l\", oppure , \"S\u00e0ulos\", traslitterazione dell'ebraico \u05e9\u05d0\u05d5\u05dc, '). L'etimologia \u00e8 connessa al verbo ebraico \u05e9\u05d0\u05dc, ' (= \u00abdomandare\u00bb, \u00abpregare\u00bb): il nome significa dunque \u00abcolui che \u00e8 stato chiesto (a Dio)\u00bb, \u00abcolui per il quale si \u00e8 pregato\u00bb. Il nome \u00e8 lo stesso del primo re degli Ebrei, vissuto nell'XI secolo a.C. \u2013 nelle traduzioni italiane reso solitamente con \u00abSaul\u00bb. Questo nome non risulta essere ricorrente tra i personaggi successivi della tradizione biblica, probabilmente per la descrizione negativa che il \"Primo libro di Samuele\" fornisce dell'operato del re \u2013 inizialmente scelto da Dio tramite il profeta stesso. La trib\u00f9 del re era quella di Beniamino \u2013 la stessa di Saul-Paolo () \u2013, e il re Saul probabilmente poteva rappresentare per questa trib\u00f9 minore una sorta di \"eroe nazionale\".\nNel suo epistolario, per\u00f2, Paolo non si identifica mai con questo nome, anche se si dichiara appartenente alla trib\u00f9 di Beniamino: il nome pi\u00f9 ricorrente negli \"Atti\", e l'unico usato nelle lettere, \u00e8 Paolo (nell'originale greco, , \"P\u00e0ulos\"). Si tratta della traslitterazione greca del nome latino \"Paulus\". L'etimologia -che significa \"piccolo\"- non \u00e8 correlata al significato del nome ebraico in latino Saulus anche se potrebbe derivarne; sulla sua derivazione si sono fatte anche altre ipotesi:\nNella Prima Lettera ai Corinzi, annuncia l'apparizione di Ges\u00f9 risorto agli apostoli e ai Cinquecento. Dopo esser apparso a \"Cefa\" e agli altri, \"ultimo fra tutti apparve anche a me, come a un aborto. [9] Io infatti sono l'infimo degli apostoli, e non sono degno neppure di essere chiamato apostolo, perch\u00e9 ho perseguitato la Chiesa di Dio. [10] Per grazia di Dio per\u00f2 sono quello che sono\". L'infimo degli apostoli potrebbe aver scelto questo nuovo nome proprio, dopo esser rinato nel battesimo, ed esser stato \"chiamato ad essere apostolo di Ges\u00f9 Cristo per volont\u00e0 di Dio\", che \u00e8 l'unico nome proprio utilizzato nella lettera per riferirsi a lui.\n\u00abApostolo\u00bb \u00e8 il titolo principale che Paolo si attribuisce nelle sue lettere (vedi ad esempio ) e che la tradizione cristiana successiva gli ha poi confermato; non gli \u00e8 invece attribuito negli \"Atti\". Il titolo \u00e8 la traslitterazione del termine greco , \"ap\u00f2stolos\", che significa \u00abinviato\u00bb. In senso proprio, il titolo \u00e8 applicato nei testi del Nuovo Testamento ai dodici apostoli che seguirono Ges\u00f9 durante il suo ministero pubblico. Paolo, che non compare nei vangeli e che non fece parte del suo seguito, non pu\u00f2 essere identificato come apostolo in tal senso\u00a0\u2013 lui stesso specifica infatti in di essere \u00abapostolo per vocazione\u00bb. Come Paolo, del resto, anche altri personaggi del Nuovo Testamento sono detti \u00abapostoli\u00bb, sebbene non lo siano stati in senso proprio (Barnaba in ; Andronico e Giunia in ; Sila e Timoteo vescovo in ; Apollo in ). In alcuni passi (), Paolo si definisce \u00abapostolo dei Gentili\u00bb.\nIn , Paolo \u00e8 detto \u00abdi Tarso\u00bb, essendo originario di quella citt\u00e0 della Cilicia, nell'attuale Turchia del Sud.\nCaratteristiche personali.\nOrigini etniche.\nPaolo nasce a Tarso, in attuale Turchia nel 4 d.C. da una famiglia benestante ebrea. \nPaolo era ebreo, della trib\u00f9 di Beniamino (). Sebbene il territorio tradizionale della trib\u00f9 fosse collocato nel centro della Palestina, poco a nord di Gerusalemme tra la Giudea e la Samaria, quest'appartenenza etnica non era correlata alla zona geografica, in quanto lungo i secoli il significato territoriale si era progressivamente perso. \u00c8 il caso, ad esempio, di Giuseppe e Ges\u00f9, della trib\u00f9 di Giuda e della casa di Davide (sud della Palestina), che vivevano per\u00f2 a Nazaret, nel nord della Palestina.\nCittadinanza romana.\nPaolo era, per nascita, cittadino romano (): nei primi tempi dell'impero, la cittadinanza romana era un privilegio ereditario non comune, soprattutto per gli abitanti delle province non italiche e comportava notevoli vantaggi economici, politici, fiscali e giuridici.\nNon \u00e8 chiara l'origine di questo status paolino e su quest'argomento sono state elaborate diverse ipotesi:\nLingue conosciute.\nPaolo appare un ebreo perfettamente ellenizzato. Come tutti gli Ebrei, conosceva l'ebraico, lingua nella quale \u00e8 composta la Tanakh, che all'inizio dell'era cristiana non era pi\u00f9 usata nella vita quotidiana, ma riservata al culto religioso. Lingua vernacolare degli Ebrei in Palestina (tra i quali Ges\u00f9) era l'aramaico, alla quale si riferisce verosimilmente : il testo originale usa il termine \"ebraico\" che va per\u00f2 inteso come \"lingua degli Ebrei\", cio\u00e8 l'aramaico. Conosceva il greco, lingua franca della parte orientale dell'Impero romano, nella quale sono composte le sue lettere, cosa non comune tra gli Ebrei e che dest\u00f2 meraviglia nel tribuno di Gerusalemme (). In quanto cittadino romano doveva conoscere il latino, ma non ve n'\u00e8 traccia diretta nei passi neotestamentari (nel greco delle lettere pastorali che, se autentiche, furono scritte a Roma, sono presenti alcuni latinismi). Circa i dialetti locali parlati nella zona di Tarso, ufficialmente ellenista ma situata al confine tra l'area linguistica indoeuropea (greco e galata) e semita (siriaco, una variante dell'aramaico), attualmente estinti e poco conosciuti, non sembra che Paolo ne avesse conoscenza. In mostra di non comprendere il dialetto della Licaonia, regione confinante a nord con la sua Cilicia natale.\nFormazione culturale.\nSebbene nelle fonti non venga direttamente affermato, Paolo dimostra di avere ricevuto una solida formazione greco-ellenista, probabilmente nella prima giovinezza nella natale Tarso importante centro culturale, o in seguito a Gerusalemme. Il geografo greco Strabone (58 - 21,25 a.C.) in \"Geografia, 14, V, 13.\" sostiene infatti che Tarso come centro culturale superava in quel periodo perfino Atene e Alessandria, tanto che Paolo parlando della citt\u00e0 natale, a un comandante militare, pot\u00e9 ben dire che era \"una non oscura citt\u00e0\" .\nNelle sue lettere e nella sua predicazione riferita negli \"Atti\", traspare la conoscenza della Bibbia in greco (Septuaginta), il metodo retorico della diatriba (), alcune citazioni implicite di concetti e pensatori ellenisti: i temi stoici dell'autosufficienza in , dell'immanenza di Dio in , della \"teologia naturale\" in ; la \"moderazione\" cinica in ; Epimenide e in citando \"Fenomeni\" del poeta cilicio Arato e \"Inno a Zeus \" del filosofo stoico greco Cleante; Menandro in ; la conoscenza delle \"cose invisibili\", le idee di Platone, in ; l'uso dell'allegoria com'\u00e8 usata da Filone, ad esempio in .\nFormazione religiosa.\nL'ebreo Paolo appare innanzitutto come un laico, cio\u00e8 non appartenente a nessuna delle classi sacerdotali che gestivano il culto del tempio di Gerusalemme. In si definisce \u00abfariseo quanto alla legge\u00bb (v. anche ), cio\u00e8 facente parte di quel movimento che si era sviluppato pochi secoli prima dell'era cristiana e che nel I secolo era fortemente contrapposto al movimento aristocratico-sacerdotale dei sadducei su diversi aspetti dottrinali: diversamente da questi ultimi, i farisei accettavano l'immortalit\u00e0 dell'anima, l'esistenza degli angeli, gli altri libri della Tanakh e una tradizione orale (poi confluita nei Talmud), oltre ai cinque della Torah, e adottavano un'interpretazione delle scritture tendenzialmente meno rigorosa e rigida, pi\u00f9 vicina alle esigenze del popolo. I farisei si formavano in scuole collegate alle sinagoghe, cio\u00e8 luoghi di culto da loro gestiti e presenti ovunque vi fossero comunit\u00e0 giudaiche. In queste scuole tutti gli Ebrei imparavano a leggere le scritture ebraiche e i fondamenti della dottrina. \u00c8 verosimile che Paolo abbia iniziato la sua formazione farisaica in una di queste scuole a Tarso e secondo continu\u00f2 e perfezion\u00f2 gli studi a Gerusalemme presso l'autorevole maestro Gamaliele. Dalle sue lettere traspaiono i metodi argomentativi tipici delle scuole rabbiniche del tempo, testimoniati poi nei Talmud, come, ad esempio, la \"gezerah shavah\" (\"decreto simile\"), che accosta argomentativamente a un passo biblico un altro per un semplice legame di similitudine-analogia (si veda o ). L'appartenenza di Paolo al Sinedrio, che sembra essere suggerita da \u00e8 solitamente esclusa dai biblisti (vedi \"infra\"). indica che Paolo era un nazireo, cio\u00e8 aveva fatto uno speciale voto di consacrazione a Dio, che implicava una vita particolarmente sobria e rigorosa e il portare i capelli lunghi.\nCondizione economica.\nNon ci \u00e8 direttamente noto a quale classe socio-economica appartenesse. In , viene detto costruttore di tende, attivit\u00e0 che intraprese verosimilmente sulle orme paterne e alla quale, secondo l'interpretazione comune di alcuni passi di sue lettere (), si dedic\u00f2 anche durante il ministero itinerante per garantirsi l'autosufficienza economica. Questa attivit\u00e0 artigianale, unita alla notizia dell'invio a Gerusalemme per gli studi religiosi (una sorta di studi universitari all'estero) e soprattutto al possesso della cittadinanza romana, con i notevoli sgravi fiscali che essa comportava, devono avere fatto appartenere lui e la sua famiglia a un ceto agiato medio-alto.\nAspetto fisico.\nNon ci \u00e8 noto quale aspetto avesse. Il nome Paolo (\"piccolo\") non deriva dalla statura, come inteso dall'iconografia successiva, ma verosimilmente dall'assonanza con \"Saulo\" (vedi \"sopra\"). La pi\u00f9 antica descrizione fisica a lui riferita (influenzata, forse, dalla tradizionale bruttezza attribuita a Socrate) \u00e8 contenuta nell'apocrifo \"Atti di Paolo e Tecla\", della seconda met\u00e0 del II secolo, nel quale si legge che \"era un uomo di bassa statura, la testa calva, le gambe arcuate, il corpo vigoroso, le sopracciglia congiunte, il naso alquanto sporgente\". Come per questo e altri apocrifi, la datazione tardiva rende difficile attribuire un effettivo valore storico al testo e a questa descrizione di Paolo. Difficilmente fondata \u00e8 anche la notizia riportata in uno scritto del V secolo, tradizionalmente ma erroneamente attribuito a Giovanni Crisostomo, che attribuisce a Paolo la statura di 3 cubiti (circa 133\u00a0cm).\nAltri testi sono ancora pi\u00f9 tardivi. Giovanni Malala (VI secolo) riporta questa descrizione: \"Paolo mentre visse fu di statura bassa, calvo con testa e barba brizzolate, con bel naso, occhi azzurrognoli, sopracciglia congiunte, carnagione bianca, d'aspetto florido, con barba folta, sorridente per carattere, sapiente, mite, affabile, dolce, animato dallo Spirito Santo, taumaturgo\". Niceforo Callisto (XIV secolo) descrive cos\u00ec Paolo: \"Era piccolo e ristretto quanto a grandezza corporea, fatto come a curva e un po' ripiegato, di bianco aspetto, con segni di un'et\u00e0 precocemente avanzata, con testa priva di capelli, sguardo pieno di grazia, sopracciglia piegate in gi\u00f9: aveva il naso bellamente incurvato e che dominava tutta la faccia, barba folta e piuttosto aguzza ch'era brizzolata come la testa\".\nL'unico dato desumibile dai passi del Nuovo Testamento, certo ma generico, \u00e8 che Paolo era afflitto da una malattia (). Sull'effettiva diagnosi di questa \"spina nella carne\" non \u00e8 possibile dare risposte precise e sono state ipotizzate, oltre a generiche tentazioni carnali, epilessia (derivante dall'esperienza della conversione), isteria, emicrania, depressione, sciatica, reumatismi, sordit\u00e0, lebbra, balbuzie, un disturbo agli occhi (cos\u00ec Joseph Lightfoot sulla base di ).\nTratti psicologici.\nI tratti comportamentali che si possono dedurre dal Nuovo Testamento sono sostanzialmente ambivalenti. Paolo non doveva avere un carattere particolarmente amabile: sono riportati dissidi con l'evangelista Marco (, verso il quale sembra in seguito ben disposto in ), Barnaba (), Pietro (), Giacomo e con tutto l'allora maggioritario partito giudeo-cristiano (vedi , dove la discussione viene presentata con tratti e toni pi\u00f9 irenici di , verosimilmente pi\u00f9 aderente alla realt\u00e0). Sotto questo aspetto l'affermazione di secondo la quale, una volta partito Paolo, \"la Chiesa era in pace per tutta la Giudea, la Galilea e la Samaria\" pu\u00f2 suonare ironica e liberatoria.\nPaolo \u00e8 caratterizzato da una forte caparbiet\u00e0 e resistenza alle avversit\u00e0 (vedi soprattutto ), anche se la sua ultima lettera, la \"Seconda lettera a Timoteo\" (se autentica), sembra scritta da un Paolo ormai stanco e abbattuto. Il successo della sua predicazione con la fondazione di nuove chiese in Grecia e Asia e la forte influenza che mostrava di avere sulla stessa Chiesa di Gerusalemme mostrano che doveva essere caratterizzato da un certo carisma e magnetismo, al punto da essere identificato dagli avversari Ebrei come capo del cristianesimo (). La cura di queste nuove comunit\u00e0 tramite l'invio di lettere e collaboratori, l'analisi dei problemi che le caratterizzavano e le chiare, talvolta dure, direttive in proposito, la scelta di capi (presbiteri e vescovi) e le successive nuove visite mostrano una notevole capacit\u00e0 di gestire le risorse umane. L'aspro ed energico Paolo era per\u00f2 caratterizzato anche da un sincero affetto e amore (si veda, ad esempio, ), che si rivolge anche agli \"avversari\" giudeo-cristiani in occasione della colletta di Gerusalemme, da lui organizzata tra le sue comunit\u00e0 per far fronte alle necessit\u00e0 dei poveri della citt\u00e0 santa (si veda, ad esempio, ).\nLegami familiari.\nIl Nuovo Testamento non fornisce informazioni dirette intorno alla famiglia di Paolo. In (probabilmente attorno al 58) viene fatto cenno al \"figlio della sorella di Paolo\", presente a Gerusalemme, ed \u00e8 possibile che questa (forse con altri familiari) si fosse trasferita nella citt\u00e0. Circa lo stato civile di Paolo, in nessun passo si accenna a moglie o a figli e in (inizio anni 50) si dichiara celibe.\nPossibile cronologia.\nLa ricostruzione cronologica della vita e del ministero di Paolo, come per tutti i personaggi del Nuovo Testamento (incluso Ges\u00f9), \u00e8 in gran parte ipotetica. La narrazione degli \"Atti\", che descrive in maniera particolareggiata il suo ministero pubblico con alcuni accenni al mondo greco-romano, unita ad alcune preziose seppur sporadiche integrazioni cronologiche presenti nelle lettere di Paolo e in altri scritti successivi, permette tuttavia di ricostruire un quadro verosimile, condiviso nelle linee fondamentali da biblisti e storici contemporanei.\nTalvolta si riscontrano differenze tra le lettere e gli Atti: p.es. in Paolo accenna a un viaggio in Arabia (attuale Giordania) dopo la conversione, particolare assente nella narrazione di Atti. Molti altri studiosi, anche cristiani, ritengono invece che le differenze non siano armonizzabili e, ad esempio, la Bibbia di Gerusalemme rileva che, rispetto alla componente narrativa e teologica di Luca, \"il valore storico degli Atti degli Apostoli non \u00e8 uguale. Da una parte le fonti di cui Luca disponeva non erano omogenee; dall'altra, nell'utilizzo delle sue fonti Luca godeva di una libert\u00e0 abbastanza vasta [...] e subordinava i dati storici al suo disegno letterario e soprattutto ai suoi interessi teologici [...] si constata un certo contrasto tra il ritratto di Paolo delineato negli Atti e l'autoritratto che Paolo d\u00e0 di s\u00e9 nelle sue lettere\". Tra gli esempi delle incongruenze tra gli Atti degli Apostoli e le lettere paoline, Paolo narra nella Lettera ai Galati che, dopo la sua conversione a Damasco, in questa citt\u00e0 non parler\u00e0 con nessuno e aspetter\u00e0 tre anni - intraprendendo un viaggio in Arabia - prima di recarsi a Gerusalemme, dove si incontrer\u00e0 solo con Pietro e poi Giacomo; tale versione non concorda con quella fornita negli Atti degli Apostoli in cui, al contrario, Paolo, successivamente alla sua conversione, da Damasco - dopo aver passato invece alcuni giorni in questa citt\u00e0 a parlare e predicare agli Ebrei - si reca subito a Gerusalemme dove incontrer\u00e0 tutto il gruppo degli apostoli; il \"Nuovo Grande Commentario Biblico\" sottolinea, in merito, come negli Atti \"la principale divergenza dal racconto che Paolo fa del suo primo periodo \u00e8 la omissione del suo soggiorno in Arabia (Gal1,17), il che colloca la conversione e la prima visita a Gerusalemme, molto pi\u00f9 vicine l'una all'altra che non i \u00abtre anni\u00bb di cui parla Gal1,18\". Paolo, sempre nella stessa lettera, fa riferimento al suo viaggio a Gerusalemme, dove si terr\u00e0 il concilio, come del suo secondo viaggio nella citt\u00e0, mentre secondo gli Atti degli Apostoli per Paolo questo \u00e8 il terzo viaggio nella citt\u00e0 e l'interconfessionale Bibbia TOB evidenzia come \"in Atti si tratta di un terzo viaggio, mentre in Gal di un secondo e, d'altra parte, i due racconti presentano importanti divergenze. Se riguardano gli stessi avvenimenti, il rispettivo punto di vista \u00e8 molto diverso\" e, per risolvere uno dei problemi esegetici pi\u00f9 difficili del Nuovo Testamento, la seconda visita di Gal2,1-10 pu\u00f2 essere identificata con la terza di At15. Anche nel racconto lucano della Controversia di Antiochia si possono riscontrare delle incongruenze con le lettere paoline - relative ad esempio al decreto circa le osservanze della purit\u00e0 rituale, imposte ai cristiani provenienti dal paganesimo - e la Bibbia di Gerusalemme ritiene che una spiegazione possibile potrebbe essere che \"Luca ha fuso insieme due distinte controversie e le differenti soluzioni che ne furono date (Paolo ha distinto pi\u00f9 chiaramente in Gal 2)\". Incongruenze nella narrazione degli Atti degli Apostoli, come meglio evidenziato nella relativa sezione, si riscontrano altres\u00ec in merito ai tre diversi resoconti sulla conversione di Paolo.\nIl punto pi\u00f9 oscuro della sua vita riguarda gli ultimi anni successivi alla prigionia romana, attorno ai primi anni sessanta, attorno ai quali le ricostruzioni possibili vertono sulla possibilit\u00e0 di una seconda prigionia, pi\u00f9 dura della prima, e sulla eventualit\u00e0 di un altro viaggio, in oriente o in Spagna.\nBiografia.\nNascita e giovinezza.\nSecondo Paolo nacque a Tarso, in Cilicia (attuale Turchia del sud).\nSofronio Eusebio Girolamo invece riferisce, verso la fine del IV secolo, che era originario di \"Giscala di Giudea\" (attuale Jish in arabo, Gush Halav in ebraico, nell'attuale Galilea) ed emigr\u00f2 a Tarso con i \"parentes\" (genitori o nonni) quando la citt\u00e0 fu conquistata dai Romani. Non \u00e8 chiara la fonte (\"favola\") dalla quale attinge Girolamo. Il dettaglio della conquista romana della citt\u00e0 \u00e8 verosimilmente un anacronismo: vere e proprie operazioni militari romane in Giudea sono testimoniate sotto Gneo Pompeo Magno (63 a.C.) e soprattutto durante la prima guerra giudaica (66-74), che vide la cattura di Giscala nel 67 per resa all'allora generale Tito. \nNessun dato delle fonti storiche accenna direttamente alla data di nascita, sebbene alcuni sporadici e generici accenni siano presenti nel Nuovo Testamento. In , in occasione del martirio di Stefano avvenuto pochi anni dopo la morte di Ges\u00f9 (circa prima met\u00e0 degli anni trenta), Saulo \u00e8 detto giovane. In l'incarico ufficiale ottenuto dal Sommo Sacerdote, di poco precedente alla conversione collocata attorno alla met\u00e0 degli anni trenta, suggerisce una certa maturit\u00e0 anagrafica. In , scritta nei primi anni sessanta, Paolo si definisce vecchio. \nCirca i primi anni della sua vita, in e Paolo si dice cresciuto a Gerusalemme, dove studi\u00f2 alla scuola di Gamaliele. Non \u00e8 chiaro quando si trasfer\u00ec nella citt\u00e0 santa da Tarso. La Mishnah (fine II secolo) stabilisce a 15 anni l'inizio dello studio del Talmud, ed \u00e8 pertanto possibile che si sia trasferito all'inizio della giovinezza.\nPersecutore.\nIn (ripreso da ), alla sua prima comparsa nella narrazione biblica, Paolo viene descritto come presente e accondiscendente all'uccisione di Stefano (attorno al 35), il primo martire cristiano, sebbene non sia stato direttamente partecipe della sua lapidazione ma il semplice \"custode dei mantelli\" dei lapidatori. In seguito, prima dell'adesione al Cristianesimo, Paolo aveva ricoperto ruoli di particolare rilievo nelle alte sfere religiose ebraiche relativamente alla persecuzione dei cristiani. Il suo zelante operato \u00e8 accennato direttamente in diversi passi di Atti e delle lettere (), mentre in altri passi sono riportati gli echi indiretti della sua persecuzione ().\nLe modalit\u00e0 pratiche e il contesto di questa persecuzione paolina, probabilmente descritta con toni esagerati, non sono chiare. \u00c8 possibile che la sua azione si fosse limitata alla sola comunit\u00e0 di Gerusalemme e in seguito, quando la persecuzione port\u00f2 alla dispersione dei credenti, cerc\u00f2 di rivolgersi anche ai profughi cristiani fuori dalla citt\u00e0, nella fattispecie quelli residenti a Damasco (). I riferimenti biblici indicano che questa persecuzione ebraica, all'interno della quale operava Paolo, inizialmente non fu rivolta a tutti i cristiani indistintamente ma solo ai cosiddetti ellenisti, cio\u00e8 i cristiani di cultura greca come Stefano e Filippo. Gli apostoli (e i giudeo-cristiani) invece sembrano rimanere indisturbati (), salvati dalla loro appartenenza alla comunit\u00e0 giudaica e dalla adesione ai precetti religiosi della fede ebraica. Dalle fonti storiche non appare chiara l'effettiva portata di questa persecuzione ebraica: Giuseppe Flavio, principale e preziosa fonte extra-cristiana circa il medio-oriente del I secolo, non fa cenno di una sistematica persecuzione, e anche nel testo biblico le uccisioni dirette descritte sono solo quella di Stefano e dell'apostolo Giacomo \"il Maggiore\" (, attorno al 44), alle quali va aggiunta in seguito quella di Giacomo \"il Giusto\" (Giuseppe Flavio, \"Antichit\u00e0 giudaiche\" 20,9, attorno al 62). \u00c8 possibile che la persecuzione ebraica (e paolina) sia stata pi\u00f9 una questione giuridico-religiosa, finalizzata alla scomunica e all'interdizione dei cristiani dal culto della sinagoga e del tempio, che un sistematico eccidio.\nL'accenno al voto circa la condanna capitale di sembra suggerire una sua appartenenza al Gran Sinedrio di Gerusalemme, il consiglio religioso ebraico di 70 membri (71 col Sommo Sacerdote) al quale solo spettava il voto e la delibera (ma durante l'occupazione romana non l'esecuzione, vedi il caso di Ges\u00f9) delle condanne a morte per motivi religiosi, dal quale lo stesso Paolo sar\u00e0 giudicato (). Questa appartenenza sinedrita farebbe di Paolo uno degli Ebrei pi\u00f9 noti e rilevanti dell'ebraismo dell'epoca, ma viene solitamente esclusa dagli studiosi anche perch\u00e9 non direttamente affermata dai testi biblici e non usata nelle sue lettere quando in vari loci presenta le sue credenziali. In tal senso, il suo \"voto\" per la condanna a morte dei cristiani deve essere inteso come un semplice consenso.\nConversione.\nTradizionalmente l'adesione di Paolo al movimento cristiano viene indicata col termine \"conversione\".\nL'evento \u00e8 descritto, pur con differenze abbastanza notevoli, negli Atti degli Apostoli e accennato implicitamente in alcune lettere paoline. In c'\u00e8 la descrizione narrativa dell'accaduto, che \u00e8 raccontato nuovamente dallo stesso Paolo con lievi variazioni sia al termine del tentativo di linciaggio a Gerusalemme () che durante la comparizione a Cesarea davanti al governatore Porcio Festo e al re Marco Giulio Agrippa II ():\nLa tradizione artistica successiva ha immaginato la caduta a terra come una caduta da cavallo ma il particolare \u00e8 assente da tutti e tre i resoconti, sebbene rimanga possibile e verosimile poich\u00e9 l'evento si verific\u00f2 durante il viaggio. Dopo questa folgorazione-rivelazione-chiamata (il testo non usa mai \"met\u00e0noia\", \"conversione\") Paolo si rec\u00f2 a Damasco e ricevette il battesimo da un giudeo-cristiano di nome Anania, riacquistando la vista (). Secondo il testo biblico fu tramite Anania che Ges\u00f9 risorto comunic\u00f2 a Paolo il mandato missionario ai gentili () che caratterizzer\u00e0 il suo ministero successivo.\nGli accenni generici alla conversione contenuti in alcune lettere paoline non descrivono esplicitamente l'evento come in Atti ma si riferiscono genericamente a una maturazione ed evoluzione interiore di Paolo: (Rm \u00e8 cos\u00ec generico che non \u00e8 chiaro se si riferisca o meno alla propria vicenda personale). Anche in questi passi non \u00e8 usato il termine \"conversione\" ma in genere chiamata, scelta, conquista-cattura.\nMolti studiosi, anche cristiani, fanno rilevare, in merito alla conversione, una serie di evidenti discordanze narrative interne agli Atti degli Apostoli, cos\u00ec come anche con le lettere paoline, imputabili a fonti storiche non omogenee di Luca e ai suoi interessi teologici, a discapito della storicit\u00e0 del resoconto e l'interconfessionale Bibbia TOB sottolinea, quindi, come gli Atti degli Apostoli raccontino \"a tre riprese, con differenze notevoli, questo avvenimento\" e \"il contenuto e lo stile di questi discorsi sono adattati ai rispettivi uditori. Ci\u00f2 spiega, almeno in parte, le differenze abbastanza notevoli che presentano tra loro\". Ad esempio, secondo sulla strada di Damasco i compagni di Paolo odono la voce ma non vedono nulla, esattamente il contrario di quanto affermato in dove i suoi compagni invece non odono nulla ma vedono la luce; inoltre, mentre in durante tale episodio solo Paolo cade a terra, secondo invece anche tutti i suoi compagni di viaggio cadono a terra; ancora, secondo Paolo a Damasco riceve le istruzioni tramite Anania, mentre secondo Paolo a Damasco riceve le istruzioni da Ges\u00f9 stesso.\nInizio della predicazione.\nSecondo il resoconto di Atti (), dopo la conversione sulla via di Damasco e il battesimo ricevuto da Anania, Paolo rimase nella citt\u00e0 per un tempo indeterminato (\"molti giorni\"), predicando nelle sinagoghe il messaggio cristiano agli Ebrei. Questi per\u00f2 cercarono di ucciderlo e fu aiutato a scappare dai \"suoi discepoli\", che lo calarono di notte in una cesta facendolo uscire dalle mura cittadine. Da Damasco si rec\u00f2 poi a Gerusalemme ().\nQuesto resoconto \u00e8 integrabile con alcune sporadiche informazioni presenti nelle lettere paoline. In Paolo racconta l'episodio della fuga nella cesta, collocandolo cronologicamente durante il dominio sulla citt\u00e0 da parte del re nabateo Areta IV (verso la fine degli anni trenta). In Paolo specifica che dopo la conversione (e quindi il suo arrivo a Damasco), si rec\u00f2 in Arabia (da intendersi come il regno dei Nabatei nell'attuale Giordania, poi compreso nella provincia romana di Arabia), per poi ritornare dopo un tempo indefinito nuovamente a Damasco. Il soggiorno a Damasco quindi sembra essere stato duplice, presentato come unico da Atti che omette il viaggio in Arabia. I biblisti collocano la fuga nella cesta, al termine del secondo soggiorno. Circa il viaggio in Arabia non sono noti il motivo, i luoghi visitati, la durata e i risultati conseguiti. \u00c8 verosimile che sia stato caratterizzato, come gli anni successivi, dalla predicazione del cristianesimo nelle sinagoghe.\nSecondo , giunto a Gerusalemme fu accolto inizialmente con freddezza e timore dai cristiani della citt\u00e0 a motivo del suo passato di persecutore dei cristiani. Il giudeo-cristiano Barnaba si fece suo garante, iniziando cos\u00ec con Paolo una collaborazione che durer\u00e0 negli anni successivi. Nella citt\u00e0 santa continu\u00f2 a predicare nelle sinagoghe ma anche qui, come a Damasco, fu costretto a fuggire nella sua citt\u00e0 natale Tarso. aggiunge alcune precisazioni: questa prima visita a Gerusalemme avvenne \"3 anni dopo\" la sua conversione e un viaggio in Arabia, fu breve (\"15 giorni\"), vide l'incontro di Paolo con Pietro e Giacomo, mentre invece per gli Atti degli Apostoli questa prima visita \u00e8 narrata con \"l'omissione del suo soggiorno in Arabia (Gal1,17), il che colloca la conversione e la prima visita a Gerusalemme, molto pi\u00f9 vicine l'una all'altra che non i \u00abtre anni\u00bb di cui parla Gal1,18\".\nAd Antiochia.\nDopo essere fuggito da Gerusalemme, Paolo rimase a Tarso diversi anni (tra i 5 e i 10 a seconda delle varie ricostruzioni cronologiche, v. sopra). Di questo lungo periodo oscuro della sua vita rimane solo l'accenno di che vede Paolo recarsi in Siria e Cilicia, cio\u00e8 nei dintorni di Tarso. Non \u00e8 esplicitato il motivo di questi viaggi ma \u00e8 presumibile che si riferissero a una predicazione itinerante, e come per il caso della predicazione precedente in Arabia non sono noti luoghi visitati, durata e risultati conseguiti.\nIn Atti Paolo fa la sua ricomparsa solo in quando il suo mentore Barnaba, inviato dalla chiesa di Gerusalemme ad Antiochia di Siria, lo va a cercare nella vicina Tarso per farne un suo collaboratore e lo conduce nella citt\u00e0 siriaca, allora la principale metropoli del Vicino Oriente. Qui Paolo rimarr\u00e0 strettamente legato alla comunit\u00e0 cristiana per alcuni anni. La tradizione cristiana ha conservato memoria di una grotta, detta di San Pietro, nella quale si sarebbe riunita la chiesa di Antiochia..\nDopo \"un anno intero\" di permanenza, Paolo e Barnaba si recarono a Gerusalemme (seconda visita, vedi ). Occasione del viaggio fu una colletta della chiesa di Antiochia per la chiesa di Gerusalemme in vista di una carestia che, stando al racconto di Atti, era stata predetta da un cristiano di nome Agabo. Dopo aver portato le offerte della colletta ritornarono ad Antiochia. La notizia della morte di Erode Agrippa I (44 d.C.), collocata tra la partenza e il ritorno di Paolo, e le informazioni pervenuteci da autori extra-cristiani circa la prolungata carestia in Palestina, collocano l'accaduto attorno alla met\u00e0 degli anni quaranta.\nIn passato da alcuni biblisti questa seconda visita veniva fatta coincidere con quella descritta in (vedi paragrafo cronologico sopra), ma attualmente vi \u00e8 accordo nel considerare quest'ultima come coincidente con la terza visita, quella del concilio di Gerusalemme (v. dopo).\nPrimo viaggio.\nDopo un tempo imprecisato dal ritorno dalla seconda visita a Gerusalemme, Paolo part\u00ec per il primo di quelli che saranno i suoi tre viaggi missionari itineranti. Protagonisti furono (almeno) Paolo, Barnaba e per il tratto iniziale Giovanni-Marco, cugino di Barnaba (), che in seguito comporr\u00e0 a Roma il secondo vangelo. La durata, a seconda delle varie ricostruzioni cronologiche, \u00e8 tra i due e i cinque anni, collocabili nella seconda met\u00e0 degli anni quaranta (v. sopra). I destinatari della predicazione sono principalmente gli Ebrei ma anche i pagani.\nConcilio di Gerusalemme.\nDopo un periodo imprecisato (\"non poco tempo\") dal ritorno ad Antiochia scoppi\u00f2 un dissidio nella comunit\u00e0 che porter\u00e0 al cosiddetto \"concilio di Gerusalemme\" con la terza visita di Paolo nella citt\u00e0 santa. La descrizione degli eventi \u00e8 contenuta in e, sotto una prospettiva diversa, in . In passato alcuni biblisti hanno ipotizzato che il racconto di Galati non corrispondesse a questa terza visita ma fosse da collocare nella seconda visita, durante la quale Paolo port\u00f2 le offerte per la carestia. Attualmente una parte degli esegeti per\u00f2 rifiuta questa ipotesi, ritenendo che At15 corrisponda a Gal2, mentre molti altri studiosi, anche cristiani, ritengono che si tratti di due versioni in disaccordo e \"in Atti si tratta di un terzo viaggio, mentre in Gal di un secondo e, d'altra parte, i due racconti presentano importanti divergenze. Se riguardano gli stessi avvenimenti, il rispettivo punto di vista \u00e8 molto diverso\".\nLa questione riguardava le recenti conversioni al cristianesimo di alcuni pagani (detti ellenisti) che erano avvenute nella citt\u00e0. Fino a quel momento le comunit\u00e0 cristiane erano composte prevalentemente da Ebrei che avevano accettato la messianicit\u00e0 di Ges\u00f9 e la sua risurrezione (detti giudeo-cristiani), i quali accettavano le prescrizioni della Legge ebraica nella quale erano cresciuti, in primis la circoncisione. I pagani convertiti erano per\u00f2 estranei dalla tradizione ebraica e, soprattutto, non erano circoncisi. Per questo \"alcuni\" (probabilmente giudeo-cristiani di origine farisaica) venuti dalla Giudea ad Antiochia insegnavano la necessit\u00e0 della circoncisione che doveva essere imposta loro. A questa richiesta si opposero Paolo e Barnaba. Il confronto con la vita e la predicazione di Ges\u00f9 non forniva chiare indicazioni a favore di una delle due posizioni: Ges\u00f9 stesso era un ebreo circonciso e osservante i precetti della Legge ebraica, ma nella sua predicazione appare come costante ricorrente il contrasto con alcuni di questi precetti (vedi p.es. il ritornello \"\u00e8 stato detto... ma io vi dico\" del discorso della montagna) e con la modalit\u00e0 esteriore e formale con la quale le autorit\u00e0 farisaiche li applicavano e insegnavano ad applicarli.\nPer risolvere questa \"impasse\" Paolo e Barnaba si recarono a Gerusalemme (Gal2,2 precisa che il motivo del viaggio fu \"per una rivelazione\"). Qui ebbe luogo la discussione, che la tradizione cristiana indica come il primo concilio, che vide in definitiva la vittoria della posizione paolina (\"non cedemmo neppure un istante\", ): ai nuovi convertiti non occorreva imporre l'osservanza della legge ebraica (\"non fu imposto nulla di pi\u00f9\", ), ma solo di alcune norme fondamentali, cio\u00e8 l'astensione \"dalle carni offerte agli idoli, dal sangue, dagli animali soffocati e dalla impudicizia\" (, particolare omesso da Gal).\nNonostante l'atmosfera irenica che traspare dal resoconto di Atti, lo scontro tra le due fazioni dovette essere abbastanza aspro, come testimoniato dalla lettera ai Galati. Inoltre il comune accordo raggiunto a Gerusalemme non imped\u00ec che la questione avesse uno strascico successivo, il cosiddetto \"incidente di Antiochia\" (riferito dal solo Paolo in ). A quanto pare la comunit\u00e0 giudeo-cristiana continuava a vedere gli ellenisti come una sorta di cristiani di \"seconda categoria\", arrivando a scindere la mensa (eucaristica?) per le due distinte comunit\u00e0. Pietro si lasci\u00f2 coinvolgere in questa separazione, contraria allo spirito paritario emerso al Concilio, coinvolgendo anche Barnaba e venendo per questo apertamente ripreso da Paolo.\nAnche Paolo tuttavia non si attenne strettamente al Concilio: in seguito fece circoncidere Timoteo affinch\u00e9 venisse accettato anche dai Giudei e dai giudeo-cristiani ().\nSecondo viaggio.\nIl secondo viaggio missionario \u00e8 narrato in . Protagonisti furono (almeno) Paolo e Sila-Silvano, ai quali si aggiunse poco dopo Timoteo. Le regioni toccate sono la Galazia del sud, evangelizzata nel primo viaggio, e quindi la Macedonia e la Grecia. La durata, a seconda delle varie ricostruzioni cronologiche, \u00e8 circa 4-5 anni, collocabili attorno al 50 (v. sopra).\nTerzo viaggio.\nDopo un periodo imprecisato, Paolo part\u00ec (da solo o con altri?) per il terzo viaggio missionario, descritto in . Le regioni toccate sono le attuali Grecia e Turchia, gi\u00e0 visitate nei viaggi precedenti. La durata, a seconda delle varie ricostruzioni cronologiche, \u00e8 circa 5-6 anni, collocabili attorno alla met\u00e0 degli anni cinquanta (v. sopra).\nArresto e viaggio verso Roma.\nIl motivo dell'arrivo a Gerusalemme \u00e8 dettato verosimilmente dalla necessit\u00e0 di portare alla chiesa locale i frutti della \"colletta dei santi\". Gli eventi successivi all'arrivo sono ampiamente descritti a partire da . Viene narrato un nuovo incontro con Giacomo, dal quale traspare la tensione e il sospetto che ancora, nonostante le decisioni del concilio di Gerusalemme ribadite dallo stesso Giacomo in , dovevano esserci tra i giudeo-cristiani e le comunit\u00e0 paoline: \"hanno sentito dire di te che vai insegnando a tutti i Giudei sparsi tra i pagani che abbandonino Mos\u00e8, dicendo di non circoncidere pi\u00f9 i loro figli e di non seguire pi\u00f9 le nostre consuetudini\" (). Giacomo gli consiglia di recarsi nel tempio per purificarsi assieme a quattro uomini che avevano fatto un voto (verosimilmente il nazireato), testimoniando cos\u00ec pubblicamente la sua adesione formale all'ebraismo.\nDopo una settimana, mentre si trovava nella spianata del tempio Paolo fu riconosciuto da alcuni Ebrei dell'Asia (probabilmente Efeso) e fu accusato, oltre che di aver predicato \"contro la legge e contro questo luogo\", anche di aver introdotto un pagano (l'ellenista Trofimo di Efeso) nel recinto del tempio riservato agli Ebrei. L'accusa era falsa (Paolo era accompagnato da Trofimo ma non nel tempio) ma il reato era grave, essendo prevista la pena di morte per il trasgressore.\nNe deriv\u00f2 un tumulto nel quale Paolo rischi\u00f2 il linciaggio. Intervenne un tribuno romano, un certo Claudio Lisia (), che dalla vicina fortezza Antonia poteva controllare la spianata del tempio, e che salv\u00f2 Paolo dalla morte. Questi chiese all'ufficiale di potersi rivolgere alla folla inferocita e tenne un discorso nel quale raccontava la sua chiamata da parte di Ges\u00f9 a predicare ai pagani, ma non riusc\u00ec a calmare il tumulto. Il tribuno lo port\u00f2 al sicuro nella fortezza e stava per flagellarlo, ma Paolo rivel\u00f2 di essere cittadino romano. Il giorno seguente il tribuno dispose un regolare processo del Sinedrio e Paolo riusc\u00ec abilmente a risvegliare i conflitti che intercorrevano tra sadducei e farisei, principali componenti del Sinedrio, conquistando il favore di questi ultimi. Risolto il processo con un nulla di fatto, alcuni giudei ordirono un piano per uccidere Paolo e il tribuno lo fece trasferire a Cesarea, sede del governatore Felice, allegando una lettera nella quale specificava che \u00ab [...] in realt\u00e0 non c'erano a suo carico imputazioni meritevoli di morte o di prigionia\u00bb. Tale resoconto risulta storicamente problematico e verosimilmente va interpretato a livello teologico: \"in mezzo ad un fascio di improbabilit\u00e0 storiche che non hanno paralleli nel resto dell'opera di Luca ci sono troppe cose di fronte alle quali ci troviamo sconcertati: il ricorso del tribuno al sinedrio, la sua improbabile competenza di convocarlo e approntarne l'ordine del giorno, il carattere dell'assemblea (incontro o processo, vv. 30.6), le percosse a Paolo e la sua maledizione, la sua incredibile protesta di non aver riconosciuto il sommo sacerdote e infine il suo sfruttamento dell'inveterato \"odium theologicum\" tra fazioni a proprio vantaggio\" e, anche in merito ai soldati che dovevano condurre Paolo a Cesarea (\"duecento soldati [...] insieme con settanta cavalieri e duecento lancieri\"),\"questo spropositato numero avrebbe richiesto met\u00e0 della truppa assegnata alla Fortezza Antonia\".\nA Cesarea lo raggiunsero il sommo sacerdote Anania e alcuni Giudei, che lo accusarono formalmente di fronte al governatore, ma Felice non si pronunci\u00f2 n\u00e9 per la condanna n\u00e9 per la scarcerazione, permettendogli di godere durante la sua detenzione di una certa libert\u00e0 () fino allo scadere del suo mandato, due anni dopo (). Quest'attesa pu\u00f2 essere dovuta all'incertezza e alla prudenza con la quale i governatori romani esitavano a pronunciarsi sulle questioni religiose ebraiche, a loro indifferenti (vedi anche il caso di Ges\u00f9 e Pilato, , e Paolo con Gallione, ). Non sembra comunque che Felice lo trovasse colpevole, apparendo al contrario ben disposto nei suoi confronti (), anche se lo lasci\u00f2 in prigione \u00ab [...] volendo dimostrare benevolenza verso i Giudei\u00bb.\nAllo scadere del mandato di Felice gli successe Porcio Festo (circa 59/60 d.C.) ed ebbe luogo un secondo processo contro Paolo da parte dei capi dei Giudei. Anche in questo caso il governatore mostr\u00f2 incertezza, non pronunciandosi n\u00e9 per una condanna n\u00e9 per la scarcerazione, e Paolo si appell\u00f2 al giudizio dell'imperatore, suo diritto in quanto cittadino romano, al quale Festo dovette acconsentire (verosimilmente con sollievo): \u00abTi sei appellato a Cesare, a Cesare andrai\u00bb (). Tale narrazione degli Atti deve essere valutata in chiave teologica e non storica, in quanto l'appello a Cesare \"e il suo seguito nell'intervento del re Agrippa II, sono probabilmente [un] prodotto di Luca\": \"molti dati non sono storicamente plausibili, ma sono frutto di una massiccia attivit\u00e0 redazionale: l'assenza di una sentenza del governatore, la sua visibile disponibilit\u00e0 ad abdicare alla sua competenza giudiziaria nonostante la presenza di un crimine contro Cesare tra le accuse (v. 8), la strana faccenda della competenza territoriale (v. 9)\" e, inoltre, \"guidare una sommossa (24,11-12) era classificato come un \"crimen lesae maiestatis\" contro la persona dell'imperatore; per cui non era pensabile che un governatore rimandasse il caso ad un tribunale giudaico. [...] Luca chiaramente pensa ad un giudizio del sinedrio con la supervisione di Festo, come in 22,30-23,10. Ma una simile proposta non \u00e8 assolutamente realistica, come non lo \u00e8 la scena\".\nDopo un tempo indeterminato (\"diversi giorni\") giunse a Cesarea il re Agrippa con sua sorella e amante Berenice, discendente di Erode e sovrano di un limitato territorio nel nord dell'attuale Giordania, e chiese di poter ascoltare Paolo. Al termine del suo lungo racconto, nel quale narr\u00f2 nuovamente la sua chiamata da parte di Ges\u00f9 risorto, sia il re che il governatore sembrarono convinti della sua innocenza ().\nVerso l'autunno Paolo si imbarc\u00f2 per Roma con altri prigionieri (e con Luca?), sotto la custodia di un certo Giulio. Anche in questo viaggio Paolo sembra godere di una discreta libert\u00e0 e indulgenza (v. p.es. ), come era stato trattato in precedenza dalle varie autorit\u00e0 romane. Le tappe del viaggio furono Sidone, la costa nord di Cipro, Myra di Licia, Buoni Porti e Lasea a Creta. Al largo di Creta la sua nave, un ponto, incapp\u00f2 in una tempesta e and\u00f2 alla deriva per 14 giorni, durante i quali Paolo sembra essere stato la guida carismatica di passeggeri, marinai e soldati. Approdarono infine a Malta. Nell'isola \u00e8 conservato il ricordo toponomastico del luogo dello sbarco nella Baia di San Paolo.&lt;br&gt;Anche in merito a questi resoconti degli Atti, la storicit\u00e0 appare secondaria rispetto all'aspetto teologico e il \"Nuovo Grande Commentario Biblico\" rileva che \"gli esegeti non sono d'accordo sulla matrice del racconto: per alcuni si trattava di una narrazione nautica preesistente rilevata da Luca con inserzioni che delineano la figura del suo eroe; per altri il racconto registra le effettive memorie di un compagno di Paolo, forse Aristarco (v.2), la cui voce Luca trasmette nel \u00abnoi\u00bb\" e in tale resoconto appare \"improbabile il ruolo di Paolo come consigliere dell'equipaggio e capo dei compagni di viaggio quando, come prigioniero, doveva starsene sotto coperta in catene!\", inoltre \"una sorprendente profusione di termini tecnici relativi alla navigazione nella descrizione delle disavventure del viaggio indica la sua origine nella letteratura piuttosto che nell'esperienza\".\nSecondo il resoconto degli Atti, a Malta Paolo comp\u00ec numerosi miracoli (). Dopo tre mesi, finita la brutta stagione, il viaggio per mare verso Roma riprese passando per Siracusa, Reggio, Pozzuoli, Terracina (in questa citt\u00e0 Paolo avrebbe soggiornato nella casa del diacono Cesario per sette giorni) e quindi a piedi per il Foro di Appio e le Tre Taverne. A Roma la tradizione conserva il ricordo del luogo dove avrebbe dimorato Paolo agli arresti domiciliari per (almeno) due anni (), nel quale \u00e8 stata poi costruita la Chiesa di San Paolo alla Regola.\nIpotesi sugli ultimi anni: quarto viaggio?\nIl dettagliato resoconto degli Atti degli Apostoli termina con l'arrivo di Paolo a Roma, dove rimase almeno due anni (). Quello che successe dalla fine di questi due anni (circa 62/63) alla morte di Paolo (tra il 64-67, vedi dopo) non \u00e8 noto con certezza e dipende in particolare dal riconoscimento o meno dell'autenticit\u00e0 delle lettere pastorali, Prima e Seconda lettera a Timoteo e Lettera a Tito. Gli scenari possibili sono quattro, e tutti si basano sulla scarcerazione di Paolo dalla prigionia, particolare storicamente verosimile: secondo Atti, tutte le autorit\u00e0 incontrate da Paolo si mostrarono ben disposte verso di lui e non trovarono nel suo comportamento motivi che potessero portare a una condanna..\nMorte.\nSecondo la tradizione cristiana Paolo mor\u00ec durante la persecuzione di Nerone, decapitato (pena di morte dignitosa riservata ai cittadini romani) presso le \"Aqu\u00e6 Salvi\u00e6\", poco a sud di Roma, probabilmente nell'anno 67 d.C.\nSempre secondo la stessa tradizione secolare, \"mor\u00ec lo stesso anno e lo stesso giorno di Pietro apostolo\" che, invece non essendo cittadino romano, venne fatto crocifiggere durante le persecuzioni dell'imperatore Nerone.\nEntrambi sono venerati come martiri: secondo le norme e la consuetudine della Chiesa Cattolica e della Chiesa Ortodossa, nel giorno in cui la tradizione ha datato la morte dei due santi.\nPaolo era detto l'Apostolo delle Genti, mentre Pietro era detto il principe degli Apostoli, .\nDalle lettere di Paolo cos\u00ec dagli Atti degli Apostoli, scritti attorno all'80 (che terminano la narrazione con l'arrivo a Roma e con la prima blanda prigionia, una sorta di \"custodia cautelare\", in attesa di comparire \"di fronte a Cesare\") si possono ricavare informazioni utili per collocare dal punto di vista cronologico la vita di Paolo, ma, ovviamente, non per chiarire le circostanze della morte dell'apostolo.\nLa gi\u00e0 citata Lettera ai Corinzi di Clemente romano (fine I secolo) accenna a un martirio di Paolo \"sotto i prefetti\", ma non esplicita il nome dei prefetti n\u00e9 luogo, data, motivo e modalit\u00e0 del martirio.\nTertulliano (fine II secolo) riporta che a Roma \"vinse la sua corona morendo come Giovanni\" (Battista, cio\u00e8 decapitato).\nL'apocrifo Martirio di San Paolo apostolo (tr. it.), facente parte degli Atti di Paolo (fine II secolo), descrive dettagliatamente la morte di Paolo per esplicito volere di Nerone. Come per gli altri apocrifi il testo viene giudicato leggendario dagli storici contemporanei.\nEusebio attorno al 325 riporta che fu decapitato a Roma sotto Nerone (regno 54-68, che va verosimilmente ristretto al periodo 64-68 seguente al grande incendio di Roma e alla persecuzione anticristiana connessa), e citando la perduta Lettera ai Romani di Dionigi di Corinto (fine II secolo) colloca il martirio di Pietro e Paolo nello stesso giorno, senza per\u00f2 specificarlo.\nGirolamo verso fine IV secolo precisa che fu decapitato a Roma e fu sepolto lungo la via Ostiense nel 14\u00ba anno di Nerone (67), due anni dopo la morte di Seneca.\nImportante, per la sua antichit\u00e0, \u00e8 anche la testimonianza del presbitero Gaio, ecclesiastico vissuto al tempo di papa Zefirino (199-217). In un suo scritto contro Proclo, capo della setta dei Montanisti (Catafrigi), parla dei luoghi ove furono deposte le sacre spoglie dei detti Apostoli (Pietro e Paolo) dicendo: \u00abIo posso mostrarti i trofei degli Apostoli. Se vorrai recarti al Vaticano, o sulla via Ostiense, troverai i trofei dei fondatori di questa Chiesa\u00bb. (Historia Ecclesiastica, 11, 25; P.L. 20, 207-210)\nL'apocrifo Atti di Pietro e Paolo (dopo il IV secolo, en) riferisce che la decapitazione di Paolo avvenne presso la via Ostiense lo stesso giorno della morte di Pietro, precisando la data del martirio al 29 giugno. La Storia di Perpetua, aggiunta contenuta in alcuni manoscritti greci, precisa che il luogo della decapitazione era chiamato \"Aqu\u00e6 Salvi\u00e6\" ed era situato \"vicino al pino\". La data deriva probabilmente dal fatto che il 29 giugno 258, sotto l'imperatore Valeriano (253-260), le salme dei due apostoli furono trasportate nelle Catacombe di San Sebastiano, e solo quasi un secolo dopo papa Silvestro I (314-335) fece riportare le reliquie di Paolo nel luogo della prima sepoltura. In questa data la tradizione cattolica celebra la solennit\u00e0 dei santi Pietro e Paolo.\nNel luogo dove secondo la tradizione avvenne il martirio, le \"Aqu\u00e6 Salvi\u00e6\", in seguito fu edificata l'abbazia delle Tre Fontane, mentre sul luogo del sepolcro \u00e8 stata costruita la basilica di San Paolo fuori le mura. Per secoli il sepolcro era rimasto nascosto sotto al pavimento della basilica. Lavori archeologici svolti tra il 2002 e il 2006 sotto la guida di Giorgio Filippi lo hanno riportato alla luce.\nIl 29 giugno 2009, nella cerimonia ecumenica conclusiva dell'Anno Paolino (ovvero il Bimillenario della nascita di San Paolo apostolo, \u00abdagli storici collocata tra il 7 e il 10 d.C.\u00bb) papa Benedetto XVI ha annunciato i risultati della prima ricognizione canonica effettuata all'interno del sarcofago di San Paolo. In particolare, il sommo pontefice ha riferito che \u00abnel sarcofago, che non \u00e8 mai stato aperto in tanti secoli, \u00e8 stata praticata una piccolissima perforazione per produrre una speciale sonda mediante la quale sono state rilevate tracce di un prezioso tessuto di lino colorato di porpora, laminato di oro zecchino e di un tessuto di colore azzurro con filamenti di lino. \u00c8 stata anche rilevata la presenza di grani di incenso rosso e di sostanze proteiche e calcaree\u00bb. Il papa ha poi proseguito affermando che i \u00abpiccolissimi frammenti ossei, sottoposti all'esame del carbonio 14 da parte di esperti ignari della loro provenienza, sono risultati appartenere a persona vissuta tra il I e il II secolo\u00bb. \u00abCi\u00f2 - ha concluso - sembra confermare l'unanime e incontrastata tradizione che si tratti dei resti mortali dell'apostolo Paolo. Tutto questo riempie il nostro animo di profonda emozione\u00bb.\nApocrifi e leggende successive.\nCome per altri personaggi del Nuovo Testamento la devozione cristiana ha elaborato numerose leggende e testi apocrifi relativi alla figura di Paolo.\nOpere di Paolo.\nLe tredici lettere di Paolo del Nuovo Testamento sono scritte in greco. Tradizionalmente sono considerate redatte tra gli anni cinquanta e 60, durante il suo ministero itinerante e la prigionia a Cesarea e/o Roma. In epoca contemporanea, con lo svilupparsi del metodo storico-critico, sono stati sollevati dubbi circa l'autenticit\u00e0 di alcune di queste lettere:\nI dubbi sono dettati principalmente da motivi di ordine filologico: per alcune lettere, il vocabolario, lo stile narrativo e gli argomenti trattati sono diversi da quelli delle lettere considerate sicuramente autentiche. Tale diversit\u00e0 pu\u00f2 comunque essere ricondotta a diversi periodi storici (anni 50 contro anni sessanta), diverso atteggiamento di Paolo (energico e combattivo nelle prime lettere, stanco e affaticato nelle lettere pastorali), diverso contesto dei destinatari (sistematizzazione della dottrina cristiana nelle prime lettere, attenzione alla comunit\u00e0 e ai ruoli nelle lettere successive). Tali spiegazioni non sono condivise da altri studiosi, anche cristiani, che evidenziano, ad esempio per le lettere pastorali, come \"alcuni ipotizzano che i cambiamenti siano da attribuire all'et\u00e0 avanzata di Paolo e alle sofferenze della prigionia. Tuttavia, secondo i consueti calcoli fatti dai difensori dell'autenticit\u00e0, queste lettere dovrebbero essere state composte non pi\u00f9 di cinque anni dopo Rm [Lettera ai Romani]. Questo rende difficile spiegare tutte le divergenze, in special modo i mutamenti sintattici e grammaticali, sulla base di fattori psicologici determinanti\" e, relativamente invece all'ipotesi della composizione da parte di un segretario incaricato da Paolo, tali studiosi evidenziano che \"per\u00f2, quando Paolo si \u00e8 effettivamente servito di un segretario (vedi Rm16,22; 1Cor16,21 ; Gal6,11-18), il suo stile tipico \u00e8 rimasto inalterato. Se \u00e8 stato un segretario a comporre le lettere pastorali (ma non vi sono elementi interni che rinviino a tale persona), a quell'individuo Paolo deve aver concesso una libert\u00e0 insolita. Inoltre, Paolo avrebbe dovuto servirsi del medesimo segretario sia in Asia che a Roma per tutto il tempo necessario alla composizione delle pastorali perch\u00e9 le tre lettere possiedono una coerenza stilistica notevole. La teoria del segretario, che tutt'al pi\u00f9 \u00e8 un'ipotesi improbabile, finisce in ogni caso con l'essere molto simile a quella della pseudonimia\"; anche riguardo alla Lettera agli Efesini, il \"Nuovo Grande Commentario Biblico\" sottolinea che \"l'ipotesi secondo cui le molte differenze nello stile e nella teologia riflettano lo sviluppo del pensiero di Paolo negli anni pi\u00f9 maturi della sua esistenza, pone dei problemi: essa non rende ragione del tempo in cui una tale evoluzione avrebbe dovuto aver luogo e non considera il fatto che la lettera sembra rivolgersi al passato, verso una precedente e venerata generazione di apostoli (tra cui anche Paolo) e profeti, i quali avevano gettato le fondamenta della famiglia di Dio che sarebbe vissuta nel periodo post-paolino (2,20; 3,2-11; 4,11-14)\".\nPensiero.\nPaolo rappresenta, dal punto di vista cronologico e anche per importanza rivestita nella tradizione successiva, il primo teologo cristiano.\nVisioni alternative di Paolo.\nEbioniti.\nGli Ebioniti, la cui visione del Cristianesimo teneva in grande considerazione la Legge ebraica, ritenevano Paolo originario di Tarso ma di etnia e religione greca e non ebraica. Secondo quanto raccontato da Epifanio di Salamina, eresiologo del IV secolo, gli Ebioniti ritenevano che Paolo, giunto a Gerusalemme, si fosse innamorato della figlia del Sommo Sacerdote e si fosse convertito all'Ebraismo per poterla sposare. Rifiutato, si accost\u00f2 al neonato movimento cristiano e inizi\u00f2 a predicare e scrivere contro la circoncisione e la legge ebraica.\nGli Ebioniti non consideravano Paolo come apostolo, e dicevano che egli era un apostata della Legge.\nHyam Maccoby.\nLo studioso ebreo britannico Hyam Maccoby (1924-2004) in alcune sue opere ha in parte ripreso la concezione di Paolo che era propria degli Ebioniti. Secondo la sua ricostruzione, Paolo non era ebreo ma un gentile, cresciuto in un ambiente influenzato dalle religioni popolari misteriche ellenistiche centrate nella morte e nella resurrezione di divinit\u00e0 salvatrici. Successivamente si convert\u00ec al Giudaismo con la speranza di diventare un rabbino fariseo. Paolo trov\u00f2 poi lavoro a Gerusalemme come un ufficiale di polizia del sommo sacerdote. Questo incarico lo condusse a un conflitto con se stesso, che si manifest\u00f2 mentre viaggiava verso Damasco per svolgere una missione. Decise di aderire al Cristianesimo. Riusc\u00ec a elaborare una religione completamente nuova centrata nella passione e morte di Ges\u00f9 come un sacrificio mistico, nella quale confluirono elementi delle religioni misteriche elleniste e del Giudaismo.\nNella sua personale elaborazione Paolo avrebbe ideato molti dei concetti chiave del Cristianesimo ripresi poi sia dai vangeli che dai successivi testi cristiani neotestamentari. In tale ottica, il vero fondatore del Cristianesimo sarebbe Paolo, non Ges\u00f9. Anche gli scritti dello stesso Paolo, secondo Maccoby, sarebbero stati successivamente alterati.\nMichael White.\nL. Michael White, direttore del programma di studi religiosi presso l'Universit\u00e0 del Texas a Austin sottolinea degli scritti paolini la componente escatologica (discorso sulle \"cose ultime\" della storia terrena, ) e apocalittica (la rivelazione di persone, situazioni o eventi ultraterreni, ).\nL'autore evidenzia la forte attesa messianico-apocalittica presente in parte del giudaismo dell'epoca, testimoniata dal Libro di Daniele e dalle numerose apocalissi apocrife ebraiche redatte attorno all'inizio dell'era cristiana e anche dal tema dell'imminenza dell'Regno presente nella predicazione di Ges\u00f9.\nIn questo contesto storico, Paolo era un pio giudeo che riteneva imminente un'apocalisse con la conseguente fine del mondo e l'istituzione del Regno di Dio. Secondo l'autore quindi la predicazione di Paolo non fu particolarmente innovativa.\nPaolo nel cristianesimo.\nTradizione cattolica.\nTre giorni nel calendario dei santi sono dedicati a san Paolo:\nPer ricordare la figura di Paolo di Tarso, papa Benedetto XVI ha indetto l'Anno Paolino nel bimillenario di quello che \u00e8 considerato, simbolicamente e con una certa arbitrariet\u00e0, l'anno di nascita del santo. L'Anno Paolino \u00e8 iniziato il 28 giugno 2008 e si \u00e8 concluso il 29 giugno 2009.\nTradizione ortodossa.\nIl mondo ortodosso ha riservato a Paolo attenzione non minore di quello cattolico, anche perch\u00e9 esiste una ricca letteratura dei padri greci su di lui. Un esempio lo abbiamo in San Basilio (330 circa - 379), che in una lettera dice: \nTradizione protestante.\nFra le varie confessioni protestanti ed evangeliche la figura di Paolo \u00e8 vista come personaggio fondamentale della storia del Cristianesimo. Le chiese che hanno un calendario liturgico come quella anglicana o luterana hanno festivit\u00e0 dedicate a San Paolo derivate dal calendario cattolico latino.\n Le chiese evangeliche (Pentecostali, Battisti Riformati, ecc.)\" non hanno \"tali festivit\u00e0.\nLuoghi di culto.\nNumerosi sono i luoghi di culto dedicati a San Paolo (vedi parziale elenco). Tra questi i pi\u00f9 noti:\nPatronati.\nPaesi: Alnicco Di Moruzzo.\nA san Paolo sono inoltre riferiti numerosi toponimi, in Italia e nel mondo (vedi parziale elenco).\nPaolo nell'arte.\nPaolo \u00e8 stato una figura particolarmente ricorrente nell'arte cristiana. \u00c8 stato raffigurato in affreschi, dipinti, mosaici, miniature, icone, statue, bassorilievi, vetrate. In epoca moderna gli sono riferiti romanzi, melodie, film e musical.\nIconografia.\nPaolo \u00e8 stato tradizionalmente raffigurato secondo gli elementi presenti nella descrizione dell'apocrifo Atti di Paolo e Tecla (v. sopra). Tuttavia questa descrizione viene attualmente considerata come non storica ma influenzata da diversi stereotipi culturali dell'epoca. Anzianit\u00e0, barba e calvizie erano associati all'archetipo classico del filosofo. La barba inoltre era una caratteristica fisica costante degli Ebrei, ai quali era associato anche il naso sporgente. L'essere calvo pu\u00f2 derivare anche dall'indicazione di , nel testo per\u00f2 riferito al voto di Nazireato. La bassa statura pu\u00f2 derivare da , oltre che dal nome Paolo. I particolari esteticamente non positivi (gambe arcuate e sopracciglia congiunte) erano attribuiti al filosofo Socrate.\nL'attributo pi\u00f9 ricorrente nell'antichit\u00e0 era il rotolo o libro nella mano, per indicare le sue lettere. Dal XIII secolo compare come attributo iconografico la spada che richiama sia il suo passato di persecutore che il martirio per decapitazione.\nNelle opere relative alla conversione, soprattutto pittoriche, viene tradizionalmente rappresentato col cavallo dal quale sarebbe caduto, ma il particolare non \u00e8 esplicitamente menzionato nei tre racconti degli Atti."}
{"id": "63238", "revid": "22166", "url": "https://it.wikipedia.org/wiki?curid=63238", "title": "Impiantistica depurativa", "text": ""}
{"id": "63241", "revid": "20768", "url": "https://it.wikipedia.org/wiki?curid=63241", "title": "George Washington", "text": "Fu comandante in capo dell'Esercito continentale durante tutta la guerra d'indipendenza americana (1775-1783) ed \u00e8 divenuto in seguito il primo Presidente degli Stati Uniti d'America (1789-1797). \u00c8 considerato uno dei grandi padri fondatori della nazione, e il suo volto \u00e8 ritratto sul Monte Rushmore insieme a quello di Abraham Lincoln, Thomas Jefferson e Theodore Roosevelt. Ha anche ricoperto la carica di presidente della Convenzione per la Costituzione nel 1787.\nBiografia.\nGiovent\u00f9.\nGeorge Washington nacque a Bridges Creek (Virginia), il 22 febbraio 1732, in una famiglia benestante. Il padre, Augustine Washington, i cui antenati erano originari della citt\u00e0 inglese di Sulgrave (un suo avo emigr\u00f2 in Virginia nel 1657), il quale aveva sposato in seconde nozze Mary Ball Washington, era un proprietario terriero che mor\u00ec prematuramente quando George aveva soli 11 anni. Furono quindi la madre Mary Ball e il fratello Lawrence a provvedere all'educazione del giovane George Washington dopo la morte del padre, il quale fino ad allora si era preso l'onere di questo compito.\nFino all'et\u00e0 di 15 anni Washington frequent\u00f2 la scuola presso Williamsburg dove ricevette una educazione di base. Ci\u00f2 nonostante si dimostr\u00f2 subito molto portato per le materie scientifiche, fatto che lo spinse probabilmente ad intraprendere gli studi di geometra-agrimensore. Dal 1749 in poi lavor\u00f2 per un certo periodo come agrimensore nei pressi di Shenandoah in Pennsylvania. Del suo lavoro come perito ci sono state tramandate alcune carte topografiche da lui compilate nel corso dei suoi lavori. Durante questo periodo Washington accumul\u00f2 esperienze importanti per quanto riguarda l'organizzazione e l'interazione tra le persone, ma fece anche la conoscenza di persone influenti.\nTra queste si distinse la moglie del ricco terriero George William Fairfax, Sarah Cary nota anche con il nome di Sally Fairfax, che non solo ebbe molta influenza su molte decisioni di Washington e sulla sua istruzione, ma che fu probabilmente la sua intima amica per tutta la sua vita. Washington infatti non aveva goduto di una educazione particolarmente raffinata, fatto che gli procur\u00f2 non pochi problemi negli ambienti dell'aristocrazia di quel tempo. Consapevole di questa pecca la famiglia Fairfax, che vedeva il giovane George come un membro della famiglia, invest\u00ec molto nell'educazione di Washington spronandolo a cimentarsi con i testi dei filosofi latini e curando soprattutto la sua preparazione nelle materie umanistiche.\nSempre durante questo periodo nacque in lui l'ambizione di divenire un grande proprietario terriero, motivo per il quale nel 1752 acquist\u00f2 la sua prima propriet\u00e0. Nel corso dello stesso anno suo fratello, Lawrence Washington, che aveva sposato Annie Fairfax, cognata di Sally Fairfax, facendo diventare George, a buon titolo, un membro della famiglia Fairfax, si ammal\u00f2 di tubercolosi e mor\u00ec nel giro di poche settimane. George Washington eredit\u00f2 cos\u00ec la propriet\u00e0 di famiglia a Mount Vernon che si estendeva su ben 2126 acri e sempre nello stesso anno si arruol\u00f2 nella milizia della Virginia che difendeva le colonie dagli attacchi degli indiani e dei francesi (guerra franco-indiana).\nPoich\u00e9 veniva da una famiglia abbastanza agiata ottenne il grado di maggiore. Dopo la morte del fratello Lawrence, George instaur\u00f2 un'amicizia molto stretta con Sally Fairfax, al quale fece seguito un frequente scambio di lettere negli anni a venire. Tuttavia i contenuti di queste lettere sono a tutt'oggi in larga parte ignoti, dal momento che Washington, dopo aver letto le lettere, per paura di cadere vittima di pettegolezzi, le bruciava. Questa corrispondenza durer\u00e0 fino a 25 anni dopo il loro ultimo incontro avvenuto nel 1773, prima che Sally Fairfax lasciasse l'America per trasferirsi in Inghilterra.\nLa storia militare di Washington.\nCon l'arrivo dalla madrepatria del generale Edward Braddock, il giovane George Washington fu nominato aiutante di campo. Questa esperienza fu probabilmente fondamentale per Washington che inizi\u00f2 qui a sentirsi come un \"americano\" e non un inglese, cittadino di una madrepatria lontana che non aveva mai neanche visto.\nIn uno scontro armato il generale Braddock fu ferito e l'assemblea della Virginia affid\u00f2 a Washington la difesa della frontiera. Ottenne il grado di colonnello e a soli 23 anni aveva dunque gi\u00e0 una notevole esperienza militare. A cavallo tra il 1753 ed il 1754 fu successivamente incaricato dal vicegovernatore della Virginia Robert Dinwiddie a partecipare alla Ohio Company, una spedizione di miliziani che aveva come missione quella di contrastare l'espansione dei domini francesi nell'area dei grandi laghi. Dopo che questa iniziativa fu clamorosamente fallita Dinwiddie lo mise al comando di una piccola unit\u00e0 di miliziani con il compito di controllare le attivit\u00e0 dei francesi lungo la frontiera della Virginia. Durante quel periodo Washington fece erigere una serie di forti lungo la linea di confine. Nel maggio del 1754 l'unit\u00e0 di miliziani di Washington fu coinvolta nei pressi di Jumonville in uno scontro a fuoco con dei soldati francesi e in quella occasione un ufficiale francese fu ucciso. Nonostante la vittoria iniziale il forte nel quale si trovava Washington fu assediato dai francesi e i miliziani furono costretti ad arrendersi e ad evacuare il forte, che pass\u00f2 dunque in mano francese. Tale evento fu quindi anche la causa della guerra tra la Francia e le Colonie inglesi in America, nota non solo come guerra dei sette anni, ma anche con il nome di guerra franco-indiana che dur\u00f2 dal 1756 fino al 1763. Washington venne soprannominato Conotocaurius (\"Distruttore di citt\u00e0\") dal capo trib\u00f9 dei Seneca.\nDopo questa esperienza Washington partecip\u00f2 anche alla battaglia del Monongahela, dove, nonostante la sconfitta subita, dimostr\u00f2 sangue freddo e notevoli capacit\u00e0 di coordinamento, senza mostrare segni di nervosismo anche dopo che tre cavalli, sui quali era salito in sella, erano stati uccisi nel corso della battaglia. Nel 1758 ebbe infine un ruolo centrale nella cattura del forte francese di Duquesne, nei pressi dell'odierna Pittsburgh e nel 1759 fu congedato su sua richiesta dal servizio nella milizia.\nIl periodo tra le due guerre.\nFinita la guerra con la Francia il giovane George torn\u00f2 a Mount Vernon dove si dedic\u00f2 nuovamente ai suoi interessi. Durante questo periodo si fidanz\u00f2 ben due volte prima di conoscere la futura moglie Martha Dandridge Custis, vedova di un uomo facoltoso morto qualche anno addietro. Se pure Martha Dandridge Custis non fosse stata una donna attraente, certamente il suo patrimonio che fu successivamente stimato avere un valore di 100.000\u00a0$ (all'epoca il dollaro non esisteva ancora) deve aver avuto un ruolo importante, come devono aver avuto un ruolo importante le pressioni che esercit\u00f2 Sally Fairfax affinch\u00e9 questo matrimonio si celebrasse. Fu infine proprio Sally a commissionare i restauri alla tenuta di Mount Vernon dove la coppia si sarebbe poi trasferita. Da alcune lettere inviate da Washington a Sally Fairfax sappiamo che pi\u00f9 volte era stato sul punto di rompere il fidanzamento, ma che probabilmente Sally lo aveva dissuaso dal farlo.\nDopo le nozze, il 6 gennaio 1759, la coppia si trasfer\u00ec presso la tenuta di Mount Vernon, che nel frattempo era stata ristrutturata. La coppia non ebbe figli, ma Washington adott\u00f2 John e Martha, i figli che Martha aveva avuto dal precedente matrimonio e che Washington chiamava amorevolmente Jackie e Patsy. Nonostante lo stretto legame sentimentale che aveva con Sally, il matrimonio con Martha Dandridge Custis fu un matrimonio riuscito e la coppia trascorse in modo felice questi anni. In seguito al matrimonio Washington era divenuto uno degli uomini pi\u00f9 ricchi della Virginia. Dal 1762 ricopr\u00ec il posto di deputato e di giudice di pace a Fredericksburg. Nel 1773 Washington incontr\u00f2 per l'ultima volta Sally Fairfax, che lasci\u00f2 lo stesso anno l'America per trasferirsi con suo marito in Inghilterra. Nel 1774 Washington divenne infine deputato del congresso continentale.\nLa carriera politica di George Washington.\nLa guerra di indipendenza.\nEletto nel Parlamento della Virginia, conobbe fra gli altri Thomas Jefferson e ud\u00ec i dibattiti sulle divergenze fra Gran Bretagna e colonie d'oltremare. Nel 1774, dopo i drammatici fatti del porto di Boston, Washington fu nominato deputato del congresso continentale dal governatore del Maryland Thomas Jefferson e l'anno seguente (il 15 giugno 1775), su richiesta dello stesso presidente del congresso continentale John Hancock, fu nominato comandante supremo delle forze indipendentiste.\nNonostante avesse una certa esperienza con la milizia della Virginia, il futuro presidente disponeva di un esercito mal preparato, poco professionale e decisamente inferiore all'esercito inglese, fatto che indusse inizialmente i generali inglesi a sottovalutare le potenzialit\u00e0 degli avversari. Ci\u00f2 nonostante Washington non fu mai un grande stratega, fu semmai un grande organizzatore, capace di impiegare bene le risorse a sua disposizione riorganizzando la milizia in modo efficiente.\nConsapevole di trovarsi di fronte ad un nemico meglio equipaggiato e addestrato, Washington evit\u00f2 gli scontri in campo aperto, nei quali avrebbe probabilmente avuto la peggio ma logor\u00f2 gli inglesi con attacchi a sorpresa. Per ben sette anni riusc\u00ec a tenere unito l'esercito indipendentista e durante questo periodo si diede molto da fare per migliorare l'equipaggiamento del suo esercito chiedendo ripetutamente nuovi fondi al congresso continentale.\nDopo aver assunto il comando dell'esercito continentale nel luglio del 1775, dovette affrontare il problema di una cronica carenza di polvere da sparo, che rischi\u00f2 di mettere in serie difficolt\u00e0 il suo esercito. Dopo aver richiesto lo stanziamento di nuovi fondi al congresso, furono effettuati alcuni attacchi ad arsenali inglesi, alcuni dei quali situati anche nei Caraibi. In seguito a partire dal 1776 gran parte della polvere da sparo utilizzata dai coloni americani contro gli inglesi provenne dalla Francia.\nPer quanto riguarda la scelta del suo staff e delle persone che lo assistevano George Washington era particolarmente pignolo. Da quanto riferito, pretendeva dalle persone che lo circondavano grande autocontrollo e grande disciplina, anche se in caso di necessit\u00e0 non esitava a ricorrere all'aiuto di persone quali il generale prussiano Friedrich Wilhelm von Steuben, Richard Gridley, Horatio Gates o Artemas Ward, che dal suo punto di vista per un motivo o per l'altro non vantavano queste qualit\u00e0.\nDopo aver resistito con successo agli inglesi ed aver riportato una sconfitta di stretta misura in seguito alla Battaglia di Bunker Hill (Boston) e aver sub\u00ecto poi un vero rovescio nella battaglia di Long Island nel 1776 fu costretto a fare arretrare le truppe nei pressi di Valley Forge al di fuori della portata delle truppe inglesi. Il 26 dicembre 1776 attravers\u00f2 quindi alla testa dei suoi uomini il fiume Delaware, sconfiggendo le truppe inglesi a Trenton in New Jersey, mentre l'anno seguente il generale Horatio Gates e il comandante della milizia Benedict Arnold sconfissero gli inglesi nella battaglia di Saratoga, dando l'opportunit\u00e0 ai coloni di guadagnarsi il riconoscimento politico della Francia, che garantir\u00e0 in seguito un sostegno importante alle forze della milizia.\nNel 1781 Washington riusc\u00ec infine con l'aiuto delle truppe francesi, condotte dal marchese de La Fayette, e le truppe statunitensi guidate dal suo \u201cbraccio destro\u201d Alexander Hamilton a sconfiggere le truppe del generale inglese Charles Cornwallis nella battaglia di Yorktown, ponendo di fatto fine alle ambizioni inglesi di dominio delle 13 colonie. Nel trattato di Parigi del 1783 la corona inglese riconobbe l'indipendenza delle colonie ponendo cos\u00ec fine alla cosiddetta guerra di indipendenza americana.\nLa Convenzione di Philadelphia.\nDal maggio del 1787 fino al settembre dello stesso anno si riun\u00ec il congresso continentale a Filadelfia e tra i 54 deputati che vi parteciparono c'era anche George Washington, che ben presto ricopr\u00ec la carica di presidente del congresso. Nonostante Washington, per consuetudine, data la veste di presidente del congresso non prendesse posizione nei dibattiti, fu uno dei maggiori fautori di un potere esecutivo forte e di un sistema politico basato su due schieramenti.Ben presto fu poi anche avanzata da parte di alcuni deputati della Virginia la richiesta di una nuova costituzione. Le proposte avanzate si spinsero immediatamente nella direzione di una confederazione di tipo federale. Il successivo problema da affrontare era quindi quello di come ripartire i voti dei singoli stati. Stati che avevano un numero elevato di abitanti erano a favore di un sistema nel quale il voto dei deputati si basasse sul numero degli abitanti dello stato che rappresentavano, mentre gli Stati pi\u00f9 piccoli erano propensi a introdurre un sistema di voto nel quale il voto di ogni singolo deputato avesse lo stesso peso. Alla fine per accontentare entrambe le fazioni, si trov\u00f2 una soluzione che avrebbe dovuto accontentare tutti. Da un lato si decise di dare lo stesso valore al voto di tutti i deputati, imponendo che il numero di deputati dipendesse dal numero degli abitanti dello stato che essi rappresentavano, mentre il numero di senatori era fissato per tutti gli Stati con due senatori per ogni stato. Questo compromesso si rese necessario dopo che il voto dello stato di New York a favore della proposta avanzata dagli Stati pi\u00f9 piccoli, aveva portato a una situazione di quasi parit\u00e0 tra gli schieramenti. Un nodo importante che all'epoca non fu perfettamente chiarito riguardava gli schiavi, che da un lato venivano conteggiati come singoli cittadini ma che dall'altro non godevano di alcun diritto. Specialmente gli Stati del sud, che impiegavano molti schiavi nelle piantagioni, vollero che ogni singolo schiavo contasse come un singolo cittadino, mentre gli Stati del nord erano contrari a conteggiarli come cittadini, dal momento che erano privi di diritti. Alla fine per scongiurare il pericolo di una secessione ci si accord\u00f2 che cinque schiavi contassero come tre cittadini.\nLa richiesta di Washington di un potere esecutivo forte fu infine accolta dal congresso concentrando gli sforzi nella creazione di un sistema presidenziale nel quale il presidente stesso godeva di poteri di voto e di poteri pi\u00f9 forti rispetto a quelli dei singoli governatori. Il presidente aveva quindi il comando su tutte le forze armate e aveva il potere di nominare i giudici della Corte suprema. Inoltre nella proposta iniziale era previsto che analogamente a quanto avveniva in una monarchia, il presidente ricoprisse la sua carica a vita.\nLa presidenza.\nDopo la ratifica della costituzione americana da parte di tutti i tredici stati federali, il collegio Elettorale degli Stati Uniti d'America avvi\u00f2 la procedura per la prima elezione del presidente. Il 4 febbraio 1789 George Washington divenne cos\u00ec il primo presidente degli Stati Uniti d'America e fu l'unico nella storia degli Stati Uniti ad essere eletto senza un unico voto contrario. Dopo essere stato confermato dal senato come nuovo presidente, Washington si rec\u00f2 a New York, presso la Federal Hall, dove gli vennero conferiti ufficialmente i poteri di presidente degli Stati Uniti ed il 30 aprile 1789, otto giorni dopo la conferma del senato, prest\u00f2 il giuramento sul balcone della Federal Hall.\nIn seguito il 1\u00ba Congresso degli Stati Uniti d'America stabil\u00ec per il presidente uno stipendio annuo di 25.000 dollari (una somma ingente per l'epoca). Washington, gi\u00e0 benestante, rinunci\u00f2 al compenso. Tuttavia, dopo insistenze del Congresso, alla fine lo accett\u00f2 in quanto non si voleva dare l'impressione che solo persone di censo elevato potessero accedere alla presidenza.\nNon essendovi precedenti Washington dovette stabilire tutti i cerimoniali relativi al suo servizio che poi sarebbero stati adottati dai suoi successori. Una delle sue preoccupazioni era quella di non adottare procedure che ricordassero le corti reali europee ma che meglio si adattassero ad una democrazia. Ad esempio decise di utilizzare per s\u00e9 stesso il titolo di \"Mr. President\" (\"Signor Presidente\") rispetto ad altre alternative pi\u00f9 pompose.\nFu subito chiaro sia a Washington che al suo staff che il suo mandato sarebbe stato con tutta probabilit\u00e0 uno dei mandati pi\u00f9 importanti se non il pi\u00f9 importante nella storia degli Stati Uniti. Le decisioni prese da Washington furono quindi assunte in modo particolarmente prudente e oculato, sapendo che il suo operato sarebbe servito da esempio ai futuri presidenti.\nPer quanto riguarda invece la sua famiglia, la nomina a presidente fu una delusione soprattutto per sua moglie Martha che era convinta di tornare a fare la vita che faceva prima della guerra di indipendenza. Ci\u00f2 nonostante, ella svolse in modo pi\u00f9 che egregio il suo compito di First Lady, intrattenendo gli ospiti e organizzando le formalit\u00e0 nei ricevimenti, quando suo marito era troppo preso dalle faccende politiche.\nIl 25 febbraio 1789 si riun\u00ec per la prima volta il neoeletto gabinetto per discutere le politiche da mettere in atto per quanto riguarda la politica interna e la politica degli esteri.\nPolitica estera.\nPer quanto riguarda la politica degli esteri, Washington tent\u00f2 per quanto possibile di mantenere una posizione neutrale e cerc\u00f2 di ricevere da quanti pi\u00f9 Stati possibili il riconoscimento della neofondata nazione. L'atteggiamento passivo di Washington e il mancato appoggio alla Francia nelle guerre rivoluzionarie francesi che opponevano quest'ultima alla Gran Bretagna furono discusse spesso in congresso da entrambe le parti schieratesi di Thomas Jefferson e Alexander Hamilton sotto la sua supervisione e appoggio verso quest\u2019ultimo. Queste decisioni di neutralit\u00e0 furono alla base di pesanti critiche sia da parte della popolazione americana che dall'ambasciatore francese Edmond Charles Gen\u00eat. Gen\u00eat e il suo governo avevano infatti incitato gli Stati Uniti a insorgere nuovamente nei confronti degli inglesi, attaccando le navi mercantili che navigavano sotto costa.\nAl contrario Washington, con l'apporto di Alexander Hamilton, si mosse per una normalizzazione dei rapporti con la Gran Bretagna che sfoci\u00f2 nel trattato di Jay o trattato di Londra del 1794. Tale trattato, cos\u00ec chiamato dal nome del capo negoziatore John Jay, contribui a risolvere le questioni rimaste aperte dopo la rivoluzione americana e port\u00f2 allo sviluppo di floridi commerci con l'Inghilterra. La sua approvazione da parte del Congresso fu tuttavia molto sofferta in quanto fortemente osteggiato da Thomas Jefferson e dai suoi sostenitori.\nPolitica interna.\nPur non appartenendo a nessuno schieramento politico e favorendo un sistema che si basasse su due schieramenti, Washington sper\u00f2 che questi non formassero partiti, temendo che questi potessero essere causa di inutili conflitti. Ci\u00f2 nonostante gi\u00e0 tra i suoi pi\u00f9 stretti collaboratori si formarono durante questo periodo le prime divisioni. Da un lato il Segretario del Tesoro Alexander Hamilton che premeva affinch\u00e9 fosse istituita una banca centrale e dall'altra il futuro fondatore del Partito Democratico-Repubblicano Thomas Jefferson, che si opponeva a tale iniziativa. Nonostante i sostenitori di Jefferson si opponessero con tutti i mezzi agli intenti di Hamilton, pare che Washington, pur non avendo mai preso ufficialmente posizione al riguardo, favorisse fortemente il futuro fondatore del Partito Federalista Hamilton.\nWashington nel 1789 nomin\u00f2 i primi dieci giudici della neocostituita Corte Suprema incluso il primo presidente della stessa, il \"Chief Justice\", John Jay.\nIl 20 febbraio 1792, firmando il Postal Service Act, fond\u00f2 il Dipartimento dell'Ufficio Postale degli Stati Uniti e sempre nel 1792 fu riconfermato nella carica di Presidente degli Stati Uniti con solo tre deputati astenuti e neanche un voto contrario.\nNel 1793 si trov\u00f2 infine a dover reprimere una rivolta nello stato della Pennsylvania causata dalla introduzione di due anni addietro di una tassa sulle bottiglie di Whisky, proposta dallo stesso Hamilton per risanare i debiti statunitensi della guerra di indipendenza. Per ripristinare l'ordine nello stato della Pennsylvania dovette inviare ben 13.000 soldati. Se pure alla fine non ci siano stati scontri violenti tra l'esercito e la popolazione, questo fatto dimostr\u00f2 che Washington era anche in grado di ripristinare l'ordine con l'ausilio di metodi forti, quali appunto la soppressione di rivolte.\nDurante il suo periodo di mandato ai tredici stati federali originari si aggiunsero altri tre ovvero lo stato del Vermont, lo stato del Kentucky e lo stato del Tennessee.\nTermine della presidenza.\nDopo che nel 1797 termin\u00f2 anche il suo secondo mandato di presidente degli Stati Uniti, rifiut\u00f2 il terzo mandato, sostenendo, come poi avrebbe fatto anche Jefferson, che era pericoloso accentrare il potere per troppo tempo nelle mani di un solo uomo, anche se tale consuetudine venne codificata solamente nel 1951 con l'approvazione del 22\u00ba emendamento alla Costituzione statunitense.\nWashington si ritir\u00f2 quindi completamente dalla vita politica. L'anno seguente, per\u00f2, quando i rapporti tra Francia e Stati Uniti si inasprirono, al fine di evitare una guerra tra i due paesi, il nuovo presidente John Adams lo nomin\u00f2 comandante in capo delle forze armate. Washington accett\u00f2 l'incarico, anche se alla fine la sua nomina si rivel\u00f2 superflua, in quanto i rapporti tra i due paesi si distesero ed il pericolo di una guerra fu scongiurato.\nGli anni dopo il ritiro dalla scena politica.\nVita privata.\nA riguardo della sua vita privata non c'\u00e8 molto da dire, in quanto tutti gli anni pi\u00f9 importanti della sua vita, Washington li dedic\u00f2 al servizio della nazione. Ci\u00f2 nonostante, su alcune vicende che lo riguardano circolano degli interessanti aneddoti.\nPrimo tra tutti un aneddoto che dovrebbe dimostrare l'onest\u00e0 del giovane Washington, che fu pubblicato da un pastore anglicano di nome Mason Weems in un libro per bambini. Secondo quanto riferito, il giovane Washington avrebbe abbattuto all'et\u00e0 di otto anni un ciliegio del padre per provare l'ascia ricevuta in regalo il giorno prima. Il padre, accortosi che il ciliegio era stato tagliato, avrebbe chiesto al figlio chi lo avesse fatto. Washington replic\u00f2 semplicemente: \"I can not tell a lie, it was me who chopped down the cherry tree\" (letteralmente: \"Non posso mentire, sono stato io ad abbattere il ciliegio\").\nAltrettanto famosa \u00e8 la vastissima collezione di dentiere che il presidente si fece fare, in quanto gi\u00e0 dal ventiquattresimo anno di vita in poi cominci\u00f2 a perdere in modo sistematico tutti i denti, fatto che probabilmente \u00e8 imputabile alla dieta ricca di zuccheri dell'epoca. Sembra inoltre che all'epoca della sua nomina a presidente avesse ormai solamente un unico dente, mentre tutti gli altri gli erano stati asportati a causa delle diverse carie. A tutto ci\u00f2 si aggiunse anche il fatto che Washington non era di costituzione robusta e che da bambino aveva sofferto sia di difterite che di tubercolosi.\nDopo che si fu ritirato dalla carica di presidente degli Stati Uniti, una delle attivit\u00e0 che svolse per mantenersi, tra le altre, fu quella di produrre whisky nella sua tenuta di Mount Vernon. Nel 1799, la distilleria di George Washington produsse circa galloni di whisky (circa litri), contro una media di 650 galloni delle altre distillerie; ci\u00f2 la rese la pi\u00f9 grande distilleria di whisky in America a quei tempi. Il suo whisky era prodotto distillando segale (60%), mais (35%) e malto d'orzo (5%). Oggi una fedele riproduzione di tale distilleria produce ancora delle piccole partite di whisky.\nInfine, per quanto riguarda il suo operato, egli stesso non lo defin\u00ec mai come un privilegio, bens\u00ec come un dovere, al quale si sarebbe sottratto volentieri. Contrariamente a molti dei suoi successori, Washington non fu mai un uomo di popolo, ma tenne sempre le distanze dalle grandi folle.\nLa morte.\nRitiratosi a Mount Vernon dopo aver abbandonato la scena pubblica definitivamente, George Washington mor\u00ec nel dicembre 1799. Il 12 dicembre Washington fece una lunga ispezione alla sua fattoria, nonostante le pessime condizioni meteorologiche, rimanendo esposto per molte ore al freddo e ad una pioggia ghiacciata. Rientrato a casa in tarda serata, non si cambi\u00f2 gli abiti fradici prima di cenare. La mattina dopo Washington si svegli\u00f2 con una forte influenza e con la febbre alta. Una laringite ed il peggioramento delle sue condizioni nei giorni successivi ne causarono la morte la sera del 14 dicembre; Washington mor\u00ec in presenza del suo medico curante James Craik e del suo segretario personale Tobias Lear V.\nSecondo alcuni medici contemporanei, furono per\u00f2 proprio le cure di Craik a causarne la morte. I salassi effettuati ed il cloruro mercuroso somministratogli avrebbero causato uno shock in seguito alla forte disidratazione. La morte sarebbe infine subentrata per asfissia.\nIn seguito alla morte, i membri delle forze armate statunitensi portarono per sei mesi una fascia nera al braccio e Napoleone ordin\u00f2 un periodo di dieci giorni di lutto in tutta la Francia.\nDa vivo aveva accumulato una certa fortuna, valutata attorno al milione di dollari. Nella sua tenuta aveva anche molti schiavi neri, ma non ne vendette mai uno, n\u00e9 ne acquist\u00f2 altri. Dopo la morte, in suo onore gli statunitensi costruirono, non lontano da Mount Vernon, la nuova capitale della nazione, alla quale fu dato il suo nome.\nWashington fu sepolto a Mount Vernon.\nDopo la morte.\nGeorge Washington non ebbe mai la fortuna di vedere la nuova capitale della neo fondata nazione, citt\u00e0 che avrebbe in seguito portato il suo nome. Ci\u00f2 nonostante, lo stesso Washington influenz\u00f2 inconsapevolmente in modo decisivo la scelta di dove erigere la nuova capitale. Fino al 1790 era stata New York la capitale degli Stati Uniti, per poi divenire nuovamente Filadelfia. Quando si tent\u00f2 di prendere una decisione definitiva su quale citt\u00e0 dovesse divenire la capitale, a causa dei forti interessi economici in gioco si cre\u00f2 un contenzioso di tali proporzioni tra i singoli stati che si giunse ad una paralisi decisionale. In tale situazione di completa stasi poteva quindi succedere che tra un trasferimento e l'altro di tutti gli uffici amministrativi, a causa dei continui cambiamenti e delle continue incertezze, alcuni uffici rimanessero nella citt\u00e0 nella quale si trovavano, mentre gli altri venissero spostati a centinaia di chilometri di distanza, ostacolando lo svolgimento delle pratiche amministrative.\nPer porre fine a questa situazione, il Congresso deliber\u00f2 il Residence Act del 1790, con il quale venne decisa la costruzione di una nuova citt\u00e0 al di fuori del territorio di uno degli stati federali. Si cre\u00f2 pertanto il Distretto di Columbia, situato a sud della linea Dixon, all'interno del quale venne poi costruita la citt\u00e0 di Washington D.C.. L'incarico di progettare la nuova citt\u00e0 fu quindi assegnato da Washington in persona all'architetto francese Pierre Charles L'Enfant, che avvi\u00f2 i lavori nel 1791 per terminarli grosso modo nove anni pi\u00f9 tardi, nel 1800. Durante questo periodo fu usata come capitale provvisoria la citt\u00e0 di Filadelfia, dove gi\u00e0 in precedenza si era riunito il congresso durante la convenzione di Filadelfia. Washington D.C. divenne infine la capitale degli Stati Uniti nel 1801, due anni dopo la morte di Washington.\nDurante la guerra del 1812, uno squadrone navale britannico \"salut\u00f2\" la tomba del primo presidente con 21 umilianti cannonate.\nIn seguito, molte organizzazioni, istituti, scuole, universit\u00e0 e anche uno Stato porteranno in onore a Washington il nome del padre fondatore di questa nazione, rendendo Washington uno dei simboli pi\u00f9 importanti degli Stati Uniti e certamente il personaggio pi\u00f9 noto della storia americana. Nel 1889 fu ammesso il quarantaduesimo stato degli Stati Uniti, al quale fu dato il nome di Stato di Washington. In suo onore fu poi eretto nel 1848 dall'architetto Robert Mills a Washington D.C. il Washington Monument, che per un breve periodo fu, con i suoi 169 metri di altezza, l'edificio pi\u00f9 alto al mondo. In suo onore fu anche eretto il Washington Masonic National Memorial ad Alexandria nello stato della Virginia, che fu realizzato esclusivamente con donazioni da parte dei membri massoni della loggia di Alexandria.\nDal 1935 in poi tutti i biglietti da un dollaro portano il volto di Washington; sempre in suo onore la marina statunitense ha battezzato con il suo nome sia la portaerei CVN-73 della classe Nimitz che il sommergibile nucleare SSBN-589.\nIdeali e convinzioni.\nL'opinione e la gestione di Washington riguardo alla schiavit\u00f9.\nCome molti dei padri fondatori e come innumerevoli ricchi proprietari terrieri anche Washington possedeva molti schiavi. Washington acquis\u00ec i suoi primi schiavi all'et\u00e0 di undici anni e nel corso della sua vita arriv\u00f2 a possedere fino a 316 schiavi, ai quali si aggiungevano 40 schiavi che aveva affittato ed ulteriori 153 schiavi di propriet\u00e0 di sua moglie che, se pure non appartenevano a lui, erano di fatto sotto il suo controllo. \nGli schiavi di sua propriet\u00e0 crebbero nel tempo, soprattutto attraverso l'eredit\u00e0, l'acquisto e con i figli degli stessi schiavi. Nel 1759, ottenne il controllo degli schiavi Dower appartenenti alla tenuta Custis, avendo contratto matrimonio con Martha Dandridge Custis.\nCome avveniva di consuetudine su tutte le piantagioni della Virginia gli schiavi dovevano lavorare dall'alba fino al tramonto e venivano alloggiati in abitazioni in precarie condizioni. Diverse furono le impressioni che ebbero i visitatori che giunsero a Mount Vernon nel corso degli anni. Secondo alcuni Washington era uno dei proprietari pi\u00f9 severi di tutta la zona, mentre secondo altri egli trattava gli schiavi quasi al pari con i suoi concittadini.\" Forniva ai suoi schiavi cibo semplice, vestiti e alloggi secondo gli standard sanitari dell'epoca, non sempre adeguati e con scarse cure mediche. In cambio, si aspettava che i suoi, durante la settimana lavorativa di sei giorni, lavorassero diligentemente dall'alba al tramonto. Circa tre quarti lavorava nei campi, mentre il resto era impiegato nella residenza principale, sia come domestici che come artigiani. Gli schiavi, inoltre, integravano la loro dieta andando a caccia, intrappolando e coltivando nel loro tempo libero, ortaggi, acquistando razioni, vestiti e articoli per la casa con le entrate provenienti dalla vendita di selvaggina e prodotti dell'orto. Attorno ai matrimoni e alle famiglie costruirono la propria comunit\u00e0, anche se Washington esercit\u00f2 la possibilit\u00e0 di assegnare gli schiavi alle diverse fattorie di sua propriet\u00e0, secondo le esigenze dell'azienda, senza riguardo alle loro relazioni, costringendo di fatto molti mariti a vivere separatamente dalle loro mogli e dai loro figli. Washington us\u00f2 sia la ricompensa che la punizione per incoraggiare e disciplinare i suoi, ma era costantemente deluso quando non riuscivano a soddisfare i suoi severi standard.\nA quel tempo il suo rapporto nei confronti della schiavit\u00f9 rifletteva le opinioni prevalenti dei grandi latifondisti della Virginia, non dimostrando scrupoli morali sull'istituzione. Prima dello scoppio della Guerra civile, il futuro presidente divenne scettico sull'efficacia economica dell'istituzione. Dopo la guerra, sebbene si sia espresso in privato a sostegno dell'abolizione attraverso un processo legislativo graduale, le sue prospere attivit\u00e0 agricole erano ancora condizionate dal lavoro degli schiavi. Al momento della sua morte, avvenuta nel 1799, nella sua tenuta di Mount Vernon erano presenti 317 schiavi, 124 direttamente di sua propriet\u00e0, mentre il resto era da lui gestito per conto di altri proprietari.\nI primi dubbi di Washington riguardo all'istituzione della schiavit\u00f9 furono del tutto di natura economica, obbligato ad esercitare una transizione colturale, dal tabacco ai cereali avvenuta a partire dal 1760 che lo lasci\u00f2 con un surplus di schiavi. Nel 1775, come comandante in capo dell'esercito continentale, inizialmente si rifiut\u00f2 di accettare tra i combattenti gli afro-americani, liberi o schiavi, ma cambi\u00f2 idea a causa della guerra. Il primo dubbio morale apparve solo nel 1778, durante gli sforzi per vendere alcuni dei suoi schiavi, quando Washington espresse disgusto per averli venduti in un luogo pubblico, desiderando che le famiglie non fossero divise a seguito della vendita. Le sue parole e le sue azioni pubbliche alla fine della Guerra d'indipendenza americana nel 1783 non mostrarono comunque sentimenti antischiavisti. Politicamente, Washington era preoccupato che una questione cos\u00ec controversa come la schiavit\u00f9 non dovesse minacciare l'unit\u00e0 nazionale, e non parl\u00f2 mai pubblicamente dell'istituzione\nA partire dal primo periodo della guerra di indipendenza Washington inizi\u00f2 a non vendere pi\u00f9 i propri schiavi senza il loro consenso. Dopo aver sposato sua moglie Martha, la quale anch'essa possedeva numerosi schiavi, molti degli schiavi di Washington si erano sposati con gli schiavi di sua moglie. Secondo lo storico Henry Wiencek furono per\u00f2 principalmente i discorsi che Washington ud\u00ec nel periodo della guerra di indipendenza che lo spinsero progressivamente ad una nuova e pi\u00f9 umana visione della schiavit\u00f9. Sempre durante il periodo della guerra di indipendenza, vincolato dal fatto di non poter vendere molti dei suoi schiavi a causa del fatto che avevano sposato altri schiavi di propriet\u00e0 di sua moglie e non essendo riuscito a convincere Martha a cederli, espresse di fronte al fatto di trovarsi di fronte ad una popolazione di schiavi sempre pi\u00f9 anziana e sempre meno redditizia, il desiderio di liberarsi di tutti i suoi schiavi; desiderio ostacolato dal vincolo che si era posto di non spezzare le famiglie dei propri schiavi, che egli infine si rifiut\u00f2 di infrangere.Dopo la fine della guerra di indipendenza Washington espresse in molte occasioni pubbliche la sua avversione nei confronti della schiavit\u00f9 e diede un importante supporto alle visioni dei suoi compagni di guerra Marquis de Lafayette, Alexander Hamilton e John Laurens a favore dell'emancipazione degli schiavi. Ci\u00f2 nonostante, pur sostenendo le idee dei suoi compagni, Washington non pot\u00e9 mai dare la libert\u00e0 ai propri schiavi. L'allora legge vigente nello stato della Virginia prevedeva infatti che il proprietario che liberava i propri schiavi dovesse pagare una tassa cos\u00ec elevata, che l'unica via che rimaneva per liberarsi dei propri schiavi era quella di venderli. Queste circostanze proverebbero inoltre che le convinzioni di Washington riguardo alla schiavit\u00f9 non erano solamente delle semplici frasi retoriche, ma erano supportate da ideali che non pot\u00e9 realizzare a causa delle leggi allora vigenti. Questo spiegherebbe inoltre perch\u00e9 durante la sua vita non abbia rilasciato in libert\u00e0 quasi nessuno dei suoi schiavi. A causa di queste sue convinzioni Washington fin\u00ec quasi sull'orlo del fallimento, ma ci\u00f2 nonostante si rifiut\u00f2 di vendere i propri schiavi ad altri proprietari terrieri, fatto che gli avrebbe permesso di fare un guadagno immediato e di liberarsi di tutti quelli schiavi che risultavano poco redditizi.\nA met\u00e0 degli anni del 1790, in privato, Washington prese in considerazione la possibilit\u00e0 di liberare tutti gli schiavi che controllava, ma non riusc\u00ec a realizzarla a causa della sua dipendenza economica e del rifiuto della sua famiglia di collaborare. La sua volont\u00e0 prevedeva la loro mancipazione, l'unico padre fondatore proprietario di schiavi a farlo. Poich\u00e9 molti dei suoi erano sposati con gli schiavi di Martha, che non poteva legalmente liberare, Washington stabil\u00ec che, ad eccezione del suo cameriere William Lee, che fu liberato immediatamente, i suoi schiavi verranno liberati solo alla morte di Martha. Li liber\u00f2 nel 1801, un anno prima della sua morte, ma i suoi schiavi, invece di emanciparsi, raggiunsero le propriet\u00e0 suoi nipoti per cui rimasero in schiavit\u00f9.\nDopo essere stato eletto Presidente degli Stati Uniti, Washington port\u00f2 con s\u00e9 a New York nel 1789 sette schiavi: Oney Judge, Moll, Giles, Paris, Austin, Christopher Sheels e William Lee, il quale sarebbe divenuto il suo futuro servitore pi\u00f9 fedele. Successivamente, dopo che la capitale fu trasferita a Filadelfia, ai sette schiavi a servizio di Washington si aggiunsero ulteriori due schiavi. Sempre nello stesso periodo, dopo essersi trasferito a Filadelfia, due dei suoi schiavi, Oney Judge e Hercules fuggirono. Incoraggiati dall'azione di Hall e Judge anche a Mount Vernon vi furono alcuni tentativi di fuga da parte di alcuni schiavi ma senza alcun successo.\nA partire dal 1780 lo stato della Pennsylvania tent\u00f2 gradualmente di abolire la schiavit\u00f9, imponendo che chi non fosse residente in Pennsylvania non potesse detenere schiavi per un periodo superiore a sei mesi. Qualora il proprietario non avesse rispettato questa legge, gli schiavi sarebbero divenuti automaticamente liberi. Per evitare quindi che i propri schiavi ricevessero la libert\u00e0, Washington fece ruotare ogni tre mesi gli schiavi a suo servizio, portando al di fuori dei confini dello stato gli schiavi che erano stati a servizio nei tre mesi precedenti e sostituendoli con schiavi che erano rimasti al di fuori dei confini dello stato per un periodo analogo. Se pure questa azione fosse formalmente una violazione delle leggi della Pennsylvania, Washington non fu mai sanzionato per tale comportamento.\nNonostante questa apparente riluttanza a liberare i propri schiavi, Washington fu l'unico tra i padri fondatori proprietari di schiavi a volere la loro emancipazione.\nL'atteggiamento di Washington nei confronti della religione.\nWashington era di confessione anglicana, che fino ad allora era la religione di Stato nelle colonie americane della Corona inglese. Nel 1765 ricopr\u00ec per qualche tempo il ruolo di sagrestano nella chiesa dove andava abitualmente a pregare. In tutta la sua vita Washington fu un credente praticante, che frequentava in modo regolare le funzioni della domenica e non di rado faceva riferimenti espliciti nei suoi discorsi ai valori cristiani. Ci\u00f2 nonostante fu un fautore della libert\u00e0 di credo a favore della tolleranza tra le comunit\u00e0 di differente confessione. Nel 1775 ad esempio ammon\u00ec i propri soldati per avere bruciato immagini del papa Pio VI e diversi oggetti rinvenuti in chiese cattoliche. Nel 1790 in una lettera rivolta alla comunit\u00e0 ebraica della Sinagoga Touro di Newport scrisse che la confessione di un uomo non fa differenza, purch\u00e9 egli sia un buon cittadino.\nLa massoneria.\nGeorge Washington fu anche uno dei principali esponenti della massoneria in America durante il suo periodo. Fu iniziato il 4 novembre 1752 nella Loggia \"Fredericksburg\" in Virginia, e divenne Maestro il 4 agosto 1753. Nel 1779 gli fu proposto il titolo di \"Primo Worshipful Master\" (Gran Maestro) della neonata Gran Loggia per tutti i Paesi del Commonwealth, proposta in un'assemblea delle logge della Virginia, ma egli rifiut\u00f2 la carica perch\u00e9 prefer\u00ec occuparsi dei problemi militari.\nIl 28 aprile 1788 fu eletto Maestro Venerabile della Loggia di Alexandria, in Virginia, nei pressi di Washington DC, e il 30 aprile 1789 gli fu conferito il titolo di Gran Maestro, carica che mantenne ed esercit\u00f2 fino alla sua morte.\nVideogiochi.\nGeorge Washington \u00e8 presente nel videogioco \"Assassin's Creed III\", il gioco della Ubisoft, come alleato di Connor Kenway, il protagonista. Nel DLC della saga \"La Tirannia di Re Washington\" viene corrotto dal potere del Frutto dell'Eden e assume i caratteri di un tiranno divenendo sovrano degli Stati Uniti d'America.\nGeorge Washington \u00e8 presente anche nel videogioco \"Age of Empires III\" nel DLC \"Warchiefs\" e nel videogioco \".\n\u00c8 presente altres\u00ec in \", seguito di \"Maniac Mansion\", della Lucasarts e in Bioshock Infinite della Irrational Games, in cui \u00e8 venerato insieme agli altri padri fondatori, Benjamin Franklin e Thomas Jefferson, e considerato divino dai fedeli della citt\u00e0 volante di Columbia.\n\u00c8 inoltre presente come uno dei principali personaggi del consiglio, composto da diversi capi di Stato o aristocratici, in \"The Council\". Il consiglio dirige le sorti di tutto il mondo tramite decisioni prese a tavolino."}
{"id": "63243", "revid": "228587", "url": "https://it.wikipedia.org/wiki?curid=63243", "title": "Cecropia", "text": ""}
{"id": "63246", "revid": "117891286", "url": "https://it.wikipedia.org/wiki?curid=63246", "title": "Economie di scopo", "text": "Per economie di scopo (dall'inglese \"economies of scope\"), si intende il risparmio derivante dalla produzione congiunta di prodotti diversi o con il perseguimento di obiettivi diversi con i medesimi fattori produttivi (stesse risorse, stessi impianti, stesso \"know-how\"). Lo stesso concetto \u00e8 anche pi\u00f9 correttamente tradotto con le espressioni \"economie di diversificazione\". La traduzione letterale, ed utilizzata da alcuni testi di economia aziendale, \u00e8 \"economie di raggio d'azione\" o \"economie di ampiezza\" o ancora \"economie di gamma\".\nDescrizione.\nAd esempio ipotizzando di avere un impianto petrolifero che pu\u00f2 produrre allo stesso tempo benzina (prodotto x) e gasolio (prodotto y), le economie di scopo saranno tali che il costo della produzione congiunta dei due prodotti sar\u00e0 inferiore alla somma dei costi della produzione disgiunta di ognuno di essi, cio\u00e8 C(x,0)+C(0,y)&gt;C(x,y)\nCapacit\u00e0 di generare a basso costo un incremento del fatturato grazie a nuovi prodotti (diversificazione della gamma produttiva), attraverso una migliore utilizzazione delle risorse gi\u00e0 disponibili, utilizzando essenzialmente le \"competenze distintive\" dell'impresa, vale a dire le competenze lavorative e manageriali accumulate nel tempo da quella impresa. In sintesi, una diversificazione basata sulle conoscenze acquisite. Per esempio, chi sa ben produrre calzature da uomo (linea della gamma) pu\u00f2 saper facilmente progettare e produrre calzature da bambino, da donna, da lavoro (altre linee della gamma, cio\u00e8 diversificazione), senza ricorrere a nuove competenze esterne (costi). Il minor costo delle linee aggiuntive rispetto al costo che dovrebbe essere sostenuto da un concorrente per una produzione ex-novo delle linee aggiuntive si deve alle \"economie di scopo\" derivanti dalle \"competenze distintive\". \nSi parla anche di economie che derivano dalla diversificazione dell'attivit\u00e0 aziendale ovvero dall'ampliamento del raggio di azione dell'impresa.\nLe economie di scopo si originano in differenti situazioni:\nRiassumendo, si pu\u00f2 dire che le economie di scopo si determinano ogni qualvolta esista o si possa ottenere un qualsiasi tipo di sinergia dalla produzione congiunta di due prodotti diversi."}
{"id": "63249", "revid": "1305772", "url": "https://it.wikipedia.org/wiki?curid=63249", "title": "Elastomero", "text": "Per elastomero s'intende un polimero allo stato gommoso nel quale sono presenti legami, deboli o forti, che ne rafforzano la struttura, esaltandone le prestazioni meccaniche. Pertanto, con il generico termine di elastomero si indicano le sostanze naturali o sintetiche che hanno le propriet\u00e0 chimico-fisiche tipiche del \"caucci\u00f9\", o gomma naturale, la pi\u00f9 peculiare delle quali \u00e8 la capacit\u00e0 di subire grosse deformazioni elastiche, possono cio\u00e8 essere allungati diverse volte per spostamenti finiti riassumendo la propria dimensione una volta ricreata una situazione di riposo.\nGli elastomeri vengono modellati nelle forme desiderate tramite estrusione o stampaggio a caldo.\nGli elastomeri fanno parte dei polimeri e si suddividono in due classi principali:\nGli elastomeri termoplastici, introdotti sul mercato nei tardi anni sessanta, sono generalmente copolimeri di stirene e butadiene, poliolefine e co-poliesteri. Una volta stampati, se portati alla temperatura di transizione vetrosa possono essere rimodellati.\nGli elastomeri termoindurenti vengono prodotti legando le une alle altre le catene di polimero attraverso l'uso di reattivi chimici, temperatura e pressione in un processo generalmente chiamato \"vulcanizzazione\". Questa modificazione nella loro struttura comporta la comparsa delle propriet\u00e0 termoindurenti, ovvero \u00e8 impossibile rimodellarli una volta che la vulcanizzazione \u00e8 avvenuta."}
{"id": "63250", "revid": "18323", "url": "https://it.wikipedia.org/wiki?curid=63250", "title": "Franco Maria Malfatti", "text": "Biografia.\nNato a Roma il 13 giugno 1927, di origini sabine (il padre era originario di Contigliano e la madre di Forano), Malfatti intraprese la sua carriera politica al fianco di Giuseppe Dossetti e all'interno del movimento giovanile della Democrazia Cristiana, di cui divenne delegato nazionale nel 1951. Ader\u00ec al gruppo \u00abNuove Cronache\u00bb creato da Amintore Fanfani.\nIn seguito Malfatti fu membro della direzione centrale della Democrazia Cristiana, ne diresse l'ufficio propaganda e l'ufficio attivit\u00e0 culturali. Diresse la casa editrice \u00ab5 Lune\u00bb e fu direttore politico del \u00abPopolo\u00bb e della \u00abDiscussione\u00bb. Scrisse su altre riviste di riferimento della Democrazia Cristiana, come \u00abPer l'Azione\u00bb e \u00abCronache Sociali\u00bb.\nVenne eletto per la prima volta alla Camera dei deputati nel 1958 per la circoscrizione Perugia-Terni-Rieti. Venne rieletto in tutte le successive elezioni politiche fino al 1987.\nPrimi incarichi di governo.\nIl 4 dicembre 1963 Malfatti venne nominato sottosegretario all'industria e al commercio nel governo Moro I, in carica fino al 22 luglio 1964. Ricopr\u00ec lo stesso incarico nell'ambito del governo Moro III tra il 23 febbraio 1966 e il 24 giugno 1968. Nel successivo governo Leone II Malfatti fu sottosegretario agli affari esteri, e poi con l'entrata in carica del governo Rumor I il 12 dicembre 1968 divenne sottosegretario al bilancio.\nIl 5 agosto 1969 venne formato il governo Rumor II e Malfatti venne nominato per la prima volta ministro. Gli venne assegnata la delega alle partecipazioni statali. Nel governo Rumor III in carica dal 27 marzo 1970 Malfatti fu invece ministro per le poste e le telecomunicazioni. Si dimise il 9 giugno 1970, dopo essere stato indicato dal governo come uno dei due commissari europei dell'Italia.\nPresidente della Commissione europea.\nMalfatti venne nominato presidente della Commissione europea e la sua Commissione entr\u00f2 in carica il 1\u00ba luglio 1970. Fu il primo italiano (e l'unico assieme a Romano Prodi) a presiedere la Commissione delle Comunit\u00e0 europee.\nFu durante il mandato della Commissione Malfatti che venne condotta la fase finale dei negoziati per l'ingresso nelle Comunit\u00e0 europee di Regno Unito, Irlanda, Danimarca e Norvegia e che venne firmato il trattato di allargamento il 22 gennaio 1972. Si tratt\u00f2 del primo allargamento delle Comunit\u00e0 europee. L'altro grande tema trattato dalla Commissione Malfatti fu quello dell'integrazione economica e del rafforzamento del coordinamento delle politiche monetarie.\nLa presidenza Malfatti venne tuttavia criticata da alcuni osservatori, che la ritennero meno efficace delle presidenze Hallstein e Rey e soprattutto incapace di imporsi a sufficienza nei confronti degli stati membri.\nIl 21 marzo 1972 Malfatti si dimise dall'incarico di presidente della Commissione europea per concorrere alle elezioni politiche italiane di quell'anno. \u00c8 stato il primo e unico presidente della Commissione in carica a dimettersi per ragioni di politica interna. Tra il 26 ottobre 1972 e il 28 febbraio 1974 fece parte della rappresentanza italiana al Parlamento europeo.\nTra l'11 luglio 1972 e il 7 luglio 1973 Malfatti non ebbe incarichi di governo, ma venne eletto presidente della commissione finanze e tesoro della Camera.\nMinistro della Repubblica.\nIl 7 luglio 1973 venne nominato nuovamente ministro e serv\u00ec come ministro della pubblica istruzione del governo Rumor IV. Svolse lo stesso incarico fino alla fine della legislatura, facendo parte anche dei governi Rumor V, Moro IV e Moro V. Venne riconfermato ministro della pubblica istruzione anche nel successivo governo Andreotti III, in carica dal 29 luglio 1976 all'11 marzo 1978.\nNei governi Andreotti IV e Andreotti V in carica tra l'11 marzo 1978 e il 4 agosto 1979 Malfatti fu ministro delle finanze.\nIl 4 agosto 1979 Malfatti venne nominato Ministro degli affari esteri nell'ambito del governo Cossiga I. Il 14 gennaio 1980 si dimise tuttavia dell'incarico per ragioni di salute.\nMalfatti continu\u00f2 a far parte della Camera dei deputati fino alla morte. Il 12 novembre 1987 venne messo a capo della delegazione parlamentare italiana presso le assemblee del Consiglio d'Europa e dell'Unione Europea Occidentale.\nNel 1989, con il ritorno di Arnaldo Forlani alla segreteria della Democrazia Cristiana, venne nominato capo della segreteria politica della DC.\nIntensa fu l'azione politica che Malfatti svolse per l'affrancamento della Sabina e di Rieti, terre del proprio collegio elettorale e di origine dei suoi genitori, narrata dal libro \"Malfatti, l'onorevole bambino - La memoria Il rimpianto L'oblio\" presentato a Montecitorio, nella Sala della Lupa il 26 gennaio 2017, dal Presidente Romano Prodi. La biografia \u00e8 anche un reportage sul deputato democristiano che ne \u00e8 il protagonista insieme ad \"un territorio, il Reatino, che non sta solo sullo sfondo del racconto, ma \u00e8 partecipe della scena con i suoi cento paesi e le sue poche decine di migliaia di abitanti, area di grandi sofferenze per la secolare mancanza di lavoro e zona di fuga e di disperazione per molti . Il libro narra i tentativi fatti negli ultimi quarant'anni del secolo scorso per dare dignit\u00e0 agli uomini e alle donne che hanno abitato il Reatino e lo abitano ancora; e di uno Statista, l'Onorevole Bambino, Malfatti, che cos\u00ec era chiamato. Egli spese la vita, tutta la vita, per garantire il lavoro e un'esistenza decorosa alla sua gente, convinto che sarebbe stato pesante vivere senza la dignit\u00e0 del lavoro, la severit\u00e0 che attribuisce il lavoro, l'innalzamento che permette anche al pi\u00f9 umile, la fierezza che ammette il lavoro e la libert\u00e0 che assicura a chi ne ha, lo pratica e lo rispetta per conservarselo. Franco Maria intraprese l'ardua missione di tentare la piena occupazione, percorrendo strade in difficoltosa ascesa...quelle ..illustrate nel discorso ...dell'Immacolata, l'8 dicembre '62, noto come il discorso di fondazione del nucleo industriale di Rieti - Cittaducale. Per la nobilt\u00e0 del fine valeva spendersi e tentare. Della Sabina fece un test sperimentale, una questione rilevante all'interno delle problematiche che presentavano il Sud, il Centro, tutta l'Italia e quindi l'Europa, luoghi dove and\u00f2 ad assolvere l'opera per la quale fu chiamato dal voto popolare e, secondo la sua fede, da Dio: \"Prima di formarti nel grembo materno ti conoscevo, prima che tu uscissi alla luce, ti avevo consacrato ...\" (Ger. 1,5) scoprendo che aree simili esistevano in Francia, in Inghilterra, in Spagna, in Irlanda. Gli uomini e le donne di quei luoghi lontani soffrivano la mancanza di lavoro come i reatini ... Il reportage ruota attorno ad un vortice di esperienze, di grandi e piccoli fatti, di uomini veri. Tutta la storia ha per trama una frase breve: \"L'Italia \u00e8 una repubblica democratica fondata sul lavoro\" formulata dal costituente Amintore Fanfani, dopo un accordo tra Dossetti e Togliatti raggiunto in un caff\u00e8 di Piazza del Popolo, ove s'erano dati appuntamento\".\nVita privata.\nMalfatti spos\u00f2 la marchesa Franca Spinola nel dicembre 1970. La coppia ebbe una figlia, Costanza, che nel 2001 ha donato all'Universit\u00e0 di Perugia i 7236 volumi della biblioteca paterna."}
{"id": "63251", "revid": "121862229", "url": "https://it.wikipedia.org/wiki?curid=63251", "title": "Giovanni Spagnolli", "text": "Biografia.\nNacque il 26 ottobre del 1907 a Rovereto, citt\u00e0, al tempo, del Tirolo austro-ungarico. Inizi\u00f2 gli studi liceali presso l'Imperial Regio Ginnasio di Rovereto. Profugo con la famiglia (originaria di Isera) a Dornbirn, nel Vorarlberg durante la Grande Guerra, torn\u00f2 nella sua citt\u00e0 dopo il 1918, per completarvi gli studi fino al termine del Liceo.\nA 19 anni, per l'universit\u00e0 scelse Milano, convinto che questo \"salto dalla provincia\" potesse giovare al suo futuro: consegu\u00ec due lauree, e Agostino Gemelli lo trattenne come Vicesegretario Amministrativo dell'Universit\u00e0 Cattolica del Sacro Cuore.\nImpegno politico.\nLa ditta Feltrinelli legnami, con molti contatti in Trentino, lo chiam\u00f2 a sua volta come amministratore. Negli anni della Resistenza si occup\u00f2 in Brianza e a Milano di scuotere le coscienze ed organizzare le file del nuovo partito della Democrazia Cristiana, di cui divent\u00f2 Segretario milanese. Collabor\u00f2 da Roma alla ricostruzione dell'Italia attraverso i piani dell'UNRRA-CAASAS per dare nuove case a milioni di senza tetto.\nDal 1953 per 23 anni fu parlamentare nel Collegio di Rovereto. Fu sottosegretario al commercio con l'estero dal luglio 1958 al marzo 1960; ministro della marina mercantile dal dicembre 1963 al febbraio 1966 e dal giugno al dicembre 1968. Dal febbraio 1966 al giugno 1968 fu ministro delle poste e delle comunicazioni. \nDal 1973 al 1976 ricopre la carica di presidente del Senato (il primo Alpino in quella posizione). Lasci\u00f2 la vita politica nel 1976 per occuparsi ancora con entusiasmo del CAI, di cui fu presidente dal 1971 al 1980, e dei problemi del volontariato internazionale.\nMor\u00ec colpito da ictus nel 1984."}
{"id": "63252", "revid": "775372", "url": "https://it.wikipedia.org/wiki?curid=63252", "title": "Brunetto Bucciarelli-Ducci", "text": "Biografia.\nDopo aver conseguito la maturit\u00e0 classica al liceo Francesco Petrarca di Arezzo, si iscrive alla facolt\u00e0 di giurisprudenza dell'Universit\u00e0 degli Studi di Firenze, dove si laurea nel 1937. Supera il concorso per uditore giudiziario nel 1940 ed entra in magistratura.\nDurante il secondo conflitto mondiale, viene chiamato alle armi in qualit\u00e0 di ufficiale di artiglieria e successivamente presta servizio presso il tribunale militare di Bari, dove conosce Aldo Moro, allora aviere assegnato allo stesso tribunale, al quale rester\u00e0 sempre legato da una profonda amicizia.\nAl termine del periodo bellico riprende la carriera di magistrato come giudice istruttore presso il tribunale di Arezzo. Tra le numerose inchieste a lui assegnate, si ricorda in particolare quella per l'eccidio di Sante Tani, dirigente del Partito popolare di Arezzo, organizzatore della resistenza antifascista e presidente del Comitato provinciale di liberazione nazionale, trucidato dai tedeschi in cella, insieme al fratello sacerdote e ad un compagno di lotta, qualche giorno prima della liberazione della citt\u00e0 nel 1945.\nSostenitore fin da giovane dell'associazionismo cattolico, diventa membro dell'Azione cattolica. Subito dopo la liberazione si avvicina alla vita politica nel clima della ricostruzione degasperiana e si iscrive alla Democrazia Cristiana.\nSu invito esplicito del direttivo del partito entra nella lista dei candidati della Democrazia Cristiana nelle elezioni per la Camera dei deputati del 18 aprile 1948. \u00c8 eletto deputato nella circoscrizione di Siena-Arezzo-Grosseto e riconfermato ininterrottamente fino alla VI legislatura.\nNell'esercizio del mandato parlamentare Bucciarelli Ducci si segnala sin dall'inizio per la sua particolare attenzione alle problematiche relative all'ordinamento giudiziario e all'amministrazione della giustizia, a cui affianca uno studio attento delle problematiche sociali con particolare riferimento a quelle attinenti al mondo agricolo, alla piccola propriet\u00e0 terriera e agli artigiani, facendosi portatore delle relative istanze in Parlamento.\nParallelamente cresce il suo impegno negli organi direttivi della Democrazia cristiana e nel 1953 diventa vicepresidente del gruppo democristiano alla Camera, guidato da Attilio Piccioni, col quale stabilisce una forte intesa politica e intellettuale, fondata sulla completa adesione al pensiero e alla linea politica di De Gasperi, al quale Bucciarelli Ducci dedica pagine di intenso elogio.\nIl 12 giugno 1958 viene eletto Vicepresidente della Camera, rimanendo in carica fino alla fine della legislatura e confermato anche nella successiva. Quando il Presidente della Camera Giovanni Leone \u00e8 nominato Presidente del Consiglio, sul nome di Bucciarelli Ducci si registra la pi\u00f9 ampia convergenza tra le forze politiche e nella seduta del 26 giugno 1963 \u00e8 eletto Presidente della Camera. Palmiro Togliatti il giorno successivo chiarisce su \"L'Unit\u00e0\" le ragioni del voto favorevole del gruppo Comunista, dichiarando: \u00ab\"il candidato dava tutte le necessarie garanzie di competenza, di prestigio e di imparzialit\u00e0\"\u00bb.\nGli anni di Presidenza rappresentano il momento pi\u00f9 alto e pi\u00f9 intenso della carriera politica di Bucciarelli Ducci. Il quinquennio alla guida di Montecitorio viene a coincidere con la fase dei Governi di centro-sinistra e con un clima di generale fermento nella societ\u00e0 italiana. Bucciarelli Ducci apre e incoraggia alcune riforme, quale la scuola media unica, che vanno in direzione di una pi\u00f9 compiuta attuazione del dettato costituzionale e riesce ad ancorare i necessari cambiamenti ad un ulteriore consolidamento delle istituzioni democratiche.\nNella V legislatura ricopre la carica di presidente della I Commissione affari costituzionali fino a maggio del 1972.\nAl termine della VI legislatura decide di ritirarsi dalla vita politica.\nIl Parlamento in seduta comune lo elegge giudice della Corte costituzionale nella seduta del 27 gennaio 1977, insieme ad Alberto Malagugini e a Oronzo Reale. Nel suo impegno di giudice presso la Corte non manca di ispirare storiche sentenze, tra le quali la n. 102 del 1982, che ripristina l'integrazione al minimo delle pensioni di invalidit\u00e0.\nTerminato il mandato alla Corte costituzionale si ritira a vita privata nella sua casa di Arezzo, dove si spegne improvvisamente nella notte tra il 3 e il 4 febbraio 1994.\nIl suo nome figura nella lista degli appartenenti alla loggia P2 ritrovata a Castiglion Fibocchi il 17 marzo 1981."}
{"id": "63260", "revid": "587663", "url": "https://it.wikipedia.org/wiki?curid=63260", "title": "Quartz 2D", "text": "Quartz 2D \u00e8 la tecnologia che raccoglie l'eredit\u00e0 del QuickDraw, il motore grafico del Mac OS. Attualmente QuickDraw \u00e8 supportato in macOS nell'emulatore chiamato \"Classic\" e tramite le API Carbon. In quest'ultimo caso le chiamate al QuickDraw, mantenute per compatibilit\u00e0, vengono emulate tramite Quartz.\nQuartz \u00e8 basato sulla versione 1.4 dell'Adobe Portable Document Format (PDF \u2014 \u00e8 un formato multipiattaforma nato per preservare l'impaginazione dei documenti. Quindi, indipendentemente da quale sistema operativo o se sia a video o stampato, un file PDF mostra sempre la stessa impaginazione, con gli stessi caratteri, stili, colori, ecc.)\n\u00c8 un discendente diretto del Display PostScript di NeXT.\nQuartz non \u00e8 una semplice evoluzione di QuickDraw, \u00e8 molto di pi\u00f9. L'approccio utilizzato da Quartz per gestire la grafica \u00e8 molto pi\u00f9 sofisticato di quello di Quickdraw. Quickdraw tratta lo schermo come una scacchiera molto grande dove i singoli pixel sono dei quadratini colorati. Quartz utilizza un approccio a pi\u00f9 alto livello, tutte le entit\u00e0 da rappresentare sullo schermo sono viste come delle entit\u00e0 definite con delle coordinate. Tutta la visualizzazione \u00e8 trattata dal punto di vista matematico, con varie entit\u00e0 che si possono sovrapporre. Su queste entit\u00e0 possono essere applicati degli effetti che modificano le entit\u00e0 stesse. Finita la fase di elaborazione, le entit\u00e0 vengono convertite in Grafica bitmap e visualizzate. Ci\u00f2 consente di ottenere una rappresentazione grafica ottimale indipendentemente dalla risoluzione del monitor. Quartz supporta molte entit\u00e0 matematiche come curve di B\u00e9zier o \"spline\". Quartz usa un approccio simile a quello utilizzato dal linguaggio PostScript o dal PDF per gestire la grafica, infatti inizialmente non si preoccupa di ottenere un'immagine da visualizzara ma prima genera una sua rappresentazione vettoriale da poter utilizzare per generare la bitmap da visualizzare. Potenzialmente questo approccio potrebbe esser applicato all'intera interfaccia utente, in modo da poterla renderizzare con diversi livelli di ingrandimento. Al momento questa funzionalit\u00e0 non \u00e8 disponibile perch\u00e9 per compatibilt\u00e0 con le applicazioni Carbon Apple ha deciso di mantenere l'assunto che lo schermo sia sempre rappresentato ad una risoluzione di 72 punto per pollice. \u00c8 previsto che questa limitazione venga rimossa progressivamente a partire dal Mac OS X Tiger."}
{"id": "63262", "revid": "682976", "url": "https://it.wikipedia.org/wiki?curid=63262", "title": "Aerope", "text": ""}
{"id": "63263", "revid": "1812835", "url": "https://it.wikipedia.org/wiki?curid=63263", "title": "Rasoio di Occam", "text": "Il rasoio di Occam (\"novacula Occami\" in latino), o principio di economia, o di parsimonia, \u00e8 un principio metodologico che, tra pi\u00f9 ipotesi per la risoluzione di un problema, indica di scegliere, a parit\u00e0 di risultati, quella pi\u00f9 semplice, ovvero:\nVenne formulato nel XIV secolo dal filosofo e frate francescano Guglielmo di Occam ed \u00e8 ritenuto alla base del pensiero scientifico moderno.\nGiustificazione storica del principio.\nIl principio logico del \"Rasoio di Occam\" \u00e8 stato un segnale opportuno nel momento opportuno: infatti il procedere delle teorie filosofiche e scientifiche, con l'uso eccessivo di varianti e di possibili diramazioni nella complicazione dimostrativa, faceva in passato perdere il senso della dimostrazione stessa, soprattutto quando questo accadeva per il desiderio da parte dell'autore di evidenziare una certa sua originalit\u00e0.\nDescrizione.\nLa metafora del rasoio concretizza l'idea che sia opportuno, dal punto di vista metodologico, eliminare nettamente e mediante approssimazioni successive le ipotesi pi\u00f9 complicate.\nIn questo senso il principio pu\u00f2 essere formulato come segue:\nLa formula, utilizzata spesso in ambito investigativo e \u2013 nel moderno gergo tecnico \u2013 di \"risoluzione di un problema\", recita:\noppure\noppure ancora\nConcettualmente non si tratta di novit\u00e0, perch\u00e9 il principio di semplicit\u00e0 era gi\u00e0 ben noto a tutto il pensiero scientifico medievale, ma esso acquista in Occam una forza nuova e per certi versi devastante a causa della sua concezione volontarista: se il mondo \u00e8 stato creato da Dio solo sulla base della volont\u00e0 (e non per intelletto e volont\u00e0, come diceva Tommaso d'Aquino), devono sparire tutti i concetti relativi a regole e leggi, come quello di sostanza o di legge naturale.\nIn altri termini, non vi \u00e8 motivo alcuno per complicare ci\u00f2 che \u00e8 semplice. All'interno di un ragionamento o di una dimostrazione vanno invece ricercate la semplicit\u00e0 e la sinteticit\u00e0. Ci\u00f2 significa che, tra le varie spiegazioni possibili di un evento, bisogna scegliere quella pi\u00f9 \"semplice\", intesa non nel senso di quella pi\u00f9 \"ingenua\" o di quella che spontaneamente affiora alla mente, ma come quella che appare ragionevolmente vera senza ricercare un'inutile complicazione aggiungendovi degli elementi causali ulteriori. Questo anche in base a un altro principio, elementare, di economia di pensiero: se si pu\u00f2 spiegare un dato fenomeno senza supporre l'esistenza di un qualche ente, \u00e8 corretto farlo, in quanto \u00e8 ragionevole scegliere, tra varie soluzioni, la pi\u00f9 semplice e plausibile.\nIl \"rasoio logico\" non pone una condizione assoluta nel procedere della conoscenza: attribuisce s\u00ec valore alla semplicit\u00e0 e alla solidit\u00e0, ma mette alla prova la validit\u00e0 delle conclusioni in base al principio stesso, nel senso che una teoria che progressivamente si appoggiasse alla elaborazione troppo semplice e parziale di termini o a principi sempre pi\u00f9 evanescenti alla fine sarebbe da rigettare per la sua stessa inconsistenza.\nEsempi.\nUn esempio classico di applicazione del principio pu\u00f2 essere la questione riguardante la generazione dell'universo:\nIn questo senso, la prima versione \"non postula enti ulteriori\" (come ad esempio la divinit\u00e0) ed \u00e8 quindi preferibile secondo questo metodo. Si tende a definire la teoria del rasoio di Occam come \"la scelta pi\u00f9 semplice\".\nOccam non imponeva di scegliere il complesso di ipotesi di numero minore n\u00e9 suggeriva che esso sarebbe stato quello pi\u00f9 vicino alla verit\u00e0 ma che, se le ipotesi formulate bastavano a spiegare il fatto, non si doveva inutilmente complicare bens\u00ec accettare la semplicit\u00e0 della spiegazione.\n\u00c8 stato infatti osservato come da un punto di vista storico generalmente le teorie \"pi\u00f9 semplici\" hanno superato un numero maggiore di verifiche rispetto a quelle \"pi\u00f9 complicate\", con un insieme maggiore di ipotesi. ma \u00e8 anche vero che non si pu\u00f2 dire n\u00e9 che la natura preferisca le forme semplici a quelle complesse, n\u00e9 tantomeno che le teorie tendano a diventare progressivamente pi\u00f9 semplici man mano che avanza il progresso scientifico ma \u00ab\"la semplicit\u00e0 mi aiuta a ridurre il rischio di errore, perch\u00e9 meno ipotesi introduco nella mia teoria e pi\u00f9 riduco il rischio di sbagliare. Se parto da teorie semplici, composte da poche ipotesi e quindi pi\u00f9 facili da verificare, e solo dopo aver corretto gli errori comincio ad affinarle, aggiungere altre ipotesi e renderle man mano pi\u00f9 complicate, sar\u00e0 pi\u00f9 facile costruire un po\u2019 per volta una rappresentazione sempre pi\u00f9 accurata della realt\u00e0.\"\u00bb\nApplicazione.\nIl \"rasoio di Occam\", nato in ambito filosofico-culturale, \u00e8 stato applicato anche alla scienza, solitamente come una regola pratica per scegliere tra ipotesi che avessero la stessa capacit\u00e0 di spiegare uno o pi\u00f9 fenomeni naturali.\nSiccome per ogni teoria esistono generalmente molteplici variazioni egualmente compatibili con i dati sperimentali, ma che in alcune circostanze predicono nuovi fenomeni molto differenti, il \"rasoio di Occam\" \u00e8 usato implicitamente in ogni istanza della ricerca scientifica. Consideriamo ad esempio il terzo principio della dinamica: \"A ogni azione corrisponde una reazione uguale e opposta\". Una teoria alternativa potrebbe essere: \"Per ogni azione c'\u00e8 una reazione uguale e opposta, eccetto il 10 ottobre 2064, quando la reazione avr\u00e0 intensit\u00e0 dimezzata\". Questa aggiunta, a parte la sua assurdit\u00e0, v\u00ecola il principio di Occam perch\u00e9 \u00e8 un'aggiunta gratuita, come lo sarebbero anche infinite altre teorie alternative. Senza una regola come il \"rasoio di Occam\" non si avrebbe mai alcuna giustificazione pratica o filosofica per far prevalere una teoria sulle infinite concorrenti e la scienza perderebbe ogni potere predittivo.\nSebbene il \"rasoio di Occam\" sia la regola di selezione tra teorie, non basata sull'evidenza, pi\u00f9 ampiamente usata e filosoficamente comprensibile, ci sono oggi approcci matematici simili basati sulla teoria dell'informazione che bilanciano il potere esplicativo con la semplicit\u00e0. Uno di questi approcci \u00e8 l'inferenza sulla minima lunghezza di descrizione (\"minimum description length\").\nTema dell'esistenza di Dio.\nC'\u00e8 chi sostiene che, in base a un utilizzo particolare dei principi di ragionamento indotti dal \"rasoio di Occam\", sia inutile introdurre un Dio per spiegare l'esistenza del mondo.\nInfatti alla domanda \"Chi ha creato il mondo?\" i credenti dei principali monoteismi rispondono che \"Il mondo \u00e8 stato creato da Dio\", ma non essendoci per sua stessa definizione nulla di pi\u00f9 potente di questo Dio e quindi nulla che possa averlo creato, ne consegue che Dio, a differenza del mondo, \u00e8 sempre esistito. A questo punto se \u00e8 possibile che questo qualcosa sia sempre esistito, perch\u00e9 non anche il mondo? La risposta alla domanda iniziale \"Il mondo \u00e8 stato creato da Dio, che \u00e8 sempre esistito\" si semplifica quindi in \"Il mondo \u00e8 sempre esistito\", o \"la materia \u00e8 sempre esistita\", \u00e8 causa incausata. \nScienziati moderni vicini al movimento del \"nuovo ateismo\" (Stephen Hawking, Lawrence Krauss, Richard Dawkins) hanno trasposto il concetto dalla filosofia (dichiarata da essi superata) alla fisica (da \"l'universo \u00e8 stato creato da Dio\" a \"l'universo \u00e8 nato dal Big Bang-il Big Bang \u00e8 un probabile effetto quantistico-gli effetti quantistici sono sempre esistiti\"), riutilizzando il \"rasoio di Occam\" in un contestato amalgama tra cosmologia scientifica e filosofia.\nIn altri termini \u00e8 superfluo e quindi, secondo il \"rasoio di Occam\", sbagliato in senso metodologico, introdurre Dio per spiegare l'esistenza del mondo. Altri \u2013 come Immanuel Kant \u2013 hanno per\u00f2 obiettato la riduttivit\u00e0 della tesi, nel senso che la spiegazione corretta della realt\u00e0 non \u00e8 necessariamente la pi\u00f9 semplice, quella cio\u00e8 che non ha bisogno di ipotizzare l'esistenza di Dio.\nEsemplificativo della posizione di Kant \u00e8 l'aneddoto che ha come protagonisti Laplace e Napoleone. Quando Laplace present\u00f2 la prima edizione della sua opera \"Exposition du syst\u00e8me du monde\" (1796) a Napoleone, questi osserv\u00f2: \"Cittadino, ho letto il vostro libro e non capisco come non abbiate dato spazio all'azione del Creatore\". A queste parole Laplace replic\u00f2 seccamente: \"Cittadino Primo console, non ho avuto bisogno di questa ipotesi.\"\nD'altra parte un credente, oppure uno scettico, potrebbe aggiungere che una spiegazione \u00e8 per definizione un'affermazione di un principio o di una causa ritenuta necessaria per rendersi conto dell'esistenza di una determinatezza, che da sola non soddisfa i requisiti di una evidenza (di una risposta a un \"perch\u00e9 c'\u00e8\"). Se si assume il mondo come spiegazione dello stesso, nel senso che il mondo deve avere una sua causa (per esempio Dio), nulla vieta di poter spiegare l'esistenza del mondo senza ricercare la sua causa, cio\u00e8 mettendo in opera il \"rasoio di Occam\" e tagliando la causa (Dio). E non manca chi sostiene, come Emanuele Severino, che tutte le cose non hanno causa, ma sono eterne ed \u00e8 quindi insensato andare alla ricerca di una causa prima che riguardi l'esistenza del mondo.\nTuttavia i principi di razionalizzazione del ragionamento indotti da Occam, che successivamente sono stati denominati dalla critica filosofica \"rasoio di Occam\", non furono utilizzati da frate Guglielmo per affrontare il tema dell'esistenza di Dio. Infatti, secondo quanto esposto nelle sue due opere \"Summa totius logicae\" ed \"Expositio aurea super artem veterem\", egli illustra come la realt\u00e0 sia eminentemente individuale e nessun universale esista fuori dell'anima; n\u00e9 le \"idee\" di Platone, n\u00e9 l'aristotelico e tomistico \"quod quid est\" (essenza identificata come fondamento oggettivo dei processi astrattivi), n\u00e9 le scotistiche \"formalitates\"; l'universale \u00e8 solo nel soggetto conoscente, operazione di classificazione degli individuali. Nella realt\u00e0 individuale non v'\u00e8 distinzione di essenza ed esistenza, distinzione reale tra gli accidenti e la sostanza, essendo i primi modi di concepire la sostanza, e cos\u00ec per le relazioni che sono quindi oggetto della logica, non della metafisica. Questa concezione della realt\u00e0 e questo modo d'intendere il processo conoscitivo hanno le loro corrispondenze nella teologia: quindi non viene meno il concetto di Dio, ma decade il valore delle tradizionali prove della sua esistenza; neppure il principio di causalit\u00e0 pu\u00f2 essere utilizzato nella prova dell'esistenza di Dio, non essendo possibile escludere un regresso all'infinito. Secondo Occam quindi, Dio \u00e8 solo oggetto di fede.\nRapporti tra Stato e Chiesa.\nL'ormai famoso \"rasoio di Occam\": \"\"Non sunt multiplicanda entia sine necessitate\" non lo troviamo in questa formulazione nei suoi scritti, bens\u00ec nella seguente pi\u00f9 precisa, se dalla pura speculazione ci rivolgiamo anche alle sue applicazioni ecclesiologiche o politiche:\nOccam parte da un profondo rispetto del \"dominium in communi\" concesso a tutti gli uomini da Dio, dal quale procedono le \"potestates\" e gli altri diritti. Costruendo le proprie teorie politiche su questa base non ritiene possibile un'estensione del potere papale a detrimento di quanto Dio ha concesso agli uomini. Estensione significa moltiplicazione dei privilegi e delle eccezioni, delle leggi e delle istanze intermediarie tra Dio e gli uomini, in modo da poter interferire maggiormente negli affari imperiali.\nOccam preferisce ai molti, i pochi diritti della Chiesa in campo politico, e accusa apertamente il papa e i curialisti di quattro eresie:\nSe il rasoio taglia i poteri papali, rinforza quelli imperiali garantendone l'autonomia nei confronti dell'arbitrio papale. Occorre dunque correlare di eccezioni il contestatissimo versetto \"Quodcumque ligaveris super terram\", ecc.\". Infatti questo enunciato, pur essendo stato proferito \"\"generaliter\", non possiamo in alcun modo intenderlo \"generaliter sine omni exceptione\". Le eccezioni o le limitazioni al potere papale nei confronti dell'Impero sono perlomeno tre, tre nuovi tagli apportati alla pretesa \"plenitudo potestatis\":\nQuel \"modus nimis onerosus et gravis in ordinando\"\" \u00e8 la formulazione che meglio esprime ci\u00f2 che qui abbiamo definito \"rasoio politico di Occam\": rispettare il diritto prestabilito da Dio, limitare il proprio potere allo stretto necessario, trovare le modalit\u00e0 giuste per esprimere il potere legittimo. Si ribadisce comunque il diritto-dovere all'obiezione e alla critica, quando diritti e libert\u00e0 di terzi vengono calpestati con le parole del \"Salmo 2\" (versetto 3), \u00ab\"Dirumpamus vincula eorum et proiciamus a nobis iugum ipsorum.\"\u00bb (Spezziamo le loro catene, gettiamo via i loro legami)."}
{"id": "63266", "revid": "125860798", "url": "https://it.wikipedia.org/wiki?curid=63266", "title": "Modulo (algebra)", "text": "In matematica, un modulo \u00e8 una struttura algebrica che generalizza il concetto di spazio vettoriale richiedendo che gli scalari non costituiscano un campo ma un anello: un modulo su un anello \"A\" \u00e8 quindi un gruppo abeliano \"M\" su cui \u00e8 definita un'operazione che associa ad ogni elemento di \"A\" e ad ogni elemento di \"M\" un nuovo elemento di \"M\".\nNonostante la definizione molto simile, i moduli possono avere propriet\u00e0 radicalmente diverse da quelle degli spazi vettoriali: ad esempio, non tutti i moduli possiedono una base, e quindi non \u00e8 possibile definire una dimensione che li caratterizzi. Capire quali propriet\u00e0 degli spazi vettoriali siano valide anche per i moduli - e sotto quali ipotesi sull'anello \"A\" - \u00e8 parte integrante della teoria dei moduli.\nLa nozione di modulo \u00e8 centrale nell'algebra commutativa e nell'algebra omologica, e forma la base della teoria delle rappresentazioni dei gruppi; \u00e8 inoltre usata nella geometria algebrica e nella topologia algebrica.\nDefinizione.\nSia \"A\" un anello. Un \"A\"-modulo sinistro \"M\" \u00e8 un gruppo abeliano formula_1 su cui \u00e8 definita un'operazione formula_2 tale che\nAnalogamente, \"A\"-modulo destro \u00e8 un \"M\" su cui \u00e8 definita un'operazione formula_9 su cui valgono analoghi assiomi, ma in cui \"a\" e \"b\" sono scritti a destra degli elementi di \"M\"; mentre stando soltanto alle prime due propriet\u00e0 le due strutture differiscono solo per una diversa convenzione di scrittura (l'ordine dei fattori nell'operazione), nella terza si mostra una differenza reale fra loro, in quanto formula_10 non \u00e8, in generale, uguale a formula_11. Se l'anello \"A\" \u00e8 commutativo, allora i concetti di modulo destro e sinistro coincidono, nel senso che sono una variante di scrittura l'uno dell'altro (e perci\u00f2 sono isomorfi).\nSe \"M\" \u00e8 contemporaneamente un \"A\"-modulo destro e sinistro, e se le due moltiplicazioni sono compatibili (ovvero se vale\nper ogni formula_6) allora \"M\" \u00e8 detto bimodulo (o \"modulo bilatero\"); tale struttura pu\u00f2 essere generalizzata nel caso in cui la moltiplicazione destra e sinistra avviene in due anelli diversi, ovvero se \"M\" \u00e8 un \"A\"-modulo sinistro e un \"B\"-modulo destro e le due moltiplicazioni sono compatibili: in tal caso si parla di formula_14-bimodulo.\nSe l'anello \u00e8 unitario, si richiede generalmente che anche l'unit\u00e0 sia compatibile con la struttura di modulo, nel senso che\nQualora si voglia sottolineare questo assioma, si parla di \"modulo unitario\"; in generale, tuttavia, quando l'anello \u00e8 unitario si assume automaticamente che anche il modulo lo sia.\nUn modo alternativo di vedere la definizione \u00e8 attraverso la nozione di azione: per un fissato elemento formula_17, l'applicazione formula_18 tale che formula_19 \u00e8 un omomorfismo di \"M\" in s\u00e9 stesso, e di conseguenza (usando il secondo e il terzo assioma di modulo) l'applicazione che associa ad ogni formula_17 la moltiplicazione formula_21 \u00e8 un omomorfismo di anelli tra \"A\" e l'insieme formula_22 degli endomorfismi di \"M\". Questa osservazione costituisce il ponte tra la teoria dei moduli e la teoria delle rappresentazioni, che studia le azioni dei gruppi sugli spazi vettoriali, o equivalentemente le azioni di anello delle corrispondenti algebre di gruppo.\nSottomoduli, omomorfismi e quozienti.\nPer i moduli, cos\u00ec come per le altre struttura algebriche come i gruppi e gli anelli, \u00e8 possibile dare le definizioni di sottostruttura e di omomorfismo. Le definizioni sono date nel caso di \"A\"-moduli sinistri; definizioni simmetriche valgono anche nel caso di moduli destri.\nUn sottogruppo \"N\" di \"M\" (come gruppo abeliano) che \u00e8 stabile per moltiplicazione scalare (ovvero tale che formula_33 per ogni formula_34) \u00e8 detto \"sottomodulo\" di \"M\"; in altri termini, un sottomodulo di \"M\" \u00e8 un sottoinsieme \"N\" che \u00e8 esso stesso un \"A\"-modulo (con le stesse operazioni di \"M\"). L'intersezione formula_35 e la somma formula_36 di sottomoduli di \"M\" sono ancora sottomoduli; tali operazioni possono essere estese a qualunque insieme (anche infinito) di sottomoduli.\nDato un modulo \"M\" e un suo sottomodulo \"N\", il loro quoziente come moduli formula_37 coincide con il loro quoziente come gruppi abeliani; l'insieme formula_37 eredita, inoltre, una struttura di \"A\"-modulo. In particolare, poich\u00e9 gli ideali (bilateri) \"I\" di \"A\" sono \"A\"-moduli, anche i quozienti (come anello) formula_39 sono \"A\"-moduli.\nUn \"omomorfismo di moduli\" \u00e8 un omomorfismo di gruppi abeliani formula_40 che rispetta anche la struttura di modulo, nel senso che formula_41 per ogni formula_17, formula_16. L'insieme degli elementi di formula_44 la cui immagine \u00e8 0 forma un sottomodulo, detto \"nucleo\" dell'omomorfismo; i teoremi di isomorfismo validi per i gruppi si trasferiscono immediatamente al caso dei moduli.\nL'insieme degli omomorfismi tra due \"A\"-moduli \"M\" ed \"N\" \u00e8 esso stesso un \"A\"-modulo, indicato con formula_45 (oppure formula_46 se \u00e8 necessario chiarire quale sia l'anello base), definendo le operazioni come\nPer ogni \"A\"-modulo \"M\" si ha un isomorfismo canonico formula_49.\nUn omomorfismo di \"A\"-moduli formula_50 induce, per ogni \"A\"-modulo, gli omomorfismi\nNei termini della teoria delle categorie, questo esprime il fatto che, ad \"N\" fissato, l'applicazione formula_55 \u00e8 un funtore controvariante dalla categoria degli \"A\"-moduli a quella dei gruppi abeliani, mentre l'applicazione formula_56 \u00e8 un funtore covariante.\nGeneratori, indipendenza lineare e basi.\nUna delle maggiori differenze tra la teoria degli spazi vettoriali e quella dei moduli consiste nel fatto che non tutti i moduli hanno una base.\n\u00c8 sempre possibile trovare, dato un modulo \"M\", un insieme di elementi che lo genera: un esempio \u00e8 l'intero \"M\". Se \"M\" pu\u00f2 essere generato da un numero finito di elementi, \u00e8 detto \"finitamente generato\"; ad esempio, l'anello \"A\" \u00e8 un \"A\"-modulo finitamente generato, perch\u00e9 l'elemento 1 lo genera. Da questo segue anche che, in generale, un sottomodulo di un modulo finitamente generato non \u00e8 necessariamente finitamente generato: un esempio sono gli ideali non finitamente generati di un anello \"A\" non noetheriano. Un concetto pi\u00f9 forte \u00e8 quello di modulo \"finitamente presentato\", ovvero un modulo che pu\u00f2 essere scritto come quoziente formula_57, dove \"N\" \u00e8 un sottomodulo finitamente generato di formula_27.\nTuttavia, non sempre \u00e8 possibile trovare un insieme di generatori linearmente indipendente, ed anzi esistono moduli non nulli in cui nessun elemento \u00e8 linearmente indipendente: ad esempio, se \"A\" \u00e8 un anello e \"I\" un suo ideale, allora nessun elemento di formula_39 \u00e8 linearmente indipendente, in quanto formula_60 per ogni formula_61 e per ogni formula_62.\nNel caso in cui una base (ovvero un insieme di generatori linearmente indipendente) esista, il modulo \u00e8 detto libero; quando questo avviene, il modulo \u00e8 isomorfo alla somma diretta di un numero di copie uguale alla cardinalit\u00e0 della sua base e, se questo \u00e8 finito e uguale ad \"n\", al modulo formula_27. In generale, questo numero \"n\" non \u00e8 unico: possono cio\u00e8 esserci casi in cui i moduli formula_27 ed formula_65 sono isomorfi, sebbene \"n\" ed \"m\" siano diversi. Questo non pu\u00f2 avvenire se \"A\" \u00e8 commutativo oppure se \u00e8 noetheriano; in tal caso, \"n\" viene detto \"rango\" del modulo libero.\nNel caso degli spazi vettoriali (ovvero quando \"A\" \u00e8 un campo), tutti i moduli hanno una base, ovvero tutti i moduli sono liberi; in virt\u00f9 dell'esempio precedente, segue anche che se tutti gli \"A\"-moduli sono liberi, allora \"A\" \u00e8 un corpo. In questo caso, il rango coincide con la dimensione dello spazio vettoriale.\nDecomponibilit\u00e0.\nUn modulo che \u00e8 privo di sottomoduli non banali (cio\u00e8 formula_66 e il modulo stesso) \u00e8 detto \"semplice\" mentre, nel caso in cui possa essere scritto come somma diretta di moduli semplici, \u00e8 detto \"semisemplice\". Mentre tutti gli spazi vettoriali sono semisemplici (possono sempre essere scritti come somma diretta di sottospazi di dimensione 1), cos\u00ec come tutti i moduli liberi, in generale esistono moduli che posseggono sottomoduli non banali, ma non possono essere scritti come somma diretta di due suoi sottomoduli: essi sono detti \"indecomponibili\". Tutti i moduli semplici sono indecomponibili, ma non viceversa: ad esempio, se formula_67 \u00e8 un numero primo, lo formula_68-modulo formula_69 non \u00e8 semplice, in quanto contiene il sottomodulo formula_70, che \u00e8 il suo unico sottomodulo non banale; di conseguenza, formula_69 \u00e8 indecomponibile ma non semplice.\nSe tutti gli formula_72-moduli sono semisemplici, formula_72 stesso \u00e8 detto (anello) semisemplice; una condizione sufficiente perch\u00e9 questo avvenga \u00e8 che formula_72 sia semisemplice come formula_72-modulo. Un caso di grande importanza per la teoria delle rappresentazioni \u00e8 il teorema di Maschke: se formula_76 \u00e8 un gruppo finito e formula_77 \u00e8 un campo algebricamente chiuso, allora l'algebra di gruppo formula_78 \u00e8 semisemplice se e solo se la caratteristica di formula_77 non divide l'ordine di formula_76.\n\u00c8 possibile anche affrontare il problema di stabilire una decomposizione \"canonica\" dei moduli su un anello non semisemplice, anche se in tal caso non tutti gli addendi possono essere semplici; un caso generale \u00e8 dato dalla decomposizione in sottomoduli indecomponibili, che \u00e8 possibile se la lunghezza del modulo \u00e8 finita (teorema di Krull-Schmidt). Nel caso dei domini ad ideali principali (PID), si ottiene per i moduli finitamente generati una classificazione analoga a quella dei gruppi abeliani finitamente generati: se formula_72 \u00e8 un PID e formula_82 un formula_72-modulo finitamente generato, allora\ndove i formula_85 sono potenze di elementi primi di formula_72. Una conseguenza di questa classificazione \u00e8 l'esistenza della forma canonica di Jordan per applicazioni lineari su uno spazio vettoriale su un campo algebricamente chiuso."}
{"id": "63267", "revid": "712828", "url": "https://it.wikipedia.org/wiki?curid=63267", "title": "Due Lampade", "text": "Nella mitologia inventata da J. R. R. Tolkien, Illuin e Ormal furono i giganteschi Due Lumi che un tempo stavano rispettivamente all'estremo settentrionale e meridionale della Terra di Mezzo, nel mondo di Arda.\nDopo che i Valar erano entrati nel Mondo, sconfitto Melkor e sistemato i danni di questi, i fuochi che in precedenza erano su Arda erano stati relegati al suo interno, e in superficie regnava l'oscurit\u00e0. Poich\u00e9 serviva la luce, Aul\u00eb, su preghiera di Yavanna, costru\u00ec allora due grandi lumi; poi Varda riemp\u00ec i lumi di luce e Manw\u00eb li consacr\u00f2, e i Valar li posero su alti pilastri: uno (\"Illuin\") nel nord della Terra di Mezzo e l'altro (\"Ormal\") nel sud.\nLa luce dei Due Lumi si diffuse sulla Terra, e grazie a questa e all'operato di Yavanna comparvero la vegetazione e le prime bestie, soprattutto nelle zone centrali di Arda, dove giungeva la luce di entrambi i Lumi. In tale zona era l'isola di Almaren, nel Grande Lago, che fu la prima dimora dei Valar.\nI Due Lumi furono poi distrutti da Melkor, che abbatt\u00e9 i loro pilastri. Ci\u00f2 provoc\u00f2 tali cataclismi (maremoti, sommovimenti tellurici, ecc.) che l'originale simmetria con cui i Valar progettarono inizialmente i continenti di Arda venne infranta, e mai pi\u00f9 fu possibile ripristinarla. Termin\u00f2 cos\u00ec la Primavera di Arda. I Valar, poich\u00e9 la loro dimora su Almaren era stata distrutta, si spostatono nella terra di Aman.\nAl nord, dove vi fu Illuin, si cre\u00f2 il mare interno di Helcar, di cui Cuivi\u00e9nen (il luogo del risveglio degli Eldar) si dice fosse una baia.\nNella prima versione del racconto dei Lumi questi vengono costruiti sempre da Aul\u00eb ma con l'aiuto di Melkor, che ne costruisce i pilastri. Morgoth per\u00f2 crea i pilastri in ghiaccio in modo tale che si sarebbero sciolti con il calore della luce. Nella prima stesura il loro nomi sono Ringil, per quello a Nord, e Helkar, per quello a Sud."}
{"id": "63268", "revid": "599013", "url": "https://it.wikipedia.org/wiki?curid=63268", "title": "Djedkara Isesi", "text": "Biografia.\nSulla durata del regno di Djedkara Isesi le fonti non sono del tutto concordi pur attribuendogli comunque un lungo periodo. Il Canone Reale riporta una durata di 28 anni (38 secondo alcuni studiosi) mentre Manetone ne attesta 44. Dai riscontri archeologici abbiamo come data pi\u00f9 alta quella del ventitreesimo computo del bestiame e quindi, supponendo che i computi biennali si siano svolti con regolarit\u00e0, otteniamo un regno di 43 anni (il primo computo avveniva nel momento dell'ascesa al trono e l'anno in questione era considerato come primo anno e quindi i primi due computi avvenivano in due anni seguenti).\nDurante il suo regno sembra esservi una diminuzione del potere centrale a favore dei governatori dei vari nomos, i nomarchi, i cui nomi compaiono pi\u00f9 frequentemente e le cui tombe attestano un aumento di disponibilit\u00e0 materiale.\nLa circostanza che anche Djedkara Isesi non costruisca un tempio solare porta ad ipotizzare che, dopo di Setibtawy, il culto di Ra abbia perso importanza, pur senza scomparire del tutto (una parte del nome di Djedkhau contiene ancora il riferimento a tale divinit\u00e0).\nA questo periodo sono attribuiti i \"Papiri di Neferirkara\", un insieme di frammenti di papiri amministrativi, di difficile lettura ed interpretazione, legati all'amministrazione del complesso funerario di Userkhau.\nIl nome di Diedkara Isesi compare nel Sinai (Uadi Maghara), nelle cave di diorite della Bassa Nubia, sulle rocce di Tomas, nella valle del Nilo, a mezza strada tra Assuan e lo Uadi Halfa e su un frammento di vaso di alabastro rinvenuto a Biblo.\nBaurdjeded, cancelliere del sovrano, ricorda, nella sua tomba, di aver riportato, per ordine di Djedkara Isesi, un danzatore nano da Punt.\nTitolatura.\nIl nome nsw bt si presenta anche con la variante\n&lt;-G5-R11-D28-&gt;\u1e0fd k3 hr - Djedkahor - Il Ka di Horo \u00e8 durevole\nin cui il riferimento al dio Ra \u00e8 sostituito da quello ad Horo"}
{"id": "63270", "revid": "682976", "url": "https://it.wikipedia.org/wiki?curid=63270", "title": "Laodice", "text": ""}
{"id": "63271", "revid": "1782831", "url": "https://it.wikipedia.org/wiki?curid=63271", "title": "Quartz Compositor", "text": "Quartz Compositor \u00e8 il gestore delle finestre utilizzato da macOS nella sua interfaccia grafica. Nei computer utilizzanti Mac OS X il gestore viene identificato dal processo chiamato Window Manager o, nelle ultime versioni WindowServer.\nQuartz Compositor si occupa di svolgere due compiti principalmente:\nOgni finestra nel Mac OS X \u00e8 memorizzata come un'immagine bitmap con associata la posizione (inclusa la sua profondit\u00e0 rispetto allo schermo), la trasparenza e le informazioni relative all'antialiasing. Queste informazioni vengono utilizzate dall'applicazione proprietaria della finestra per disegnare correttamente la finestra utilizzando il sottosistema pi\u00f9 appropriato (per esempio Quartz 2D, OpenGL, QuickDraw, ecc). Una volta che la finestra \u00e8 stata generata, Quartz Compositor preleva l'immagine della finestra e utilizzando le informazioni addizionali (posizione, profondit\u00e0, ecc) crea la rappresentazione che viene visualizzata sullo schermo. Lo schermo non viene trattato dal gestore come una matrice di punti ma viene trattato in modo vettoriale. Ogni finestra o componente della GUI \u00e8 definito come un oggetto e come tale viene trattato. L'assemblaggio delle finestre avviene come se lo schermo fosse dotato di una terza dimensione infatti una finestra in primo piano proietta un'ombra sulla finestra sottostante.\nLa gestione delle finestre sotto Mac OS X \u00e8 in sostanza indipendente dalla tecnologia di disegno adottata. Questo consente di realizzare gli impressionanti effetti grafici come l'operazione di contrazione delle finestre quando entrano nel Dock o Mission Control con semplicit\u00e0 ed efficienza.\nQuartz Compositor non si occupa solo del ridisegno delle finestre, si occupa anche della gestione degli eventi associati alle finestre. Quando l'utente preme un pulsante di una finestra Quartz Compositor riceve l'evento e provvede a trasmetterlo al processo responsabile della finestra. Il programma se necessario provvede a modificare l'immagine della finestra e poi ordina a Quartz Compositor di provvedere al ridisegno della finestra.\nCon la versione 10.3 del sistema operativo la tecnologia Quartz Compositor \u00e8 stata estesa. Vi \u00e8 stata integrata la tecnologia Quartz Extreme questa tecnologia utilizza direttamente alcune capacit\u00e0 di ridisegno delle schede grafiche alleggerendo il lavoro svolto dal microprocessore."}
{"id": "63273", "revid": "245802", "url": "https://it.wikipedia.org/wiki?curid=63273", "title": "Paperino e l'uomo di Ula-Ula", "text": "Paperino e l'uomo di Ula-Ula \u00e8 una storia a fumetti della Disney, scritta e disegnata da Romano Scarpa e pubblicata su \"Topolino\" n. 216 del 10 agosto del 1959.\nTrama dell'opera.\nLa storia si apre come molte altre storie: i paperi al gran completo approdano ad un'isola sperduta nell'oceano, ma non per cercare un perduto tesoro, bens\u00ec per ritrovare un perduto amico. Per farlo, per\u00f2, Paperone, Paperino e nipoti devono superare molti dei pericoli che l'isola offre a piene mani, iniziando da Teresina, un piovra golosa di mostarda. Quindi, all'approdo sulla spiaggia inizia la vera corsa ad ostacoli: prima con un paio di trampoli ciascuno, i nostri eroi attraversano un branco di astici che riducono di una buona met\u00e0 l'altezza dei trampoli, quindi devono difendersi da un branco di vampiri, quindi da una pantera nera e infine dalle sabbie mobili. Il tutto come antipasto prima di scalare una parete con pendenza verticale e con tanto di sporgenza finale.\nGiunti cos\u00ec sulla cima pi\u00f9 alta dell'isola, i paperi si preparano per la notte. Paperino, per tenere lontane le belve feroci, decide di accendere il fuoco, ma Paperone lo sconsiglia dal farlo, dimostrandogli che anche la semplice accensione di un piccolo fiammifero attira una miriade di insetti. Decisi a restare svegli per tutta la notte, i paperi iniziano a raccontarsi le vicende che li hanno portati su quella sperduta isola alla ricerca del loro amico.\nIl racconto di Paperone.\nPer mantenere in ordine i suoi conti, Paperone si serve di ben due reparti di contabilit\u00e0, in modo tale che uno controlli i conti dell'altro ottenendo la cifra corretta dei conti delle aziende di Paperone: in tutto 384 impiegati. Fino a quel momento mai nessun problema: entrambi i conti erano perfetti al centesimo. Un brutto giorno, per\u00f2, c'\u00e8 una differenza di ben 24 dollari e 65 centesimi!\nIn preda allo sconforto pi\u00f9 totale Paperone, gi\u00e0 immaginando la miserie nella quale sar\u00e0 destinato a finire in un giorno lontano, esce con in mano una moneta raccattata dal deposito, ricordo della grande fortuna passata. Avvicinatosi al ponte sul fiume, viene subito circondato dai passanti, che credendo che si voglia buttare, cercano di trattenerlo. La sua intenzione, per\u00f2, mosso dalla disperazione che ne attanaglia il cuore, \u00e8 di gettare la moneta tra le acque del Tulebug. Fatto ci\u00f2, per\u00f2, da un vecchio giornale viene a sapere che in Svizerlandia (paese la cui rappresentazione ricorda molto la Svizzera, inoltre il nome sembra essere la traduzione letterale del nome inglese Switzerland), un piccolo Stato europeo il professor Ticketacker, grande scienziato dalla memoria ballerina, ha progettato un super computer in grado di eseguire velocemente e con estrema precisione qualsiasi calcolo che gli venga proposto.\nTornato a Paperopoli, il magnate apre cos\u00ec il reparto contabile C, ma l'unico addetto, al momento di attivare la macchina, proprio sotto gli occhi di Paperone, si vede rispondere un bel pirul\u00ecn, pirul\u00f2n. Il professore, infatti, aveva dimenticato di dire a Paperone che il cervellone elettronico \u00e8 cos\u00ec sensibile da farsi manovrare correttamente solo da una persona che gli ispiri simpatia!\nIl racconto di Paperino.\nA questo punto, nella sua ricerca di una persona simpatica al cervellone, entra in gioco il buon Paperino. Egli, proprio in quel periodo, sta leggendo l'importante manuale \"L'arte di cattivarsi le amicizie\" e, munito di questa nuova conoscenza, si avvia verso il Palazzo de Paperoni (nelle storie di quel periodo ancora il Deposito come residenza e luogo di conservazione del denaro non era ancora un \"concetto\" molto diffuso tra gli artisti Disney) nella speranza di riuscire ad ottenere qualche dollaro.\nSi ritrova, per\u00f2, ultimo di una lunga fila di persone che cercano di dimostrarsi simpatiche per ottenere un delicato compito: manovrare il cervellone elettronico appena acquistato. Finalmente tocca a Paperino e qui, dopo un primo tentativo andato a vuoto, il papero vestito alla marinara inizia, con impegno e dedizione, una lunga serie di tentativi di accattivarsi le simpatie del cervellone.\nScarpa a questo punto si sbizzarrisce facendo indossare a Paperino un travestimento pi\u00f9 buffo ed assurdo dell'altro, oltre ad inventare risposte altrettanto assurde (Ma va? Preferisco Marlon Brando!!!), fino a che Paperone decide di contattare il professor Ticketacker per avere un consiglio su come comportarsi con la sua creatura. Al che lo smemorato professore, finalmente, gli comunica che l'unico in grado di manovrare il cervellone \u00e8 un certo signor Bunz, residente nell'isola di Ula Ula nel Sud Pacifico.\nPaperone parte verso Ula Ula e, dopo aver attraversato la stessa via che gli abbiamo visto attraversare in apertura insieme ai nipoti (e che Scarpa, questa volta, non ci mostra, poich\u00e9 gi\u00e0 lo ha fatto), torna a Paperopoli con il famoso signor Bunz, un uomo dal folto pelo che si esprime con dei semplici suoni gutturali. Commovente, a questo punto, \u00e8 l'incontro dei due vecchi amici e subito il cervellone, mosso dalle abili mani di Bunz, risolve un quesito algebrico dando la corretta soluzione. Paperino, in un moto di rabbia prende a calci il cervellone, per essere scacciato in malo modo da Bunz, che per\u00f2, dopo poco, quasi comprendendo la frustrazione di Paperino, si scusa con l'irascibile papero, conquistando, cos\u00ec, anche la sua amicizia.\nIl racconto di Qui, Quo, e Qua.\nIl sonno si fa sempre pi\u00f9 duro da vincere, le palpebre sempre pi\u00f9 pesanti ed occhi sinistri guardano dalla foresta l'accampamento dei paperi. Tocca ai tre nipotini raccontare di quella mattina in cui il dramma venne rapidamente consumato. I tre ragazzini si avviavano verso il Palazzo de Paperoni per conoscere il signor Bunz e vedere con i loro occhi quanto efficiente fosse questo terzo reparto contabile. Dopo aver dato a Bunz in omaggio un sacchetto di caramelle, che Bunz ricambia regalando loro un piccolo formichiere, i paperotti vengono accompagnati nelle stanze private di Bunz, che altro non sono che un'immensa foresta con arbusti, liane e animali esotici, unico modo per convincere Bunz a restare in citt\u00e0.\nLa visita prosegue nel \"deposito \"liquido\"\", ovvero un immenso stanzone dove Paperone stipa i denari guadagnati. Qui il formichiere fugge, e nel tentativo di recuperarlo viene scoperto il terribile inganno: sotto il livello del denaro c'\u00e8 una grande rete che, con un sistema di carrucole e leve, solleva il livello delle sostanze di Paperone, nascondendo le regolari ruberie di un misterioso ladro. Seguendo un condotto risucchiante, i paperi finiscono all'interno del super computer di Paperone: due pi\u00f9 due fa quattro e cos\u00ec il ricco magnate crede Bunz colpevole di furto.\nDeciso a denunciarlo, Paperone immagina un terribile processo ai danni di Bunz, con l'accusa che demolisce la figura mite di Bunz e la difesa che, in una toccante arringa conclusiva, convince la giuria e con inevitabile assoluzione per insufficienza di prove. Paperone, allora, scaccia Bunz, ma i nipotini, fiduciosi nell'onest\u00e0 di Bunz, decidono di indagare, scoprendo che un particolare condotto che esce dal cervellone di Paperone porta, in effetti, il denaro sottratto in una misteriosa nave ancorata nel porto dove i Bassotti si stanno godendo il frutto del loro piano cos\u00ec ben congegnato. Con l'aiuto della polizia i Bassotti vengono, quindi, arrestati e le sostanze di Paperone recuperate.\nArriva Bunz.\nQuando ormai l'alba sta per sorgere, i paperi cadono nel sonno, vinti dalla stanchezza. Proprio in quel momento i dintorni della radura su cui sono accampati iniziano ad animarsi di strane e pericolose presenze, ma a quel punto esce dai cespugli, brandendo un ramo nodoso tra le mani, il mite signor Bunz che difende i suoi amici da quest'ultimo pericolo. I paperi, contenti di aver ritrovato un amico, gli lasciano in dono il supercomputer permaloso, quindi si avviano verso la nave, certi di aver fatto uno splendido dono ad un amico prezioso.\nAnalisi dell'opera.\nA differenza di Luciano Bottaro, Romano Scarpa ama utilizzare spesso Qui, Quo e Qua, i tre nipotini di Paperino, soprattutto per far loro interpretare il ruolo di \"detective\". Era gi\u00e0 successo in \"Paperino e i gamberi in salm\u00ec\", e puntualmente succede anche in questa \"Paperino e l'uomo di Ula-Ula\".\nStoria per certi aspetti rivoluzionaria, non solo anticipa le didascalie soggettive, ma riprende la narrazione a pi\u00f9 voci che ha fatto la fortuna di romanzi come \"La Pietra di Luna\" di Wilkie Collins o \"Dracula\" di Bram Stoker ben prima che autori come Frank Miller, Alan Moore, Grant Morrison utilizzassero con successo tale espediente narrativo."}
{"id": "63274", "revid": "767487", "url": "https://it.wikipedia.org/wiki?curid=63274", "title": "Catullo", "text": ""}
{"id": "63281", "revid": "767487", "url": "https://it.wikipedia.org/wiki?curid=63281", "title": "La barca sull'erba", "text": "La barca sull'erba \u00e8 un film del 1970 diretto da G\u00e9rard Brach, presentato in concorso al 24\u00ba Festival di Cannes.\nTrama.\nPer sfuggire a una madre possessiva, Oliver costruisce un battello con l'aiuto del suo amico David. Mentre i due amici sognano di raggiungere insieme l'isola di Pasqua, Davide incontra Eleonora che provoca la rottura dell'amicizia tra i due ragazzi. Davide muore e il battello finir\u00e0 bruciato sul prato del giardino."}
{"id": "63282", "revid": "1305772", "url": "https://it.wikipedia.org/wiki?curid=63282", "title": "Partito Repubblicano", "text": ""}
{"id": "63283", "revid": "23", "url": "https://it.wikipedia.org/wiki?curid=63283", "title": "Marseille", "text": ""}
{"id": "63285", "revid": "23", "url": "https://it.wikipedia.org/wiki?curid=63285", "title": "Toulon", "text": ""}
{"id": "63287", "revid": "23", "url": "https://it.wikipedia.org/wiki?curid=63287", "title": "L'\u00cele-Rousse", "text": ""}
{"id": "63288", "revid": "2175", "url": "https://it.wikipedia.org/wiki?curid=63288", "title": "Strasbourg", "text": ""}
{"id": "63291", "revid": "287204", "url": "https://it.wikipedia.org/wiki?curid=63291", "title": "Sant'Antonio", "text": ""}
{"id": "63292", "revid": "113385975", "url": "https://it.wikipedia.org/wiki?curid=63292", "title": "Eseguibile COM", "text": "Un file eseguibile COM (COre iMage) di MS-DOS \u00e8 un formato di file eseguibile per codice a 16 bit, pensato per programmi molto semplici: il file \u00e8 l'immagine esatta del programma in RAM, e la prima istruzione da eseguire \u00e8 situata obbligatoriamente alla posizione 256 del file, che non pu\u00f2 essere pi\u00f9 lungo di 65536 bytes (64 kilobytes). Non ci sono segmenti n\u00e9 rilocazioni da fare. Ormai \u00e8 caduto in disuso: viene supportato dalle moderne versioni di Windows solo per compatibilit\u00e0.\nOriginariamente, il termine .COM era usato nei sistemi operativi dei minicomputer e mainframe DEC degli anni '70 per indicare un file di testo che conteneva dei comandi eseguibili. Il CP/M a 8 bit e l'MS-DOS, poi, ridefinirono il termine, intendendo con esso dei file binari eseguibili. Le tre lettere di COM sono da distinguersi dal dominio internet di primo livello .com (che proviene da \"commercial\"). Storicamente, questa somiglianza \u00e8 stata usata a scopo di truffa da alcuni malware.\nIl formato di file MS-DOS.\nQuesto formato fu il primo formato eseguibile implementato sia nel CP/M che in MS-DOS: non contiene n\u00e9 \"header\" n\u00e9 metadati, ma solo codice e dati. Questa semplicit\u00e0 ha un suo prezzo: il programma pu\u00f2 essere lungo soltanto 65.280 (0xFF00) bytes, cio\u00e8 256 byte in meno di 64 KiB, e tutto deve essere contenuto in un unico segmento.\nPoich\u00e9 il file non contiene informazioni di rilocazione, il programma contenuto deve essere caricato ed eseguito sempre all'indirizzo prefissato di 0x0100 (da cui la limitazione sulla lunghezza). Questo non era un problema sulle macchine a 8 bit: ad esempio la CPU Intel 8080 poteva gestire solo 64 KiB di RAM, e il CP/M riservava i primi 256 bytes della memoria di sistema per s\u00e9, mentre i programmi potevano cominciare solo dall'indirizzo 0x0100. Il formato .COM si adattava perfettamente a questa architettura.\nLe macchine a 16 e 32 bit invece potevano gestire molta pi\u00f9 memoria ed erano anche \"multitask\": poich\u00e9 il programma si poteva eseguire solo all'indirizzo prefissato, era possibile eseguire uno e un solo programma .COM alla volta. E per giunta, essendo lungo al massimo 64KiB, lasciava molta RAM inutilizzata. Per questi motivi il formato .COM cadde rapidamente in disuso man mano che queste architetture si affermavano.\nAnche se il formato .COM \u00e8 identico fra CP/M ed MS-DOS, questo non significa che un file .COM sia eseguibile indifferentemente su entrambe le piattaforme: le chiamate al sistema operativo sono completamente diverse, e inoltre le macchine CP/M sono costruite intorno a processori 8080, 8085 o Z80, incompatibili con le architetture x86 su cui girava l'MS-DOS. \u00c8 possibile, per\u00f2, scrivere file .COM 'duali' contenenti due versioni diverse dello stesso codice, una per CP/M e una per MS-DOS; un simile file .COM \u00e8 eseguibile indifferentemente su entrambe le piattaforme."}
{"id": "63294", "revid": "22849312", "url": "https://it.wikipedia.org/wiki?curid=63294", "title": "D.U.C.K.", "text": ""}
{"id": "63295", "revid": "767487", "url": "https://it.wikipedia.org/wiki?curid=63295", "title": "Papiro di Mosca", "text": "Il Papiro di Mosca \u00e8 un testo matematico egizio, risalente al 1850 a.C. circa e di autore ignoto. Il reperto \u00e8 anche detto Papiro di Goleniscev, in onore dell'egittologo russo Vladimir Goleniscev (1856-1947), che lo acquist\u00f2 in Egitto nel 1893 e lo port\u00f2 a Mosca.\nCeduto nel 1912 al governo russo, si trova oggi presso il Museo Pu\u0161kin delle belle arti di Mosca, con il numero di catalogazione 4576; il papiro consiste di nove frammenti della parte iniziale, andata quasi completamente perduta, e un segmento pi\u00f9 lungo. Le dimensioni del papiro sono di 544 centimetri di lunghezza per 8 centimetri di altezza. \u00c8 scritto in ieratico con inchiostro nero, e si tratta di un palinsesto: \u00e8 infatti possibile riconoscere tracce del testo precedente.\nFra i venticinque problemi matematici di cui \u00e8 composto, compaiono il calcolo del volume di un tronco di piramide (problema 14) e quello dell'area di una superficie curvilinea.\nInsieme al Papiro di Rhind, \u00e8 l'unica testimonianza rimasta della matematica egizia."}
{"id": "63296", "revid": "15756", "url": "https://it.wikipedia.org/wiki?curid=63296", "title": "Tecnologia di macOS", "text": "macOS \u00e8 il sistema operativo sviluppato da Apple per i computer Macintosh. Mac OS X, come tutti i moderni sistemi operativi, \u00e8 strutturato a livelli - e, nella fattispecie, da cinque livelli. La suddivisione in livelli \u00e8 una scelta molto comune tra i moderni OS, poich\u00e9 consente uno sviluppo rapido del sistema operativo e permette di renderlo quasi totalmente indipendente dall'hardware. Inoltre, questa soluzione fornisce un'architettura estremamente logica e consente di ottenere un sistema efficiente, visto che i singoli moduli possono essere analizzati e riprogettati in modo da eliminare il pi\u00f9 possibile gli eventuali \"colli di bottiglia\".\nLivello utente.\nQuesto livello \u00e8 l'unico ad essere direttamente accessibile dall'utente. Alcune componenti di questo livello formano l'interfaccia grafica che l'utente utilizza, mentre altre rappresentano delle linee guida che i programmatori devono seguire per uniformare l'interfaccia grafica dei loro programmi all'interfaccia grafica del sistema operativo - e, quindi, alle aspettative dell'utente.\nAqua \u00e8 la tecnologia che racchiude la rappresentazione dell'interfaccia grafica. Questa tecnologia racchiude i temi utilizzati dall'interfaccia grafica per disegnare le finestre che compongono le applicazioni e il sistema operativo. Aqua \u00e8 anche un insieme di linee guida che i programmatori devono seguire per uniformare le loro applicazioni al sistema operativo.\nQuesta componente raccoglie tutte le tecnologie che il sistema operativo utilizza per facilitare l'utilizzo del computer agli utenti disabili - dall'utilizzo di un programma per ingrandire lo schermo al riconoscimento vocale.\nAppleScript \u00e8 il linguaggio standard di scripting utilizzato da Mac OS X e dalle sue applicazioni per automatizzare le operazioni ripetitive.\nI Bundle e i Package sono i contenitori di software autoinstallanti di Mac OS X. I Bundle vengono usualmente utilizzati per installare e gestire i componenti interni del sistema operativo (come i salvaschermo, le librerie, i plug-in o altro), mentre i Package vengono utilizzati per l'installazione delle applicazioni. Il sistema tiene traccia dei Bundle e dei Package installati tramite un database interno.\nIl Mac OS X consente a un utente di utilizzare il computer anche quando un altro utente risulta collegato al computer. L'avvio del nuovo utente, infatti, non sospende i processi del vecchio utente. Quando un nuovo utente si intende collegare al sistema \"Cambio utente rapido\" provvede a creare l'ambiente per il nuovo utente e a tenere traccia di tutte le risorse condivise in modo da evitare blocchi del sistema dovuti all'accesso scorretto a risorse condivise.\nMac OS X supporta molteplici lingue e tutti i maggiori stili di scrittura del pianeta. Tutti i componenti raccolti sotto questa denominazione si preoccupano di gestire i vari linguaggi del sistema operativo comprese le peculiarit\u00e0 di scrittura (se da destra verso sinistra o viceversa, dall'alto verso il basso o l'opposto) e le notazioni standard della data, dei numeri e cos\u00ec via. Esiste, quindi, una componente del sistema operativo che provvede a selezionare la localizzazione migliore tra quelle disponibili.\nPer cercare di semplificare il normale utilizzo del computer, il sistema operativo dispone di una componente che quando installa un programma provvede a memorizzare i file che il programma \u00e8 in grado di manipolare in modo da associarli automaticamente alle estensioni corrette. Provvede, dunque, a integrare le funzionalit\u00e0 del programma nel sistema operativo (sempre che il programma possa fornire funzioni al sistema operativo).\nLivello Applicazioni.\nPer sviluppare applicazioni per Mac OS X il programmatore dispone di diverse tecnologie utilizzabili. Alcune tecnologie svolgono compiti simili pur essendo disegnate per affrontare un problema da punti di vista differenti\nLa tecnologia Carbon \u00e8 stata sviluppata per permettere alle applicazioni progettate per Mac OS 9 di essere utilizzate con Mac OS X con minime correzioni. Questa tecnologia per ragioni di compatibilit\u00e0 non si avvantaggia di molte delle caratteristiche del Mac OS X\nQuesta tecnologia \u00e8 rivolta allo sviluppo di applicazioni native per Mac OS X. \u00c8 progettata per sfruttare al pieno le tecnologie incluse nel sistema operativo. I programmi sviluppati con le librerie Cocoa non sono compatibili con i sistemi operativi precedenti a Mac OS X\nIl sistema operativo supporta nativamente le applicazioni Java e le Applet Java. Questo componente provvede a avviare la Java virtual machine e a gestire le comunicazioni tra la Java virtual machine e il sistema operativo.\nWebObjects \u00e8 un insieme di programmi e librerie utilizzabili per sviluppare applicazioni native per il Web.\nIl nucleo del Mac OS X \u00e8 basato su BSD, questo componente provvede a gestire le chiamate dei programmi BSD e a indirizzarle correttamente. X11 \u00e8 un'estensione grafica utilizzata dei programmi BSD per visualizzare un'interfaccia grafica. \u00c8 concettualmente simile a Quartz solo che \u00e8 meno sofisticata. Per la visualizzazione si basa sulle primitive di Quartz per fornire all'utente una rappresentazione grafica coerente con le applicazioni native per Mac OS X.\nGrafica e multimedia.\nDurante lo sviluppo di Mac OS X Apple ha posto molta attenzione nel sottosistema grafico. Infatti il livello dedicato alla gestione della grafica e pi\u00f9 in generale del multimedia \u00e8 composto da molte tecnologie che sono state sviluppate per ottenere il miglior risultato possibile nel loro campo di applicazione.\nQuartz \u00e8 l'insieme delle tecnologie che si occupano del disegno e della gestione dell'interfaccia grafica del Mac OS X. La tecnologia Quartz \u00e8 basata sul formato PDF per consentire una resa grafica elevata e indipendente dal dispositivo di visualizzazione.\nQuickTime \u00e8 la tecnologia sviluppata da Apple per manipolare i dati multimediali. Viene utilizzata per visualizzare filmati, immagini, suoni e altro. Pu\u00f2 essere utilizzata per effettuare conversioni e per creare streaming audio e video.\nOpenGL \u00e8 la tecnologia standard sviluppata per la visualizzazione della grafica tridimensionale. Include una serie di effetti applicabili sulle immagini. Viene utilizzata anche dal sottosistema Quartz per accelerare alcune operazioni grafiche demandandole alla scheda grafica.\nIl sistema operativo dispone di una serie d componenti dedicati alla visualizzazione e alla elaborazione dei font. I componenti supportano anche la codifiche unicode a 16 bit per permettere di rappresentare correttamente lingue come il cinese o il coreano, lingue dotate di migliaia di simboli diversi.\nColorSync \u00e8 la tecnologia sviluppata da Apple per gestire i colori. Ogni dispositivo di ingresso (scanner, videocamere, fotocamere, ecc) e ogni dispositivo di uscita (monitor, stampante, ecc.) \u00e8 dotato di una particolare rappresentazione dei colori. Lo spazio cromatico gestibile dal monitor \u00e8 diverso dallo spazio cromatico gestibile dalla stampante e quindi per evitare di ottenere dei colori in stampa diversi da quelli visualizzati a monitor \u00e8 stato sviluppato ColorSync. Il componente provvede utilizzando i profili colore dei singoli dispositivi a adattare i colori rappresentati a video con i colori stampati.\nQuesto componente si preoccupa di gestire l'audio del computer. Permette di adattare l'audio prodotto dai programma con le reali capacit\u00e0 audio del computer e provvede a miscelare pi\u00f9 canali, a generare effetti audio, ecc.\nQuesto componente fornisce le capacit\u00e0 di riprodurre i filmati DVD a tutte le applicazioni che lo utilizzano.\nQuesto sottosistema provvede a gestire le stampanti installate. \u00c8 in grado di gestire stampanti remote, di effettuare conversioni se necessario e di gestire la coda di stampa. Il sottosistema si occupa di gestire i fax ricevuti e si interfaccia a CUPS o a i driver proprietari sviluppati dai produttori delle stampanti.\nQuesta tecnologia si occupa di manipolare e visualizzare la grafica delle applicazioni che utilizzano Classic. In realt\u00e0 la tecnologia QuickDraw non manipola direttamente la grafica ma unicamente converte le chiamate QuickDraw in chiamate al sottosistema Quartz che provveder\u00e0 a elaborarle.\nServizi per le applicazioni.\nQuesto livello \u00e8 composto da servizi forniti dal sistema operativo alle applicazioni. Questi servizi hanno lo scopo di consentire una pi\u00f9 stretta integrazioni tra le applicazioni e il sistema operativo. Questo servizi sono nati nell'ottica di rendere pi\u00f9 semplice e comodo l'utilizzo del computer per l'utente.\nIl sistema operativo mette a disposizioni delle applicazioni un servizio centralizzato di recupero e gestione delle informazioni. Questo servizio che si basa sull'omonimo programma provvede a organizzare tutti i contatti dell'utente.\nQuesto insieme di librerie permettono agli applicativi di manipolare e gestire direttamente i dispositivi ottici riscrivibili come CD e DVD senza doversi preoccupare delle problematiche tecniche dato che queste sono gestite dal sistema operativo.\nMac OS X include un gestore delle guide in linea centralizzato. Questo consente all'utente di effettuare direttamente le ricerche in tutte le guide in linea installate e non soltanto in quella dell'applicazione in uso.\nL'Human Interface Toolbox \u00e8 una raccolta di oggetti (Toolbox) che possono essere utilizzati dai programmatori per realizzare interfacce grafiche conformi agli standard Aqua con semplicit\u00e0.\nImage Capture \u00e8 un componente che si preoccupa di gestire l'acquisizione di immagini da scanner o da fotocamera. Utilizzando questa libreria i programmatori non si devono preoccupare di gestire direttamente l'acquisizione delle immagini dato che viene gestito e processato in automatico dal sistema operativo.\nQuesto componente si preoccupa di gestire il riconoscimento della scrittura a mano libera. Se l'utente collega al computer una tavoletta grafica il sistema riconosce la presenza del dispositivi e attiva il componente Ink. Questo componente provvede a gestire la tavoletta grafica e a riconoscerne i comandi.\nIl sistema operativo fornisce un servizio di raccolta e gestione delle informazioni sensibili dell'utente. Questo componente gestisce le password, gli account e tutte le informazioni riservate che l'utente crea quando utilizza internet o durante il normale utilizzo del computer. Il servizio fornisce (dietro autentificazione) le informazioni richieste ai programmi.\nQuesto servizio provvede a attivare il programma appropriato quando l'utente effettua un doppio click su un file contenente dati.\nOpen Directory \u00e8 una tecnologia che provvede a fornire un metodo standard e trasparente per recuperare e gestire informazioni presenti in locale o su server remoti. Il servizio si avvale di plug-in che provvedono a gestire i singoli protocolli. Apple fornisce plug-in per LDAPv2, LDAPv3, NetInfo, AppleTalk, SLP, SMB, DNS, Microsoft Active Directory, Rendezvous e altri. Ulteriori protocolli possono essere gestiti con l'aggiunta di ulteriori plug-in.\nQuesto servizio fornisce l'implementazione Apple della tecnologia Zeroconf, una tecnologia per l'autoconfigurazione delle reti locali e l'individuazione delle macchine disponibili.\nQuesto insieme di librerie forniscono un motore di ricerca veloce e efficiente da utilizzare nelle applicazioni. Il motore di ricerca gestisce le lingue e gli alfabeti gestiti da Mac OS X e \u00e8 in grado di indicizzare e analizzare elevate molti di dati in tempi rapidi. Viene utilizzato dal Finder, dal programma di posta Mail e da Contatti.\nI componenti sotto questo nome si occupano della gestione della sicurezza sotto Mac OS X. Il sistema operativo supporta tecnologie come il protocollo Kerberos, BSD e Common Data Security Architecture (CDSA). I componenti supportano la gestione dei certificati digitali e dei canali sicuri (VPN e SSL). I componenti utilizzano i Keychain Services per memorizzare le informazioni riservate.\nMac OS X \u00e8 dotato della tecnologia di riconoscimento audio e di sintesi vocale. Il sistema operativo utilizzando questi componenti \u00e8 in grado di riconoscere i comandi datagli vocalmente ed \u00e8 anche in grado di tradurre un testo nell'equivalente file audio. Questa tecnologia \u00e8 molto importante per gli utenti disabili e utilizzando questi componenti pu\u00f2 essere integrata nelle applicazioni. La tecnologia attualmente gestisce solo l'inglese.\nQuesto componente si preoccupa di analizzare un file HTML e di tradurlo nella sua rappresentazione grafica. Viene utilizzato dal programma Safari e dal programma Mail per mostrare le e-mail in formato HTML.\nQuesto componente fornisce una serie di servizi agli sviluppatori di applicazioni orientate al Web.\nTutte le preferenze del Mac OS X sono memorizzate come file XML questo componente fornisce alle applicazioni un metodo semplice veloce e standard per analizzare e modificare file XML.\nPrimitive di sistema.\nIl Mac OS X fornisce una serie di interfacce in C per la gestione a basso livello dei dati. Le primitive sono integrate nel nucleo di Darwin. Questa lista rappresenta i pi\u00f9 comuni tipi di dati nativamente manipolate dal sistema operativo.\nNucleo del Sistema Operativo.\nQuesto \u00e8 l'ultimo livello del sistema operativo. A questo livello i programmi accedono direttamente all'hardware della macchina. In questo livello si trova il nucleo del sistema operativo e tutti i componenti che per ottenere le migliori prestazioni possibili gestiscono direttamente i componenti hardware del computer.\nDarwin \u00e8 il nucleo del Mac OS X, \u00e8 formato dal kernel XNU e dal sottosistema BSD. XNU \u00e8 un kernel di derivazione Mach che supporta il multitasking preemptive, supporta il multiprocessing simmetrico e i task in real time. Gestisce nativamente la memoria protetta e la memoria virtuale. Il sottosistema BSD \u00e8 integrato nel kernel e fornisce le primitive per manipolare i processi e le regole per gestire la sicurezza a livello di processo. Il sottosistema BSD fornisce le primitive per gestire la rete e per il supporto dei threads. Il kernel provvede a gestire anche i driver delle periferiche e i file system che gestiscono i dispositivi di memorizzazione (Hard Disk, CD, DVD, ecc).\nQuesto componente si preoccupa di gestire i dispositivi di rete. Essendo basato sul sottosistema BSD i dispositivi sono gestiti tramite moduli. Questo componente si occupa di gestire sia i protocolli logici che quelli fisici.\nQuesto componente permette al programmatore di utilizzare le istruzioni multimediali incluse nell'unit\u00e0 di calcolo altivec dei processori PowerPC a partire dai processori PowerPC G4. L'unit\u00e0 altivec \u00e8 stata progettata per lavorare in parallelo su elevati flussi di dati come possono essere i flussi multimediali.\nPer ottenere le migliori prestazioni dal linguaggio Java \u00e8 stato necessario implementare direttamente le chiamate della Java virtual machine al pi\u00f9 basso livello possibile."}
{"id": "63304", "revid": "196390", "url": "https://it.wikipedia.org/wiki?curid=63304", "title": "Fibroma dell'utero", "text": ""}
{"id": "63305", "revid": "1603714", "url": "https://it.wikipedia.org/wiki?curid=63305", "title": "Intonaco", "text": "L'intonaco \u00e8 uno strato di rivestimento protettivo delle murature. Esso, oltre alla funzione protettiva, assume, talvolta, una funzione estetica.\nComposizione e classificazione.\nL'intonaco \u00e8 tradizionalmente una malta composta da una parte legante (indurente) che ingloba sabbia di dimensione granulometrica selezionata con diametro massimo generalmente non superiore ai 2 millimetri. Negli intonaci moderni, inoltre, sono presenti sostanze additive (ad esempio cellulosa, amido, fumo di silice, plastici, ecc.) aggiunte con lo scopo di modificare le caratteristiche dell'intonaco. Gli intonaci si distinguono in base al legante usato:\nLa sabbia utilizzata nell'intonaco pu\u00f2 essere calcarea o silicea, di provenienza fluviale (naturale) o derivante da macinazione.\nL'intonaco, pi\u00f9 correttamente detto \"corpo d'intonaco\", forma un rivestimento compatto composto di pi\u00f9 strati, ognuno con caratteristiche e funzioni diverse, che va a coprire la muratura con spessore generalmente compreso tra 1,5 e 2 centimetri; in casi particolari lo spessore pu\u00f2 raggiungere anche i 10 centimetri.\nIl primo strato a contatto con la muratura si chiama \"rinzaffo\" (o anche \"abbozzo\", \"strigata\", \"prima mano\", \"intonaco di fondo\"); esso ha il compito di \"ponte di adesione\" tra il corpo d'intonaco e la muratura; viene applicato in maniera non uniforme fino al rivestimento del 60-80% circa della muratura: con la sua granulometria grossolana crea delle zone ruvide che serviranno da aggrappante per gli strati successivi. Tra i vari strati dell'intonaco, il rinzaffo \u00e8 quello che presenta le pi\u00f9 elevate resistenze a sollecitazioni fisiche.\nIl secondo strato \u00e8 definito \"arriccio\" (o anche \"arricciato\", \"intonaco rustico\", \"seconda mano\", \"intonaco di finitura\"), ha una granulometria media (circa 1,5 millimetri di diametro massimo) e viene applicato in spessori che variano da 1,5 a 2 centimetri, rivestendo cos\u00ec il ruolo di vero e proprio scheletro di tutto il sistema intonaco. Il suo principale compito \u00e8 di uniformare la superficie delle murature, andando ad eliminare tutti gli eventuali difetti di planarit\u00e0 e verticalit\u00e0, e, dato lo spessore, di barriera protettiva nonch\u00e9 di struttura portante per gli strati successivi (intonaco di finitura o sistema collante-piastrella).\nL'ultimo strato, detto \"intonachino\" (o anche \"velo\" o \"intonaco civile\", la cui applicazione \u00e8 generalmente definita \"stabilitura\") ha generalmente due funzioni: proteggere l'intonaco e renderlo esteticamente gradevole. Ha una granulometria fine, di diametro massimo inferiore agli 800 micron, ed il suo spessore di applicazione \u00e8 inferiore ai 3 millimetri. Nell'antichit\u00e0 quest'ultimo strato era solitamente realizzato con colorante, acqua e calce, permettendo l'esecuzione di pitture a fresco, mentre oggi vi sono numerosi tipi di pitture ed intonaci protettivi gi\u00e0 rifiniti, il pi\u00f9 diffuso materiale utilizzato come finitura \u00e8 lo stucco che pu\u00f2 essere a base di cemento o a base gesso, la sua funzione \u00e8 di rendere la superficie uniforme e liscia.\nModalit\u00e0 applicative dell'intonaco civile.\nAppena il rinzaffo avr\u00e0 preso consistenza, si distender\u00e0 su di esso lo strato di arriccio, in modo che le superfici risultino perfettamente piane ed uniformi senza ondulazioni. Le superfici controllate con staggia di legno o di alluminio ed a perfetto filo, ruotata per 180\u00b0, dovranno combaciare in ogni punto con la staggia. La superficie a vista dovr\u00e0 essere perfettamente finita a frattazzo, in modo che l'intonaco si presenti con grana fissa e senza saldature, sbavature o altro difetto. La rifinitura va fatta con intonachino a grana finissima disteso con frattazzo, oppure pu\u00f2 essere rifinito con frattazzo in spugna per rendere la superficie uniforme ed a effetto rustico a buccia d'arancia.\nAl giorno d'oggi in molti cantieri edili si intonaca con un composto a secco detto premiscelato, per mezzo di macchine intonacatrici o anche manualmente. Inoltre, esistono robot intonacatori alimentati dalle sopracitate intonacatrici (pompe mescolatrici in continua di polvere di calce, cemento o gesso e additivi detto premiscelato con acqua). L'intonaco premiscelato pu\u00f2 essere formato da vari composti, base calce-cemento, gesso-calce, calce-cemento fibrorinforzato, eccetera. L'intonaco permette di realizzare anche tecniche pittoriche molto raffinate come l'affresco, spesso di difficile realizzazione a causa della velocit\u00e0 di presa del materiale in opera."}
{"id": "63311", "revid": "78273", "url": "https://it.wikipedia.org/wiki?curid=63311", "title": "Infarto miocardico", "text": ""}
{"id": "63316", "revid": "1762097", "url": "https://it.wikipedia.org/wiki?curid=63316", "title": "Dinastia giulio-claudia", "text": "Con dinastia giulio-claudia si indica la famiglia alla quale appartenevano i primi cinque imperatori romani, che governarono l'impero dal 27 a.C. al 68 d.C., quando l'ultimo della linea, Nerone, si suicid\u00f2 aiutato da un liberto.\nLa dinastia viene cos\u00ec chiamata dal \"nomen\" (il nome di famiglia) di due imperatori: Gaio Giulio Cesare Ottaviano (l'imperatore Augusto), adottato da Giulio Cesare e dunque membro della \"gens\" Iulia, il primo imperatore della famiglia e fondatore dell'impero, e Tiberio Claudio Cesare Germanico (Claudio), quarto imperatore e membro della \"gens\" Claudia, primo tra i Principi a non essere adottato nella \"gens Iulia\", poich\u00e9 il suo predecessore, Caligola, aveva estinto la linea adottiva.\nPrincipi e imperatori (27 a.C.-68 d.C.).\nAugusto (27 a.C.-14 d.C.).\nNato come Gaio Ottavio Turino, fu poi adottato nella gens Iulia e il Senato gli confer\u00ec il titolo di \"Augustus\" il 16 gennaio 27 a.C.; da quel momento fu quindi noto come Gaio Giulio Cesare Augusto, mentre il suo nome ufficiale divent\u00f2 \"Imperator Caesar Divi filius Augustus\" (nelle epigrafi ). Nel 23 a.C. gli fu riconosciuta la \"tribunicia potestas\" e l\"Imperium proconsulare\" a vita, mentre nel 12 a.C. divenne Pontefice Massimo.\nRest\u00f2 al potere sino alla morte, e il suo principato fu il pi\u00f9 lungo della Roma imperiale (44 anni dal 30 a.C., 37 anni dal 23 a.C. al 14 d.C.).\nL'et\u00e0 di Augusto rappresent\u00f2 un momento di svolta nella storia di Roma e il definitivo passaggio dal periodo repubblicano al principato. La rivoluzione dal vecchio al nuovo sistema politico contrassegn\u00f2 anche la sfera economica, militare, amministrativa, giuridica e culturale.\nAugusto, negli oltre quarant'anni di principato, introdusse riforme d'importanza cruciale per i successivi tre secoli:\nTiberio (14-37 d.C.).\nDiscendente della gens Claudia, alla nascita ebbe il nome di Tiberio Claudio Nerone (\"Tiberius Claudius Nero\"). Fu adottato da Augusto nel 4, ed il suo nome mut\u00f2 in Tiberio Giulio Cesare (\"Tiberius Iulius Caesar\"); alla morte del padre adottivo, il 19 agosto 14 d.C., ottenne il nome di Tiberio Giulio Cesare Augusto (\"Tiberius Iulius Caesar Augustus\") e pot\u00e9 succedergli ufficialmente nel ruolo di \"princeps\", sebbene gi\u00e0 dall'anno 12 fosse stato associato nel governo dell'impero.\nIn giovent\u00f9 Tiberio si distinse per il suo talento militare conducendo brillantemente numerose campagne lungo i confini settentrionali dell'Impero e in Illirico. Dopo un periodo di volontario esilio sull'isola di Rodi, rientr\u00f2 a Roma nel 4 e condusse altre spedizioni in Illirico e in Germania, dove pose rimedio alle conseguenze della battaglia di Teutoburgo. Asceso al trono, oper\u00f2 alcune importanti riforme in ambito economico e politico, e pose fine alla politica di espansione militare, limitandosi a mantenere sicuri i confini grazie anche all'opera del nipote Germanico.\nDopo la morte di quest'ultimo, Tiberio favor\u00ec sempre pi\u00f9 l'ascesa del prefetto del pretorio Seiano, allontanandosi da Roma per ritirarsi nell'isola di Capri. Quando il prefetto mostr\u00f2 di volersi impadronire del potere assoluto, Tiberio lo fece destituire e uccidere, ma evit\u00f2 ugualmente di rientrare nella capitale.\nTiberio fu duramente criticato dagli storici antichi, quali Tacito e Svetonio, ma la sua figura \u00e8 stata rivalutata dalla storiografia moderna come quella di un politico abile e attento.\nCaligola (37-41 d.C.).\nIl terzo imperatore di questa dinastia fu Caligola, che le fonti storiche pervenute hanno reso noto per la sua stravaganza, eccentricit\u00e0 e depravazione, tramandandone un'immagine di despota. L'esiguit\u00e0 delle fonti fa comunque di Caligola il meno conosciuto di tutti gli imperatori della dinastia.\nAl momento della morte di Tiberio, molti dei personaggi che avrebbero potuto succedergli erano stati brutalmente uccisi. Il successore pi\u00f9 logico (scelto anche da Tiberio) era Gaio (meglio conosciuto col nome di Caligola, per la sua abitudine di portare particolari sandali chiamati \"caligae\"), suo pronipote e figlio di Germanico. Caligola inizi\u00f2 il regno ponendo fine alle persecuzioni e bruciando gli archivi dello zio. Sfortunatamente, per\u00f2, cadde presto malato: gli storici successivi, probabilmente alterando in parte la verit\u00e0, riportano una serie di suoi atti insensati che avrebbero avuto luogo a partire dalla fine del 37. Pare, ad esempio, che avesse ordinato ai suoi soldati di invadere la Britannia, ma che avesse cambiato parere all'ultimo minuto, mandandoli invece a raccogliere conchiglie sulla riva del mare. Venne inoltre accusato di intrattenere rapporti incestuosi con le proprie sorelle.\nCelebre \u00e8 anche la sua presunta decisione di nominare senatore il suo cavallo \"Incitatus\", per esprimere disprezzo nei confronti dell'istituzione. Il suo ordine di erigere nel tempio di Gerusalemme una statua che lo raffigurasse, sebbene fosse di normale amministrazione nelle province orientali (in cui il culto riservato al sovrano aveva funzione di collante istituzionale), scaten\u00f2 l'opposizione degli Ebrei. Nel 41, Caligola cadde vittima di una congiura, assassinato dal comandante dei pretoriani Cassio Cherea. L'unico membro rimasto della famiglia imperiale era un altro nipote di Tiberio: Tiberio Claudio Druso Nerone Germanico, meglio noto come Claudio.\nClaudio (41-54 d.C.).\nNato col nome di Tiberio Claudio Druso e figlio di Druso maggiore e Antonia minore, era considerato dai suoi contemporanei come un candidato improbabile al ruolo di imperatore, soprattutto in considerazione di una qualche infermit\u00e0 da cui era affetto, tanto che la sua famiglia lo tenne lontano dalla vita pubblica fino all'et\u00e0 di quarantasette anni, quando tenne il consolato assieme al nipote Caligola.\nFu probabilmente questa infermit\u00e0 e la scarsa considerazione politica di cui godeva che gli permisero di sopravvivere alle purghe che colpirono molti esponenti della nobilt\u00e0 romana durante i regni di Tiberio e Caligola: alla morte di quest'ultimo, Claudio divenne imperatore proprio in quanto unico maschio adulto della dinastia giulio-claudia.\nMalgrado la mancanza di esperienza politica, Tiberio Claudio Cesare Augusto Germanico, questo il nome adottato dopo l'acclamazione ad imperatore, dimostr\u00f2 notevoli qualit\u00e0: fu un abile amministratore, un grande patrono dell'edilizia pubblica, espansionista in politica estera (sotto il suo comando si ebbe la conquista della Britannia) e un instancabile legislatore, che presiedeva personalmente i tribunali e che giunse a promulgare venti editti in un giorno. Tuttavia, la sua posizione era resa poco sicura dall'opposizione della nobilt\u00e0, cosa che condusse Claudio a mettere a morte molti senatori. Claudio dovette anche sopportare molte disgrazie nella vita privata: una di queste potrebbe essere stata all'origine del suo assassinio.\nLa fama di Claudio presso gli storici antichi non fu certo positiva, al contrario tra i moderni molte delle sue opere furono rivalutate.\nNerone (54-68 d.C.).\nUltimo di questa importante dinastia fu Nerone. Nato con il nome di Lucio Domizio Enobarbo, fu il quinto ed ultimo imperatore della dinastia Giulio-Claudia il quale, succedendo a suo padre adottivo Claudio nell'anno 54, govern\u00f2 per quattordici anni fino al suicidio avvenuto all'et\u00e0 di trent'anni.\nPer la sua politica favorevole al popolo fu inviso alla classe aristocratica, motivo per cui ne fu tramandata un'immagine di tiranno, parzialmente rivista dalla maggioranza degli storici moderni, i quali ritengono che non fosse n\u00e9 pazzo - come lo descrissero alcune fonti - n\u00e9 particolarmente crudele, ma che i suoi comportamenti fossero simili a quelli di altri imperatori non ugualmente giudicati, anche se il suo comportamento ebbe certamente qualche eccesso e stravaganza; inoltre fu accusato del grande incendio di Roma, fatto da cui gli studiosi moderni tendono a discolparlo.\nInizialmente, Nerone lasci\u00f2 il governo di Roma a sua madre, al prefetto dei pretori Afranio Burro, Seneca e Petronio. Tuttavia, divenendo adulto, il suo desiderio di potere aument\u00f2: fece giustiziare la madre ed i tutori. Durante il suo regno ci fu una serie di rivolte e ribellioni in tutto l'Impero: in Britannia, Armenia, Partia e Giudea. L'incapacit\u00e0 di Nerone di gestire le ribellioni e la sua sostanziale incompetenza divennero rapidamente evidenti fino a che nel 68, quando perfino la guardia Imperiale lo abbandon\u00f2, Nerone si suicid\u00f2. L'anno 69 (noto come l'anno dei quattro Imperatori) fu un anno di guerra civile, con gli Imperatori Galba, Otone, Vitellio e Vespasiano al trono in rapida successione. Alla fine dell'anno, Vespasiano riusc\u00ec a consolidare il suo potere come Imperatore di Roma."}
{"id": "63321", "revid": "287204", "url": "https://it.wikipedia.org/wiki?curid=63321", "title": "Acne professionale", "text": "Per acne professionale si intende una dermatosi, che si manifesta come eruzione acneiforme, causata dalla costante e prolungata esposizione a particolari sostanze chimiche di comune utilizzo in alcuni ambiti lavorativi. La malattia fa parte della pi\u00f9 ampia categoria delle dermatosi professionali, la cui definizione esula dall'ambito medico-diagnostico e fa riferimento essenzialmente a termini legali circa le norme di tutela del lavoratore.\nEziologia.\nL'acne professionale, come l\"acne venenata\", rientra nella categoria delle acni esogene o indotte, ovvero causate da agenti esterni all'organismo che possono comprendere sia sostanze chimiche che fattori ambientali meccanici e fisici La patologia \u00e8 tipica nei lavoratori che maneggiano sostanze come catrame, oli minerali, lubrificanti e idrocarburi aromatici alogenati.\nI settori industriali pi\u00f9 frequentemente interessati sono l'estrazione e raffinazione petrolifera, la produzione della gomma, la produzione di erbicidi.\nManifestazioni.\nTendenzialmente l'acne si manifesta con la formazione di papulo-pustole bruno-rossastre a carico dei follicoli pilosebacei, ma a seconda dei casi possono presentarsi anche eruzione di comedoni e/o lesioni cistiche color giallo paglierino. Tra le forme di acne professionale pi\u00f9 frequenti si hanno l\"acne da oli lubrificanti\", la \"cloracne\" e l\"acne da catrame minerale\"."}
{"id": "63322", "revid": "125286271", "url": "https://it.wikipedia.org/wiki?curid=63322", "title": "Albero genealogico giulio-claudio", "text": "La dinastia giulio-claudia dell'Impero romano ha un albero genealogico complicato da diversi matrimoni tra i membri della Gens Iulia e quelli della Gens Claudia.\nParentele di Giulio Cesare.\nDi questa famiglia, cui appartengono i primi cinque imperatori romani, faceva parte Giulio Cesare (100 a.C.-44 a.C.). Alcuni ritengono erroneamente che sia stato il primo imperatore, ma il suo potere venne sanzionato con il titolo di dittatore a vita nel 45 a.C., e venne assassinato l'anno dopo.\nEra figlio di Gaio Giulio Cesare (morto nell'85 a.C.) e di Aurelia Cotta, della \"\"gens\" Aurelia\".\nDopo un primo fidanzamento, che forse non arriv\u00f2 al matrimonio, con Cossuzia, si spos\u00f2 con Cornelia, figlia di Lucio Cornelio Cinna, poi con Pompea, figlia di Pompeo Rufo e di Cornelia, figlia di Silla; Pompea, perci\u00f2, era nipote di Silla. Ultima moglie fu Calpurnia, figlia di Lucio Calpurnio Pisone.\nDa Cornelia ebbe una figlia, Giulia (76-54 a.C.), data in sposa nel 59 a.C. a Pompeo (106-48 a.C.).\nEbbe due sorelle, entrambe di nome Giulia. La maggiore, morta forse giovane e probabilmente madre di due dei nipoti di Cesare menzionati insieme ad Ottaviano nel suo testamento, ovvero Lucio Pinario e Quinto Pedio, probabilmente frutto di due diversi matrimoni.\nLa sorella minore Giulia, morta nel 51 a.C., spos\u00f2 Marco Azio Balbo, da cui ebbe due figlie, nipoti di Giulio Cesare, Azia maggiore ed Azia minore: la prima and\u00f2 in sposa a Gaio Ottavio e fu madre di Ottavia minore e di Ottaviano, il futuro Augusto, entrambi pronipoti di Cesare. La sorella, Azia minore, aveva invece sposato Lucio Marcio Filippo.. Filippo dal primo matrimonio aveva avuto una figlia: Marcia, altra pronipote di Cesare,e che spos\u00f2 giovanissima Marco Porcio Catone Uticense, poi il ricco oratore Quinto Ortensio Ortalo, al quale diede due figli; alla morte di Ortensio nel 50 a.C. ritorn\u00f2 nuovamente con il precedente marito Catone e dopo la morte di questi nel 46 a.C. spos\u00f2 ancora Paolo Fabio Massimo.\nParentele di Ottaviano Augusto.\nDopo la morte di Cesare, prese il potere il figlio di Gaio Ottavio e di Azia, suo pronipote, Ottaviano (63 a.C.-14 d.C.), da lui adottato e scelto come erede. Nel 27 a.C. il senato gli confer\u00ec il titolo onorifico di Augusto e lo rese il primo vero imperatore della storia di Roma.\nOttaviano aveva sposato prima Clodia Pulcra, e poi Scribonia, da cui ebbe l'unica figlia naturale, Giulia (39 a.C.-14 d.C.).\nSpos\u00f2 poi nel 38 a.C. Livia Drusilla (57 a.C.-29 d.C.), gi\u00e0 moglie di Tiberio Claudio Nerone (morto nel 33 a.C.) e madre di Tiberio (42 a.C.-37 d.C.) e di Druso maggiore (38-9 a.C.).\nLa sorella Ottavia minore (69-11 a.C.) aveva sposato in prime nozze Gaio Claudio Marcello, e successivamente Marco Antonio (83-30 a.C.), da cui ebbe le figlie Antonia maggiore (nata nel 39 a.C.), andata in sposa a Lucio Domizio Enobarbo (morto nel 25 d.C.), e Antonia minore (36 a.C.-37 d.C.).\nDal primo matrimonio di Ottavia erano invece nate due figlie (Claudia Marcella maggiore e Claudia Marcella minore) e Marco Claudio Marcello (43-23 a.C.), a cui Augusto diede in sposa la figlia Giulia, pensando di sceglierlo come suo successore.\nUna sorellastra, anch'essa di nome Ottavia, figlia di primo letto del padre Gaio Ottavio, spos\u00f2 Sesto Appuleio e gli diede un figlio omonimo, console nel 29 a.C..\nDopo la prematura morte di Marcello, Giulia venne data in sposa a Marco Vipsanio Agrippa (63-12 a.C.). Da questo matrimonio nacquero Gaio Cesare (20 a.C.-4 d.C.), Giulia minore (o Vipsania Giulia Agrippina) (19 a.C.-28 d.C.) sposa di Lucio Emilio Paolo, Lucio Cesare (17 a.C.-2 d.C.), Agrippina maggiore (14 a.C.-33 d.C.) e Marco Vipsanio Agrippa Postumo (12 a.C.-14 d.C.).\nAugusto adott\u00f2 nel 17 a.C. come figli ed eredi i due nipoti pi\u00f9 grandi, Gaio e Lucio Cesare, e solo dopo la loro morte sceglier\u00e0 infine come successore il figliastro Tiberio, a cui era andata sposa Giulia in terze nozze. Per sposare Giulia, Tiberio fu costretto a divorziare dalla prima moglie Vipsania (42 a.C.-20 d.C.), figlia di Agrippa e della sua prima moglie, Claudia Marcella maggiore, figlia di primo letto di Ottavia minore.\nParentele di Tiberio.\nTiberio succedette dunque ad Augusto alla sua morte nel 14 d.C.\nIl fratello, Druso maggiore aveva sposato Antonia minore, figlia di Marco Antonio e di Ottavia minore, sorella di Augusto, e aveva avuto come figli Germanico (15 a.C.-19 d.C., adottato come successore da Tiberio secondo il volere di Augusto nel 4 d.C.), il futuro imperatore Claudio (10 a.C.-54 d.C.) e Claudia Livilla (13 a.C.-31 d.C.).\nQuest'ultima spos\u00f2 prima Gaio Cesare, figlio di Giulia e di Agrippa e nipote di Augusto, e poi Druso minore, (15 a.C.-23 d.C.), il figlio che Tiberio aveva avuto dalla prima moglie Vipsania. Druso e Claudia Livilla ebbero come figli Giulia Livia (5-43 che spos\u00f2 in prime nozze il figlio maggiore di Germanico, Nerone Cesare, e poi un certo Rubellio Blando), Germanico Gemello (19-23) e Tiberio Gemello (19-38).\nGermanico invece aveva sposato Agrippina maggiore, figlia di Giulia e di Agrippa e nipote di Cesare, ed ebbe come figli Nerone Cesare (6-31) sposato a Giulia Livilla, figlia di Druso minore, Druso Cesare (8-33, sposato a Emilia Lepida, figlia di Giulia minore, a sua volta figlia di Giulia e di Agrippa, Gaio Cesare (Caligola, 12-41), Agrippina minore (15-59), Giulia Drusilla (16-38, sposata prima a Lucio Cassio Longino e poi a Marco Emilio Lepido), e Giulia Livilla (17-42, sposata a Marco Vinicio).\nParentele di Caligola.\nAlla morte di Tiberio gli succedette il giovane Gaio Cesare, detto Caligola, figlio del nipote Germanico.\nCaligola ebbe quattro mogli; Giunia Claudilla, Livia Orestilla, Lollia Paolina, gi\u00e0 sposata a Publio Memmio Regolo, e infine Milonia Cesonia, che gli diede l'unica figlia Giulia Drusilla (39-41).\nParentele di Claudio.\nA Caligola succedette lo zio Claudio, figlio del fratello di Tiberio, Druso maggiore.\nDopo Plauzia Urgulanilla (che gli diede i figli Druso Claudio, morto in giovane et\u00e0, e Claudia, non riconosciuta come figlia) ed Elia Petina (che gli diede la figlia Antonia), spos\u00f2 Valeria Messalina (25-48), imparentata anche lei con la famiglia.\nMessalina era infatti figlia di Valerio Messalla Barbato e di Domizia Longina, a sua volta figlia di Lucio Domizio Enobarbo e di Antonia maggiore, sorella della madre di Claudio e figlia di Ottavia minore e Marco Antonio. Messalina diede a Claudio i due figli, Claudia Ottavia (40-62) e Britannico (41-62).\nIn quarte nozze Claudio sposer\u00e0 poi Agrippina minore, sua nipote, figlia del fratello Germanico e sorella di Caligola, che aveva sposato in prime nozze Gneo Domizio Enobarbo (morto nel 39), figlio di Antonia maggiore (e fratello della madre di Messalina) e cugino di Claudio, e in seconde nozze Gaio Passieno Crispo. Dal primo matrimonio Agrippina aveva avuto il figlio Nerone (Lucio Domizio Enobarbo 37-68), a cui Claudio diede in moglie la figlia Claudia Ottavia.\nParentele di Nerone.\nNerone succedette quindi a Claudio. Dopo Claudia Ottavia, la figlia di Claudio, si spos\u00f2 con Poppea (morta nel 65) e quindi con Statilia Messalina. Ebbe da Poppea un'unica figlia, Claudia Augusta, morta ancora in fasce nel 63. Alla sua morte, nel 68, termina la dinastia giulio-claudia."}
{"id": "63323", "revid": "270833", "url": "https://it.wikipedia.org/wiki?curid=63323", "title": "La difesa della razza", "text": "La difesa della razza fu un quindicinale italiano diretto fin dal primo numero (5 agosto 1938) da Telesio Interlandi e venne stampato, con cadenza regolare, fino al 1943 (l'ultimo numero, il 117\u00ba, risulta uscito il 20 giugno 1943) dalla casa editrice Tumminelli di Roma. Esso fu il principale strumento antisemita del regime fascista, destinato a promuovere le leggi razziali fasciste.\n\"La difesa della razza\" \u00e8 stata la rivista pi\u00f9 famosa del razzismo fascista,\u00a0sotto il controllo del Ministero della cultura popolare, con il\u00a0preciso scopo di elaborare e di divulgare una dottrina\u00a0\"scientifica\" della razza che giustificasse agli occhi dell\u2019opinione pubblica italiana la politica coloniale e, soprattutto,\u00a0l'antisemitismo di stato. L'obiettivo era di persuadere gli italiani che il colonialismo, l'eugenetica, il divieto dei matrimoni misti e le leggi razziali fossero scelte politiche legittimate dalle leggi di Natura. \nL'anno sulla copertina decorse dalla marcia su Roma (28 ottobre 1922). Nel corso degli anni le pagine della rivista diminuirono progressivamente a causa della mancanza di utili derivanti dalla vendita del periodico: il rotocalco raggiunse un numero massimo di sessantaquattro pagine (nei numeri destinati agli approfondimenti) e uno minimo di quattro nel numero del 5 aprile 1943, consegnato alle stampe incompleto (se si considera la numerazione delle pagine interne avrebbe dovuto raggiungere almeno la ventina di pagine).\nContenuto.\n\"La difesa della razza\" proponeva dei resoconti infondati e delle idee prive di fondamento sostenenti la superiorit\u00e0 della \"razza ariana\" alla quale gli italiani sarebbero dovuti appartenere. La rivista ebbe anche lo scopo di fomentare le paure dei lettori su delle presunte \"contaminazioni biologiche\" che sarebbero avvenute qualora gli italiani si fossero riprodotti assieme alle \"razze inferiori\" (con le quali l'Italia imperiale era venuta in quell'epoca a contatto).\nNelle pubblicazioni furono esaltate molte teorie del complotto completamente prive di fondamento e il pi\u00f9 delle volte gi\u00e0 smentite, come quella dei Protocolli dei Savi di Sion (un falso documentale, diffuso agli inizi del XX secolo dalla polizia segreta zarista col preciso intento di diffondere l'antisemitismo verso gli ebrei nell'Impero russo, il quale vedava gli ebrei e i massoni coinvolti in un diabolico piano per il dominio del mondo).\nGli articolisti trattarono anche, in chiave minore, il tema dell'omosessualit\u00e0, etichettandola come un qualcosa che \u201cviola le leggi della natura\u201d e il comunismo (o bolscevismo) ritenuto come una delle principali sciagure dell'umanit\u00e0.\nCopertine e illustrazioni.\nL'estetica della rivista risulta estremamente mutevole nel colore e nel soggetto ritratto fino allo stile utilizzato (scultura, caricatura, fotografia, pittura, illustrazione...).\nI soggetti maggiormente rappresentati sono: individui o popoli ritenuti biologicamente e/o culturalmente inferiori (ebrei, zingari, rumeni, inglesi, statunitensi, neri, arabi, russi...), bambini/ragazzi o famiglie ariane, l'impero coloniale italiano, il Regio Esercito, il Partito Nazionale Fascista, le armi ritratte come oggetti di culto, le glorie e i motivi di vanto dell'Italia nonch\u00e9 l'arte ellenistica (solitamente vittoriosa sull'arte africana o degenerata).\nL'unico artista degno di nota che collabor\u00f2 per la rivista fu Bepi (Giuseppe) Fabiano, autore di sette copertine e di quattro illustrazioni interne. Il resto delle illustrazioni fu ripreso, da parte della redazione, in maniera amatoriale o da altre opere di natura scientifica o artistica (anche dell'ambito cinematografico).\nStruttura.\nLa rivista, composta mediamente da diverse decine di pagine, si divise, dal principio, in quattro macro sezioni (riportante anche sulla copertina): scienza, documentazione, polemica e questionario (sebbene quest'ultimo apparse per la prima volta a partire dal sesto numero).\nNel corso degli anni le prime tre parti andarono perdendosi in favore di un assetto ripartito in singoli articoli e non pi\u00f9 in macro sezioni a differenza del questionario che rimase integrato fino all'ultimo numero.\nDella retorica del periodico un esempio lo possiamo trovare nel sesto numero della rivista dal titolo \"Sangue misto\":\nStoria della testata.\nNascita della rivista.\nBenito Mussolini, insieme alle leggi razziali contro gli ebrei, volle imprimere un cambiamento culturale al popolo italiano grazie alla forza della carta stampata come mezzo di comunicazione di massa e fu per questo motivo che ide\u00f2 la rivista \"La difesa della razza\". Per assolvere tale compito convoc\u00f2 egli stesso per un\u2019udienza, di cui non si hanno molte notizie a parte un breve comunicato, il quale apparve sulla stampa quotidiana, Telesio Interlandi (direttore del quotidiano \"Il Tevere\"), per affidargli la direzione del rotocalco. E fu proprio su \"Il Tevere\" che, in occasione della nascita della rivista, si istitu\u00ec un concorso, dal 12 al 13 settembre 1938, per la copertina della rivista e il vincitore, oltre a poter veder riprodotta l'immagine per tre numeri consecutivi del periodico, avrebbe ottenuto un premio di 1000 lire italiane.\nA partire dal 20 settembre 1938 il segretario di redazione del periodico fu Giorgio Almirante, che dopo la guerra divenne leader del MSI (Movimento Sociale Italiano).\nSebbene inizialmente la redazione fu situata in Largo Cavalleggeri 6, Roma, nel novembre del 1938 venne spostata al Palazzo Wedekind al 336 di Piazza Colonna, Roma, nei pressi di Palazzo Montecitorio e Palazzo Chigi.\nInizialmente fu il Ministero della Cultura Popolare a occuparsi della pubblicazione della rivista, fissando a copie la tiratura del periodico al prezzo popolare di una lira italiana a copia (ritenuto da molti eccessivamente basso considerando le spese). L'alta tiratura, il prezzo basso per una singola copia e l\u2019affitto dei lussuosi locali della sede editoriale ebbero l'effetto di far rapidamente lievitare i costi della rivista che tra il 15 agosto 1938 e il 30 giugno 1939 incominci\u00f2 a registrare forti perdite.\nSostegno alle leggi razziali.\nCon la sua nascita la rivista si vide promotrice e divulgatrice delle leggi razziali fasciste (anche se, in forma ridotta e anonima, esse vennero precedentemente annunciate su \"Il Giornale d'Italia\" il 14 luglio 1938 con un articolo intitolato \"Il Fascismo e i problemi della razza\".\nLa pubblicazione del \"Manifesto della Razza\" vide illustrati in 10 punti l'importanza del razzismo e la superiorit\u00e0 della razza italiana; il tutto fu accompagnato da diverse illustrazioni grafiche che avevano lo scopo di semplificare la comprensione delle leggi razziali fasciste.\nLa post-verit\u00e0 e il diritto alla falsificazione.\nNel suo secondo numero il rotocalco riprese dalla testata tedesca \"Berliner Illustrierte Zeitung\" una fotografia di un arruolamento di minatori africani presentandola pur tuttavia come una testimonianza, avuta di prima mano, della spregiudicatezza della democrazia francese disposta addirittura a raggranellare i \"negri\" delle proprie colonie nelle proprie armate, segno del basso tasso di natalit\u00e0 dei francesi.\nDiversi giornali olandesi e francesi presero visione delle accuse e per tutta risposta denunciarono il grossolano abbaglio dalla rivista che di rimando, nel marzo del 1939, ammise, in forma anonima, il falso ma nel farlo rivendic\u00f2 il proprio diritto alla falsificazione con un articolo dal titolo \"Un falso che dice la verit\u00e0\":\nAnche dopo quell'evento la redazione continu\u00f2 a falsificare o travisare, in buona o mala fede, ulteriori immagini e fotografie come quella della Venere Ottentotta dichiarando come, a differenza di ci\u00f2 che era gi\u00e0 dato per assodato all'epoca, la sua particolare anatomia non derivasse da un incrocio tra gruppi etnici africani ma da un incrocio tra la razza bianca e quella nera; nel fare ci\u00f2 caddero anche nel pesante errore di asserire che il disegno preso in considerazione, risalente ai primi dell\u2019Ottocento, fosse una fotografia (probabilmente al fine di darne una parvenza pi\u00f9 autorevole sotto l'aspetto dell'autenticit\u00e0 visiva). In risposta al fatto l'etnografo Lidio Cipriani scrisse all'antropologo Guido Landra (entrambe firme della rivista): \u201cQuando esce il nuovo numero della \"Difesa della Razza\"? Cercate che non vi siano altri sfondoni come quello della Venere Ottentotta\u201d.\nAnni successivi.\nFinanze in crisi.\nGi\u00e0 nel primo anno di gestione della rivista si cont\u00f2 un deficit di 1.115.687 lire. Nel secondo semestre del 1940 venne presa la decisione di ridurne notevolmente la tiratura, da a copie (delle quali circa 9000 distribuite come omaggi o per abbonamenti), nel tentativo di abbatterne i pesanti costi, ma la mossa non miglior\u00f2 in modo significativo le finanze. Dal primo dicembre 1940 la gestione operativa venne assegnata direttamente alla Tumminelli editore, la casa editrice adibita fin dal principio alla stampa del periodico. Nel tentativo di contenerne i costi il numero delle pagine venne ridotto mediamente da 48 a 32 (arrivando poi, verso la fine del ciclo vitale della rivista, alla ventina) ma nonostante ci\u00f2 i bilanci non diedero nessun segnale di miglioramento e il Ministero della Cultura Popolare dovette continuare a sovvenzionare il progetto politico-propagandistico nel tentativo di non farlo fallire.\nUna denuncia della disastrosa situazione gestionale pervenne a Celso Luciano, capogabinetto del Ministero della Cultura Popolare, da Carlo Barduzzi dopo esser stato licenziato, nell'agosto del 1940, dal suo ruolo di redazione. Egli infatti pose l'attenzione sulle scarse capacit\u00e0 organizzative del direttore Telesio Interlandi, evidenziandone l'inutile sperpero di denaro:\nLa guerra e la psicosi anti-ebraica.\nNonostante il gi\u00e0 presente antisemitismo sistemico della testata dopo l'entrata in guerra da parte dell'Italia, accanto alle potenze dell'Asse, la propaganda antisemita divenne pi\u00f9 violenta addebitando agli ebrei gran parte delle responsabilit\u00e0 del conflitto e continuando a mettere in guarda gli italiani dai rischi del \"meticciato\" ritrovando nel razzismo sistemico l'unico presunto antidoto rispetto alle contaminazioni sociali.\nCon il procedere del conflitto si esacerb\u00f2 anche il profondo clima di paranoia anti-giudaica che vedeva gli ebrei in combutta con gli inglesi: se questi ultimi furono dichiaratamente il nemico sul fronte bellico, gli ebrei, in linea con la linea cospirazionista della redazione, vennero etichettati come onnipresenti spie.\nChiusura.\nCoincidentemente al crollo dei consumi causati dalla seconda guerra mondiale la rivista vide diminuire i propri proventi pubblicitari. Questo evento, insieme alla situazione finanziaria gi\u00e0 critica delle testata, contribu\u00ec alla chiusura del periodico il cui ultimo numero risale al 20 giugno 1943.\nIn seguito alla chiusura la sede della rivista, il Palazzo Wedekind, fu per un breve lasso di tempo, dal settembre del 1943 fino alla liberazione di Roma, sede dei fascisti romani; nel 1945 divenne la sede del quotidiano \"Il Tempo\".\nIndice pubblicazioni, articoli e autori.\nNei suoi 5 anni di vita e 117 volumi il periodico cont\u00f2 su illustri firme quali: il redattore della rivista Giorgio Almirante, gli antropologi Guido Landra e Lidio Cipriani, il medico e politico Nicola Pende, l'esperto in statistica Franco Rodolfo Savorgnan, il biologo ed esploratore Edoardo Zavattari, l'allora ministro di grazia e giustizia del Regno d'Italia Arrigo Solmi e i filosofi Sabato Visco e Julius Evola.\nQuest'ultimo venne cacciato dal quindicinale nel 1942 con l'accusa di essere \"comunista\" e \"anti-razzista\" in quanto fautore di un razzismo \"esoterico\" e puramente \"spirituale\", quindi non \"biologico\", anche se la motivazione maggiormente accreditata \u00e8 da ricercarsi in diverse pressioni esercitate da parte di alcuni esponenti della Chiesa cattolica alla dirigenza del periodico; pressioni che furono presumibilmente spinte dal timore che il suo spiritualismo potesse diventare, un giorno, una minaccia alla loro egemonia nell'ambito del sovrannaturale e dell'anima.\nMercato pubblicitario.\nSebbene il periodico avesse una forte connotazione razzista e antisemita pot\u00e9 vantare (prima della guerra e della conseguente crisi editoriale) tra le proprie pubblicit\u00e0 quelle di grandi marchi appartenenti a imprese italiane come Alfa Romeo, Fiat, Banca commerciale italiana, Istituto Nazionale delle Assicurazioni, Banco di Sicilia e Radio Balilla.\nDopo la chiusura.\nDigitalizzazione della rivista.\nI numeri completi de \"La difesa della razza\" furono digitalizzati e resi disponibili presso i siti \"Digiteca\" (tramite immagini separate) e \"Digital Collections\" (in formato PDF).\nNel 2015 EFFEPI realizz\u00f2 l'audiolibro \"La difesa della razza. La collezione completa (Anni I-VI)\" in 6 CD-ROM, contenente tutti i numeri della rivista.\nCitazioni.\nSia nel primo numero del 2007 che in quello dell'ottobre 2018 la rivista dell'ANPI \"Patria Indipendente\" decise di riproporre, in uno speciale, il primo numero de \"La difesa della razza\". Il 30 settembre 2018 il settimanale \"L'Espresso\" pubblic\u00f2 un numero di essa con la copertina che riprendeva quella del primo volume della rivista con l'intento di denunciarne un parallelo tra le allora leggi razziali fasciste e il recente decreto sicurezza voluto dall'allora ministro dell'Interno italiano Matteo Salvini.\nProgramma televisivo.\nNel 2018 il nome della rivista ispir\u00f2 \"La difesa della razza\", inchiesta di 6 puntate condotta da Gad Lerner sul razzismo e l'antisemitismo presenti in Italia."}
{"id": "63325", "revid": "308843", "url": "https://it.wikipedia.org/wiki?curid=63325", "title": "Acne sifilitica", "text": ""}
{"id": "63328", "revid": "8432", "url": "https://it.wikipedia.org/wiki?curid=63328", "title": "Acne giovanile", "text": ""}
{"id": "63329", "revid": "8432", "url": "https://it.wikipedia.org/wiki?curid=63329", "title": "Acne polimorfa giovanile", "text": ""}
{"id": "63330", "revid": "767487", "url": "https://it.wikipedia.org/wiki?curid=63330", "title": "Galliano (gruppo musicale)", "text": "I Galliano erano un gruppo musicale acid jazz londinese, nato verso il 1989, che ha raggiunto l'apice del successo nel 1994 con l'album \"The Plot Thickens\", che fonde generi musicali quali jazz rap e soul.\nNel 1997, Rob Gallagher lasci\u00f2 ufficialmente il gruppo provocando cos\u00ec lo scioglimento del medesimo, per proseguire la propria carriera con altri progetti musicali, tra cui i \"Two Banks of Four\"."}
{"id": "63331", "revid": "4507", "url": "https://it.wikipedia.org/wiki?curid=63331", "title": "Poliptoto", "text": ""}
{"id": "63338", "revid": "767487", "url": "https://it.wikipedia.org/wiki?curid=63338", "title": "Oscar Larrauri", "text": "Campione europeo di Formula 3 nel 1982, nella stagione 1988 ha partecipato all'intero campionato Formula 1 con la scuderia italo-svizzera Eurobrun, mentre l'anno successivo ha preso parte solo ad alcune gare del campionato sostituendo Gregor Foitek alla guida dell'Eurobrun.\nCarriera.\nLe formule minori.\nLarrauri si interess\u00f2 al mondo dell'automobilismo a vent'anni, quando, insieme ad alcuni amici, acquist\u00f2 una monoposto per partecipare ad alcune gare locali. Visti i buoni risultati ottenuti, prese parte ad alcune gare in Europa, al termine delle quali riusc\u00ec ad accaparrarsi alcuni sponsor, tra cui Marlboro e Coca Cola e concluse un contratto con Guido Forti e la Forti Corse, con cui vinse il campionato argentino di Formula 3 del 1979. Durante il 1980, poi, avvenne anche l'incontro con il manager italiano Paolo Pavanello che il pilota riteneva fondamentale nella sua crescita. Dopo alcuni anni di permanenza in F3 europea nel 1982 vinse il titolo, sbaragliando la concorrenza.\nIl mancato passaggio in Formula 1.\nPer la stagione 1983 di Formula 1 si ipotizz\u00f2 un suo passaggio alla massima serie automobilistica ed effettivamente pareva che il pilota, grazie all'appoggio di un grosso sponsor, dovesse debuttare con la Ligier, ma, improvvisamente, il suo sponsor si tir\u00f2 indietro e Larrauri si ritrov\u00f2 senza contratto. Prese quindi contatti con Gian Carlo Minardi, che gli offr\u00ec una delle sue vetture per partecipare al campionato di Formula 2, ma la scarsit\u00e0 di fondi gli imped\u00ec di terminare la stagione. Prese quindi parte al Campionato mondiale Endurance senza conseguire risultati rilevanti.\nGli anni successivi e l'esordio in F1.\nNegli anni seguenti il pilota argentino continu\u00f2 a gareggiare nelle serie minori dell'automobilismo senza pi\u00f9 conseguire i risultati precedenti. Solo nel 1988 pot\u00e9 debuttare in Formula 1 con il team Eurobrun. Vista la scarsa competitivit\u00e0 del mezzo varie volte non riusc\u00ec a qualificarsi e il suo miglior risultato fu un tredicesimo posto. Terminata a fine 1989 la sua esperienza nella massima serie si dedic\u00f2 alle competizioni a ruote coperte."}
{"id": "63340", "revid": "1573940", "url": "https://it.wikipedia.org/wiki?curid=63340", "title": "Demodex", "text": "Demodex \u00e8 un genere di Acari, unico genere della famiglia Demodicidae\nDescrizione.\nLe specie parassite comprese nel genere sono di piccole dimensioni (0,3-0,5\u00a0mm) e presentano un corpo vermiforme, costituito da una parte anteriore rostrata ed una posteriore cilindrica avente otto piccoli arti.\nBiologia.\n\"Demodex\" vive come commensale nella sostanza adiposa delle ghiandole sebacee e dei follicoli piliferi della maggior parte dei mammiferi, uomo compreso, posizionandosi in maniera caratteristica con la testa rivolta verso il basso, senza di norma manifestare predilezioni per determinate aree del corpo.\nQuando sono presenti in gran numero, possono portare a malattie della cute.\nTassonomia.\nComprende le seguenti specie:"}
{"id": "63341", "revid": "599013", "url": "https://it.wikipedia.org/wiki?curid=63341", "title": "Rubens Barrichello", "text": "Biografia.\nCome testimonia il cognome italiano, Rubens discende da immigrati italiani; i nonni infatti erano originari di Castello di Godego in provincia di Treviso.\nHa detenuto per dodici anni il record di Gran Premi disputati in Formula 1 (322), superato da Kimi R\u00e4ikk\u00f6nen nel Gran Premio dell'Eifel 2020.\nCarriera.\nGli esordi.\nBarrichello ha vinto 5 campionati kart in Brasile, prima di trasferirsi in Europa nel 1990 per gareggiare in Formula Opel Lotus. Ha vinto il campionato al primo tentativo, successo ripetuto l'anno successivo nel campionato britannico di Formula 3, battendo un giovane David Coulthard. A soli 19 anni di et\u00e0 era gi\u00e0 candidato a guidare in Formula 1: l'anno successivo ha partecipato al campionato di Formula 3000, terminando al terzo posto.\nFormula 1.\n1993-1996: Jordan.\nNel fu ingaggiato dalla nella massima formula. Barrichello esord\u00ec con una buona stagione, ottenendo due punti per il campionato.\nNel le cose migliorarono, ma per poco la sua carriera non fu stroncata da un grave incidente avvenuto durante le prove del tragico fine settimana di Imola, allorch\u00e9 la sua vettura decoll\u00f2 sui cordoli della \"Variante Bassa\", sbatt\u00e9 sulle reti di protezione e si cappott\u00f2 al suolo procurandogli la rottura del setto nasale e l'incrinatura di una costola; nell'urto, Barrichello sbatt\u00e9 pi\u00f9 volte la testa sui bordi dell'abitacolo e fu sottoposto a pesanti accelerazioni e decelerazioni, tali da fargli perdere i sensi. Il pronto intervento medico, che tra le altre cose gli liber\u00f2 la lingua permettendogli di tornare a respirare, riusc\u00ec a salvargli la vita. In ospedale ricevette la visita del suo amico e mentore Ayrton Senna, due giorni prima dell'incidente fatale di quest'ultimo sulla stessa pista.\nIl resto della stagione fu teso a un lento recupero, anche se riusc\u00ec comunque a conquistare la pole position a Spa-Francorchamps, all'epoca il pilota pi\u00f9 giovane a riuscirci (il record verr\u00e0 poi battuto da Fernando Alonso e, in seguito, da Sebastian Vettel). Il suo nome cominci\u00f2 a circolare come uno dei pi\u00f9 promettenti del \"circus\", attirando anche l'attenzione dei \"top team\"; tuttavia il brasiliano rimarr\u00e0 alla corte di Eddie Jordan fino al conseguendo vari piazzamenti a punti e ottenendo l'allora suo migliore risultato in carriera, il secondo posto nel Gran Premio del Canada 1995.\n1997-1999: Stewart.\nBarrichello lasci\u00f2 la Jordan nel per accasarsi alla neonata , dove ottenne come miglior risultato un secondo posto al Gran Premio di Monaco nella stagione di debutto e un settimo posto finale in classifica nel , anno in cui ottenne anche una pole position sul bagnato in Francia e tre terzi posti ai Gran Premi di San Marino, Francia e Europa.\n2000-2005: Ferrari.\nCon queste credenziali fu ingaggiato nel dalla come pilota titolare, prendendo il posto di Eddie Irvine che aveva lasciato la scuderia di Maranello per contrasti riguardanti il ruolo di prima guida. Finalmente riusc\u00ec a conquistare la sua prima vittoria in un gran premio (dopo 123 tentativi) in un Gran Premio di Germania caratterizzato da cambiamenti meteorologici e anche un'invasione di pista. Il brasiliano riusc\u00ec a recuperare dalla diciottesima posizione in griglia. La presenza di Barrichello ha contribuito all'assoluto dominio da parte della squadra italiana negli anni 2000.\nNel corso della sua permanenza alla Scuderia, essa si \u00e8 aggiudicata ininterrottamente il campionato costruttori e il campionato piloti con Michael Schumacher. In questo periodo \u00e8 arrivato due volte secondo nel mondiale ( e ), vincendo 9 gran premi. Nel fu protagonista di due episodi controversi. Al Gran Premio d'Austria Barrichello fu costretto da ordini di scuderia a rallentare sul traguardo, in modo da cedere la vittoria (e i punti mondiali extra) al compagno di squadra. La decisione fu ampiamente criticata dalla stampa internazionale e dal pubblico presente all'autodromo. Nello stesso anno, all'arrivo del Gran Premio degli Stati Uniti Schumacher rallent\u00f2 all'ultima curva per fare avvicinare Barrichello e ottenere un \"uno-due\" \"con il minor distacco possibile\", ma col risultato di farsi superare esattamente sulla linea dall'italo-brasiliano.\nNel ottenne la sua vittoria pi\u00f9 bella: a Silverstone comp\u00ec infatti una serie incredibile di sorpassi come raramente si sono visti nella Formula 1 di quegli anni. Nel arriv\u00f2 al secondo posto dietro il compagno di squadra Schumacher in sette delle prime tredici gare, per poi vincere il Gran Premio d'Italia e l'edizione inaugurale del Gran Premio di Cina e terminare al secondo posto nel campionato, sempre dietro Schumacher.\nNel corso del campionato , causa un sopraggiunto cambio di regolamenti, la competitivit\u00e0 del Cavallino si ridusse molto, lasciando Barrichello all'asciutto di vittorie e con il miglior risultato del 2\u00ba posto ottenuto nella gara inaugurale in Australia e negli Stati Uniti, quest'ultimo corso da sole 6 vetture. In quest'ultima occasione Barrichello fu superato in modo piuttosto energico dal compagno di squadra; questo e altri piccoli screzi contribuirono ad incrinare il rapporto tra il pilota brasiliano e la Ferrari, che s'interruppe al termine della stagione per far posto a un altro pilota di San Paolo, Felipe Massa.\n2006-2008: Honda.\nTerminata la lunga esperienza in Ferrari, nel Barrichello fu ingaggiato dalla , erede della scomparsa . Rubens chiuse il campionato al settimo posto assoluto con 30 punti. I suoi migliori risultati furono due quarti posti ottenuti a Monaco e in Ungheria. Il campionato fu molto negativo per Barrichello e per la Honda: a causa dell'assoluta mancanza di competitivit\u00e0 della vettura il pilota brasiliano non ottenne punti iridati per la prima volta nella sua lunga carriera, pur non ritirandosi mai nella prima parte di campionato.\nIn seguito ai risultati disastrosi della stagione precedente, nel la scuderia giapponese ingaggi\u00f2 il tecnico britannico Ross Brawn, che Barrichello aveva conosciuto alla Ferrari, e rinnov\u00f2 la fiducia ai piloti, ritenuti non responsabili degli scarsi risultati. Tuttavia, anche in questa stagione le prestazioni della Honda furono ben al di sotto delle aspettative; Barrichello ottenne un fortunato terzo posto nel Gran Premio di Gran Bretagna, aiutato dalla decisione, presa in accordo con Brawn, di montare gomme da bagnato estremo quando l'intensit\u00e0 della pioggia aument\u00f2, ma nel resto del campionato ottenne solo altri due piazzamenti a punti. L'evento pi\u00f9 importante della stagione del brasiliano fu battere il record di presenze nei Gran Premi di Formula 1, che apparteneva a Riccardo Patrese.\n2009: Brawn.\nAlla fine del campionato la Honda decise di interrompere il suo impegno in Formula 1, spinta dagli alti costi e dai risultati deludenti ottenuti dalla scuderia. Dopo un inverno di incertezze, il 6 marzo 2009 l'ex direttore tecnico Brawn rilev\u00f2 la squadra, dando vita ad una nuova scuderia di Formula 1, la . Barrichello ottenne la riconferma nel team insieme a Jenson Button, battendo la concorrenza di Bruno Senna, al quale fu preferito per la maggiore esperienza. La Brawn si mostr\u00f2 subito la vettura pi\u00f9 competitiva e il brasiliano termin\u00f2 il Gran Premio d'Australia in seconda posizione alle spalle del compagno di squadra, recuperando dopo essere stato coinvolto in un incidente alla partenza.\nNelle successive quattro gare and\u00f2 sempre a punti, a Montmel\u00f3 e a Monaco fin\u00ec di nuovo secondo dietro al pilota inglese. Dopo il ritiro in Turchia, il brasiliano torn\u00f2 a punti (3\u00ba a Silverstone e 6\u00ba al Nurburgring). Nel Gran Premio d'Europa, a Valencia, Barrichello torn\u00f2 alla vittoria dopo ben 85 gare, vincendo di nuovo nel Gran Premio d'Italia. In corsa per la vittoria del titolo mondiale, il pilota brasiliano dovette rinunciarvi definitivamente dopo la penultima gara stagionale, disputatasi in Brasile, il suo paese natale: in quest'occasione Barrichello, partito dalla pole position, fu rallentato da una foratura chiudendo all'ottavo posto. A fine stagione Barrichello si classific\u00f2 in terza posizione, con 77 punti.\n2010-2011: Williams.\nIl 2 novembre 2009 la ufficializz\u00f2 l'ingaggio del brasiliano come pilota per il campionato , al fianco del debuttante Nico H\u00fclkenberg. La stagione inizi\u00f2 in modo piuttosto negativo e, a causa della scarsa competitivit\u00e0 della monoposto, il brasiliano riusc\u00ec solo raramente a qualificarsi tra i primi dieci, conquistando solo otto punti nelle prime otto gare, con un ottavo posto nel Gran Premio d'Australia come miglior piazzamento. I risultati migliorarono a partire dal Gran Premio d'Europa, nel quale il pilota giunse quarto dopo essere scattato dalla nona posizione. La scuderia inglese, anche grazie alle indicazioni dello stesso Barrichello, continu\u00f2 a sviluppare la vettura e nella seconda parte di stagione il pilota miglior\u00f2 nettamente il proprio rendimento, giungendo in zona punti sette volte in undici corse e chiudendo la stagione in decima posizione, con 47 punti.\nDopo il Gran Premio di Abu Dhabi la Williams conferm\u00f2 Barrichello anche per il campionato . La stagione del team di Frank Williams fu tuttavia disastrosa, con una vettura poco competitiva e, nelle prime gare, inaffidabile; il brasiliano non riusc\u00ec mai a qualificarsi tra i primi dieci, battendo spesso comunque il compagno di scuderia e giunse in zona punti solamente in due occasioni, conquistando due noni posti nel Gran Premio di Monaco e nel Gran Premio del Canada. Il 17 gennaio 2012, dopo che la Williams aveva annunciato l'arrivo di Bruno Senna al posto del brasiliano e con tutti i volanti migliori occupati per il campionato , Barrichello decise di ritirarsi dalla Formula 1.\nIn seguito \"Rubinho\" avrebbe dovuto prendere parte alle ultime tre gare della stagione al volante della di Kamui Kobayashi. A causa della crisi finanziaria della scuderia anglo-malese, per\u00f2, l'operazione non si concretizz\u00f2 e il brasiliano non pot\u00e9 tornare in pista.\nDopo la Formula 1.\nIndyCar.\nTerminata l'esperienza nella massima serie automobilistica, il 1\u00ba marzo 2012 il pilota brasiliano raggiunge un accordo con il team KV Racing Technology per correre nel campionato IndyCar. Il pilota brasiliano, in 3 delle prime 4 gare, riesce ad arrivare a punti e davanti al suo compagno di squadra Tony Kanaan; alla 500 Miglia di Indianapolis, prima gara per lui sugli ovali, riesce a qualificarsi 10\u00ba, ma durante la gara perde e ci\u00f2 gli vale l'11\u00aa posizione all'arrivo. Non \u00e8 fortunato a Detroit dove, a causa di un problema tecnico in qualifica, \u00e8 costretto a partire nelle ultime posizioni; durante la gara inoltre \u00e8 costretto a fermarsi quasi immediatamente per un problema all'elettronica. Nell'Iowa Corn Indy 250, invece, riesce ad arrivare settimo, dopo essere partito undicesimo; nonostante le prestazioni in qualifica del brasiliano siano molto buone, in gara non riesce reggere il ritmo e perde posizioni. A Sonoma il brasiliano ottiene il miglior risultato nell'IRL, conquistando un buon quarto posto battendo i compagni Tony Kanaan ed E.J. Viso; conclude la stagione al 12\u00ba posto con 289 punti. Il 27 dicembre 2012 Rubens annuncia il ritiro dall'IndyCar.\nStock Car.\nAbbandonato l'IndyCar, Rubinho gareggia nelle ultime tre gare del campionato Stock Car con il team Medley Full Time senza ottenere grandi risultati. Nel 2013 passa al Full Time Sport; nella prima gara il pilota brasiliano non conquist\u00f2 punti giungendo 25\u00ba. Durante la stagione la vettura migliora, consentendo al brasiliano di ottenere i primi punti gi\u00e0 alla seconda gara; l'apice del campionato arriv\u00f2 nella quarta gara, dove Rubens giunse secondo, in quella successiva, in cui classific\u00f2 quarto e nella settima nella quale conquista la pole position ma \u00e8 poi costretto al ritiro a pochi giri dalla fine e venendo classificato 25\u00ba; nel corso del campionato il brasiliano ha sempre preceduto il compagno di squadra. Nelle prime 6 gare della stagione 2014, Rubens non ottiene risultati di rilievo, ma tra la settima e la dodicesima prova fa registrare due vittorie e due secondi posti e alla fine vince il campionato. Continua a disputare questo campionato anche nelle stagioni successive, arrivando secondo in campionato nel 2016.\nRisultati.\nStock Car Brasil.\n\u2021 Non idoneo per i punti campionato.\u2020 Non ha concluso la gara ma viene ugualmente classificato per averne percorso almeno il 90%.\nVita privata.\n\u00c8 di origini italiane; suo nonno Giovanni Barrichello, emigrato in Brasile nel 1885, era originario di Riese Pio X. \u00c8 stato sposato dal 1997 al 2019 con Silvana Giaffone, con la quale ha avuto due figli, Eduardo detto \"Dudu\" e Fernando detto \"Fefo\"; nel 2004, l'ex coppia perse un altro figlio. Il 14 aprile 2018, in un'intervista rilasciata a Rede Globo, ha dichiarato di aver sconfitto, nel precedente mese di gennaio, una forma benigna di tumore al collo."}
{"id": "63343", "revid": "125609191", "url": "https://it.wikipedia.org/wiki?curid=63343", "title": "Bread and Roses", "text": "Bread and Roses (in Italia noto anche come Il pane e le rose) \u00e8 un film del 2000 diretto da Ken Loach.\n\u00c8 considerato il primo film americano di Ken Loach, ma pi\u00f9 precisamente \u00e8 il suo primo film statunitense, in quanto l'America Latina era gi\u00e0 apparsa nei suoi lavori. Il tema della precariet\u00e0 del lavoro - gi\u00e0 affrontato in \"Riff Raff\" - qui si inserisce su quello dell'emigrazione clandestina e della dignit\u00e0 umana, nella migliore tradizione del regista britannico che in questa pellicola d\u00e0 spazio anche a momenti di pura commedia.\nFu presentato in concorso al 53\u00ba Festival di Cannes.\nTrama.\nMaya, affidatasi ai \"coyote\" (\"contrabbandieri\" di clandestini), passa la frontiera tra Stati Uniti e Messico per raggiungere la sorella Rosa, gi\u00e0 stabilitasi da tempo a Los Angeles. Questa lavora come donna delle pulizie in uno dei grattacieli pi\u00f9 importanti in citt\u00e0 e mantiene l'intera famiglia, essendo il marito malato. Siccome Rosa non \u00e8 riuscita a raccogliere la somma prevista dai contrabbandieri, questi sequestrano Maya, che riesce con l'inganno a fuggire.\nDopo aver provato, senza successo, a lavorare come cameriera, Maya convince Rosa a farla assumere nella stessa impresa di pulizie per cui lavora. Il lavoro \u00e8 precario e privo di qualsiasi tutela. \u00c8 sufficiente risultare sgraditi al capo o arrivare in ritardo per ritrovarsi licenziati senza troppe cerimonie. I lavoratori, tra i quali vi sono persone anziane, ragazze madri e immigrati di tutte le nazionalit\u00e0, restano per lo pi\u00f9 passivi di fronte alle vessazioni determinando una reazione in Maya che entra in contrasto con la sorella.\nA far precipitare la situazione \u00e8 Sam, un giovane sindacalista che, proprio grazie a Maya, riesce a organizzare un'assemblea dei dipendenti dell'impresa di pulizie per poter ottenere condizioni di lavoro migliori e salari pi\u00f9 elevati, simili a quelli di altre imprese analoghe. L'impresa, saputo dell'assemblea, licenzia alcuni dipendenti e minaccia ritorsioni verso gli altri.\nCi\u00f2 nonostante l'assemblea riesce ad organizzare una manifestazione che incontra l'interesse dei mass media e l'impresa di pulizie \u00e8 costretta a cedere alle rivendicazioni dei dipendenti. Maya per\u00f2 non riesce a festeggiare con i suoi colleghi, poich\u00e9 viene arrestata ed espulsa con l'accusa di furto.\nProduzione.\nPane e rose (traduzione di \"Bread and Roses\") \u00e8 uno slogan adottato in varie epoche ed occasioni dagli operai in sciopero ed ha origine da una frase di un discorso della leader femminista Rose Schneiderman che ispir\u00f2 poi una poesia di James Oppenheim pubblicata nel 1911, intitolata appunto \"Bread and Roses\".\nNel film il movimento si serve di un party hollywoodiano per ottenere risonanza mediatica. Molte le star del cinema presenti, nessuna delle quali accreditata, che appaiono anche solo di sfuggita, tra questi: Tim Roth, Ron Perlman, William Atherton, Vanessa Angel, Benicio del Toro, Oded Fehr, Chris Penn, Robin Tunney e Stephanie Zimbalist."}
{"id": "63350", "revid": "1522738", "url": "https://it.wikipedia.org/wiki?curid=63350", "title": "Mentone", "text": "Mentone (in francese Menton, in ligure \"Ment\u00f9n\", in mentonasco Ment\u00e0n) \u00e8 un comune francese di 29.361 abitanti, situato nel dipartimento delle Alpi Marittime, nella regione Provenza-Alpi-Costa Azzurra. Situata a ridosso della frontiera franco-italiana, \u00e8 una celebre localit\u00e0 turistica della Costa Azzurra.\nGeografia fisica.\nTerritorio.\nMentone si affaccia su una baia del mar Ligure racchiusa da capo Mortola ad est e capo Martino ad ovest. Situata a ridosso della frontiera franco-italiana, sorge ad 11 km ad ovest dalla cittadina italiana di Ventimiglia. Il centro storico si sviluppa su un piccolo promontorio \nLa localit\u00e0 \u00e8 soprannominata la \"Perla della Francia\" e tale appellativo \u00e8 dovuto al geografo \u00c9lis\u00e9e Reclus, che lo scrive nella sua \"Geografia universale\".\nClima.\nMentone dispone d'un clima mediterraneo, con inverni miti e soleggiati ed estati calde e secche, con temperature che variano da 13 gradi in gennaio a 28 in agosto, con un microclima che la protegge dai venti freddi delle Alpi.\nOrigini del nome.\nA dispetto di un'apparente semplicit\u00e0 delle origini del nome di Mentone, il toponimo della citt\u00e0 non \u00e8 per niente semplice, n\u00e9 tanto meno certo. Il nome della localit\u00e0 \u00e8 attestato sotto la forma di \"Mentonum\" nel 1262.\nAlbert Dauzat e Charles Rostaing esitano tra un nome di persona, dal latino \"Mento,-onis\", preso cos\u00ec in assoluto, ed un tema pre-celtico \"men-t\", equivalente a \"roccia\", seguito dal suffisso \"-onem\", a formare \"Mentonem\", ipotesi ambedue molto suggestive.\nCon il termine \"preceltico\" \"men-t-\", senza dubbio essi intendono il ligure, lingua mal conosciuta, ma che ha lasciato numerose tracce nella toponomastica della Provenza, fino alle Alpi, ed anche nella maniera di nominare gli abitanti quali \"mentonaschi\", con il suffisso \"-asco\", considerato come \"ligure\" dagli specialisti.\nErnesto Negro riprende invece la prima proposta e spiegazione di Dauzat e Rostaing che il toponimo derivi dal nome proprio romano di \"Mento-Mentonis\".\nL'omonimia con \"Menthon\", in Alta Savoia, senza forma antica, rafforza questa ipotesi, essendo i nomi o toponimi liguri in genere limitati e localizzati nella parte sudorientale della Francia, sino alle Alpi.\nL'ipotesi che vuole Mentone derivi da \"Mons Othonis\", cio\u00e8 \"Monte di Ottone\", basata sul nome dell'imperatore Ottone non si giustifica, poich\u00e9 prima di tutto non vi \u00e8 alcuna forma antica, per evocare questa possibilit\u00e0, e poi perch\u00e9 \"Mons Othonis\", o piuttosto la sua forma base latina, avrebbe portato a \"Montodon\" e non a Menton. Essa si rivela giusto un tentativo di spiegare fatti linguistici con eventi o fatti storici.\nLa citt\u00e0 \u00e8 chiamata in mentonasco [me\u207fta\u207f], che lo si scrive localmente come \"Mentan\", ed in occitano come \"Menton\", secondo la norma classica, o \"Mentan\" secondo la norma mistraliana.\nL'etnonimo o gentilizio, al singolare, \u00e8 il \"mentonasco\" in italiano ed \"u mentunasc\" nella parlata di Mentone, secondo la norma mistraliana della lingua occitana, la sola utilizzata a livello locale.\nIn italiano, il nome si scrive \"Mentone\", da leggere [Men'tone], con la \"e\" finale, che dev'essere pronunciata, non essendo muta, o meglio semi-muta, come in francese.\n\"Mentona\" \u00e8 una forma attestata in russo, presa a prestito dalla lingua italiana.\nUna chiesa ortodossa testimonia della presenza russa nella regione, a cavallo della fine del 1800 ed agli inizi del 1900.\nStoria.\nGli scavi dei Balzi Rossi di Grimaldi, alla frontiera italiana, testimoniano una presenza umana fin dal Paleolitico superiore. La Via Julia Augusta, strada romana che collegava Ventimiglia a Nizza e all'Italia settentrionale, doveva attraversare il territorio dell'attuale Mentone.\nIl territorio di Nizza ha fatto da sempre parte della Liguria sotto l'Impero Romano, nel Regno longobardo e nel \"Regnum Italiae\" formatosi con Carlo Magno.\nFin dall'epoca longobarda nel territorio operarono i monaci bedettini di San Colombano che gi\u00e0 avevano fondato nel cuneese l'abbazia di San Dalmazzo di Pedona, nel VII secolo l'abbazia di Taggia e nell'VIII secolo a Nizza il monastero di Cimiez. Essi operavano in raccordo e con scambio di merci attraverso i valichi con i monaci dell'abbazia di Lerino, che da monaci eremiti avevano accolto in epoca longobarda la regola cenobitica di san Colombano, diffondendosi anche fuori dall'isola, dalla costa da Ventimiglia fino a Seborga; furono monaci famosi per la cultura, lo studio ed il lavoro, e per la riapertura di vie commerciali, la coltivazione intensiva con nuove tecniche agricole, bonifiche terriere e terrazzamenti e la conservazione degli alimenti; tutte le fondazioni accoglieranno verso il IX secolo la regola benedettina.\nMentone fu fondata da un signore ligure , verso il 1200, sul colle denominato in latino \"Podium Pinum\", o \"Poggio del Pino\", ed \u00e8 infatti proprio sulla collina poi detta del \"Pepino\", ad ovest della citt\u00e0 attuale, che si raggruppava senza dubbio l'agglomerato primitivo, intorno al suo castello, costruito su impulso del conte di Ventimiglia.\nLa signoria di \"Pipino\" cadde con quella di Mentone, nel XIII secolo, in potere ai Vento, famiglia genovese che vi costru\u00ec un altro castello, dal quale ebbe origine la citt\u00e0 attuale. La prima menzione storica della citt\u00e0 reca la data del 21 luglio 1262 ed \u00e8 contenuta nel trattato di pace tra Carlo d'Angi\u00f2 ed i genovesi. La sua posizione geografica, presso il confine tra la Contea di Provenza e la Repubblica di Genova, che rivendicava allora Monaco come suo confine occidentale, ne comportava il suo relativo coinvolgimento.\nAcquisita nel 1346 da Carlo Grimaldi di Monaco, Mentone, assieme alla vicina Roccabruna, rimase per cinque secoli sotto la signoria dei principi monegaschi con una particolare condizione giuridica. Essa, infatti, pur essendo amministrata dai Grimaldi, era stata infeudata nel XV secolo ai Savoia che, dopo essere entrati in possesso di Nizza nel 1388, miravano ad espandersi sul litorale per consolidare la loro presenza nella regione. \nNel 1792 fu conquistata dalle truppe francesi ed inclusa nel territorio del dipartimento delle Alpi Marittime, che includeva al tempo anche Monaco e Sanremo, nel distretto di Sanremo.\nCon il congresso di Vienna Mentone fu reintegrata nel territorio del ricostituito Principato di Monaco, stato che per\u00f2 pass\u00f2 sotto il protettorato dei Savoia. Nel 1816 vennero poi riconfermati al re di Sardegna i diritti feudali su Mentone e Roccabruna, favorendo cos\u00ec la nascita nelle due localit\u00e0 di un movimento filo-sabaudo. Quando nel 1848 il principe Florestano I di Monaco pretese di riscuotere una tassa sull'esportazione dei limoni, principale risorsa della citt\u00e0, sia Mentone che la vicina Roccabruna si proclamarono citt\u00e0 libere dal Principato di Monaco. Il mentonasco Carlo Trenca assunse la presidenza del governo provvisorio, che domand\u00f2 immediatamente la protezione del Regno di Sardegna. Cos\u00ec, sebbene l'annessione venisse rinviata per questioni diplomatiche, sia Mentone che Roccabruna vennero occupate dalle truppe piemontesi, venendo di fatto amministrate dai Savoia.\nLa bandiera adottata, sul modello delle repubbliche rivoluzionarie italiane, fu un tricolore verde-bianco-rosso con al centro un emblema costituito da due mani che si stringono, simbolo dell'unione tra le due citt\u00e0. Successivamente le due Citt\u00e0 libere chiesero l'annessione al Regno di Sardegna, ma incontrarono difficolt\u00e0 all'approvazione da parte del Parlamento subalpino, in particolare del Senato, che rinvi\u00f2 nel tempo la sua decisione, mentre la Camera diede il suo consenso. Nel 1861, in seguito agli Accordi di Plombi\u00e8res e soprattutto all'alleanza sardo-francese del 1859, le due citt\u00e0 libere divennero francesi, un anno dopo l'unione della contea di Nizza alla Francia. Un plebiscito si tenne nel 1860, con cui Mentone si pronunci\u00f2 massicciamente in favore dell'unione alla Francia, plebiscito che venne pilotato sia dai francesi, che dalla Casa reale italiana dei Savoia; esso segn\u00f2 cos\u00ec la cessione definitiva, come da precedente accordo fra l'imperatore Napoleone III e il re Vittorio Emanuele II, delle due citt\u00e0 alla Francia. L'imperatore francese vers\u00f2 inoltre la somma di quattro milioni di franchi in oro al principe Carlo III di Monaco come indennizzo per il pregiudizio territoriale causato al Principato dalla perdita delle due citt\u00e0 rivierasche.\nNella seconda met\u00e0 dell'ottocento, grazie all'arrivo della ferrovia, Mentone si afferm\u00f2 come localit\u00e0 turistica, in particolare per il soggiorno invernale grazie al clima particolarmente temperato. La cittadina inizi\u00f2 rapidamente a crescere grazie alla costruzione di alberghi, pensioni e ville.\nDurante la seconda guerra mondiale, in seguito all'armistizio del 24 giugno 1940, i due terzi del territorio del comune furono occupati militarmente dall'Italia fino all'8 settembre 1943, anni in cui ebbe luogo un tentativo di italianizzazione (toponomastica italiana, lezioni in italiano ecc.), alla quale parte dei mentonesi oppose resistenza, mandando i bimbi nelle vicine scuole di Roccabruna e Monaco.\nAi primi di settembre 1943 vi operava la 136\u00aa Squadriglia del 64\u00ba Gruppo del 19\u00ba Stormo da Osservazione Aerea della Regia Aeronautica italiana nell'ambito dell'occupazione italiana della Francia meridionale. Dopo l'armistizio di Cassibile dell'8 settembre 1943, la citt\u00e0 fu occupata dai tedeschi, che costruirono da Cerb\u00e8re a Mentone il vallo Mediterraneo, una linea difensiva costruita a difesa della costa francese. L'occupazione nazista termin\u00f2 il 6 settembre 1944, quando i tedeschi si ritirarono oltre la frontiera italiana. Due giorni dopo Mentone venne liberata dalle truppe alleate.\nSociet\u00e0.\nLingue e dialetti.\nGli abitanti di Mentone si chiamano da sempre mentonaschi (il termine \"mentonesi\", di stampo francese, \u00e8 recente), gentilizio formato col suffisso di tradizione ligure \"-ask\". Essi si esprimevano comunemente in una variet\u00e0 di ligure strettamente imparentata a quella parlata nel Principato di Monaco, il monegasco, con numerose influenze del dialetto nizzardo-occitano.\nLa lingua \"mentonasca\", come veniva impropriamente chiamata, ha negli ultimi decenni ceduto sempre pi\u00f9 il posto al francese standard ed attualmente viene utilizzata da un'esigua minoranza della popolazione. Ancor oggi tuttavia la cittadina viene considerata capitale culturale della Terra Mentonasca (\"Pa\u00efs Mentounasc\"). Va segnalato infine, che, per ragioni di indole storica, culturale, turistica e di vicinanza geografica, l'italiano \u00e8 ampiamente compreso da gran parte della popolazione.\nInfrastrutture e trasporti.\nStrade.\nLa principale via d'accesso alla citt\u00e0 \u00e8 l'autostrada A8 che unisce Aix-en-Provence con la frontiera italiana, dove continua come A10. L'abitato mentonasco \u00e8 attraversato da ovest ad est dalla RN 7 che da Parigi giunge sino al confine con l'Italia dove prosegue come SS1.\nFerrovie.\nMentone \u00e8 servita da due stazioni ferroviarie lungo la linea Marsiglia-Ventimiglia: la principale, Mentone e la periferica Mentone-Garavan, a Garavano.\nAmministrazione.\nGemellaggi.\nMentone \u00e8 gemellata con:"}
{"id": "63351", "revid": "536103", "url": "https://it.wikipedia.org/wiki?curid=63351", "title": "Legge di Ohm", "text": "La legge di Ohm \u00e8 una formula matematica che descrive la correlazione delle grandezze elettriche (resistenza, corrente, tensione) al loro variare. Per resistenza (formula_1) si intende l'ostacolo che incontra la corrente nel suo percorso, quanto pi\u00f9 \u00e8 alta tanto pi\u00f9 difficile sar\u00e0 per la corrente attraversarla; l'unit\u00e0 di misura \u00e8 rappresentato dalla lettera greca omega (formula_2). \nPer corrente (formula_3) si intende l'intensit\u00e0 di cariche elettriche che percorrono un conduttore. Per tensione (formula_4) invece si intende la differenza di potenziale tra un punto rispetto ad un altro espressa in volt. Chiaramente pi\u00f9 l'ostacolo \u00e8 alto minore sar\u00e0 l'intensit\u00e0 di corrente che lo attraversa, si evince che la corrente \u00e8 inversamente proporzionale alla resistenza. Per la tensione invece pi\u00f9 \u00e8 alta, maggiore \u00e8 la sua forza di attrazione che genera per spostare le cariche, conseguentemente a parit\u00e0 del valore resistivo sar\u00e0 direttamente proporzionale alla corrente.\nIl nome \u00e8 dovuto al fisico tedesco Georg Ohm, che, in un trattato pubblicato nel 1827, descrisse la misura della corrente e della differenza di potenziale attraverso dei semplici circuiti con fili di diversa lunghezza, anche se la formulazione originale \u00e8 pi\u00f9 complessa della forma attuale.\nNotizie storiche.\nNel gennaio 1781, prima del lavoro di Georg Ohm, Henry Cavendish fece degli esperimenti con una bottiglia di Leida e dei tubi di vetro di vari diametri e lunghezza riempiti con soluzioni saline. Egli misur\u00f2 la corrente annotando lo shock elettrico che percepiva quando chiudeva il circuito con il suo corpo. Cavendish scrisse che la\nvelocit\u00e0 (corrente) era proporzionale al grado di elettrificazione (differenza di potenziale), ma scrisse tali annotazioni senza comunicarlo alla comunit\u00e0 scientifica del suo tempo il suo risultato rimase sconosciuto fino a quando Maxwell lo pubblic\u00f2 nel 1879. Nel 1814 F. Ronalds usando una pila a secco trov\u00f2 la legge di proporzionalit\u00e0 tra corrente e differenza di potenziale.\nQualche anno dopo, tra il 1825 e il 1826, Ohm fece i suoi esperimenti pubblicando i risultati in un libro\n. All'epoca era nota la legge di Fourier sulla conduzione termica ed a tale legge si ispir\u00f2 chiaramente Ohm. Per i suoi esperimenti, utilizz\u00f2 inizialmente una pila di Volta, ma in seguito us\u00f2 una termocoppia che forniva una differenza di potenziale pi\u00f9 stabile e una resistenza interna costante. Per misurare la corrente us\u00f2 un galvanometro. La differenza di potenziale della termocoppia era derivata indirettamente dalla misura della differenza di temperatura tra gli estremi della termocoppia. Il circuito era chiuso da fili di vari materiali di diversa lunghezza e sezione.\nIn termini moderni potremmo mostrare che l'esperimento eseguito \u00e8 schematizzabile come la figura qui sotto.\nPotremmo scrivere il risultato in notazione moderna come: formula_5, dove formula_3 \u00e8 la corrente misurata dal galvanometro, formula_7 \u00e8 la forza elettromotrice\ndella termocoppia a circuito aperto ed formula_8 \u00e8 la resistenza da misurare, formula_9 \u00e8 la resistenza interna della termocoppia (per Ohm era una costante necessaria per giustificare i risultati).\nLa legge di Ohm fu probabilmente una delle pi\u00f9 importanti descrizioni quantitative della fisica dell'elettricit\u00e0, attualmente ci appare banale, ma quando Ohm pubblic\u00f2 il suo risultato fu criticato dalla societ\u00e0 scientifica del tempo tanto da essere definita una rete di fantasie e il ministro tedesco dell'istruzione disse che \"un professore che predicava simili eresie non era degno di insegnare scienza\".\nL'approccio alla scienza da parte della filosofia in Germania, in quegli anni, era che non vi era necessit\u00e0 di fare esperimenti per capire la natura, in quanto la natura \u00e8 perfettamente ordinata, quindi la verit\u00e0 scientifica\npu\u00f2 essere dedotta da ragionamenti. Solo 15 anni dopo la legge di Ohm fu largamente accettata. In ogni caso l'importanza di Ohm fu riconosciuta prima della sua morte.\nL'elettrone fu scoperto da J. J. Thomson solo nel 1897, e si cap\u00ec rapidamente che era il portatore di carica nei conduttori. Nel 1900 fu infatti proposto il modello di Drude che utilizzando la fisica classica spiegava microscopicamente la legge di Ohm. Gli elettroni seguendo tale modello a causa delle collisioni con il reticolo cristallino, che causano una forza viscosa, si muovono con una velocit\u00e0 proporzionale al campo elettrico (la velocit\u00e0 di deriva). Solo nel 1927 Arnold Sommerfeld consider\u00f2 la natura quantistica degli elettroni per elaborare un nuovo modello che prende il suo nome. Tale modello analogamente a quello di Drude considera gli elettroni nei metalli delle particelle libere ma soggette alla statistica di Fermi-Dirac.\nDescrizione.\nMatematicamente assume la forma di formula_10, dove formula_11 \u00e8 la corrente che attraversa il conduttore, formula_12 \u00e8 la differenza di potenziale ed formula_13 \u00e8 la resistenza. Nel sistema internazionale la corrente si misura in ampere, la differenza di potenziale in volt e la resistenza in ohm. Pi\u00f9 specificatamente, la legge di Ohm stabilisce che la formula_13 in questa relazione \u00e8 costante, cio\u00e8 indipendente dalla corrente.\nEsiste una espressione locale della legge di Ohm: formula_15. Le grandezze vettoriali che intervengono localmente sono formula_16 la densit\u00e0 di corrente, formula_17 il campo elettrico nello stesso punto e formula_18 una grandezza che dipende dal materiale detta resistivit\u00e0. Questa formulazione \u00e8 dovuta a Gustav Kirchhoff La legge di Joule ha un carattere pi\u00f9 generale della legge di Ohm. Gli elementi circuitali che utilizzano la legge di Ohm vengono chiamati resistori.\nLegge di Ohm in forma microscopica.\nNei conduttori le cariche libere si muovono come in un mezzo molto viscoso. Dalla meccanica del punto, se la viscosit\u00e0 \u00e8 molto elevata il sistema raggiunge rapidamente la condizione di velocit\u00e0 di deriva, in quanto la fase di accelerazione del moto avviene in un tempo trascurabile. Da un punto di vista della dinamica del punto materiale, a regime, se formula_19 \u00e8 il campo elettrico presente localmente, formula_20 \u00e8 la carica dei portatori di carica (normalmente gli elettroni), la forza di trascinamento formula_21 viene bilanciata dalla forza di\nattrito viscoso formula_22. Dunque formula_23.\nDefinendo con formula_24 la velocit\u00e0 di deriva, formula_25 la massa dei portatori di carica e formula_26 \u00e8 il tempo medio tra gli urti. \nDalla definizione di densit\u00e0 di corrente elettrica si ha che formula_27 . Sostituendo otteniamo formula_28, da cui risulta la legge di Ohm in forma microscopica: formula_29, dove formula_30 viene detta resistivit\u00e0 elettrica che dipende dalle propriet\u00e0 microscopiche del materiale.\nL'inverso della resistivit\u00e0 elettrica viene chiamata conduttivit\u00e0 elettrica:\nformula_31 \nNel caso di conduttori in cui siano presenti portatori di carica di diversa natura come i semiconduttori, \u00e8 pi\u00f9 semplice usare la conduttivit\u00e0 per descrivere i fenomeni di conduzione.\nLegge di Ohm in forma macroscopica.\nSi consideri un cilindro conduttore di lunghezza formula_32, sezione normale formula_33 e resistivit\u00e0 formula_34. Se si applica una differenza di potenziale formula_35 tra gli estremi:\nInoltre:\nSostituendo tale quantit\u00e0 nella espressione microscopica (1), proiettando nella direzione della velocit\u00e0 di deriva, si ha che:\nDa cui se definisco con:\nla resistenza del conduttore, posso riscrivere la (2) come:\nChe \u00e8 la legge di Ohm in forma macroscopica.\nSe il conduttore non \u00e8 a sezione costante ed al limite la resistivit\u00e0\nvaria con la posizione la generalizzazione della eq.(3) porta a:\nSpesso invece della resistenza elettrica si utilizza il suo inverso la conduttanza elettrica formula_42, in tale caso la legge di Ohm:\nNel caso di un filo a sezione costante:\nEffetto della temperatura.\nLa resistivit\u00e0 elettrica nei metalli varia approssimativamente in maniera lineare con la temperatura secondo la\nlegge:\nCon formula_46 detto coefficiente di temperatura, formula_47 la resistivit\u00e0 alla temperatura di riferimento (comunemente formula_48).\nIn tabella sono date le resistivit\u00e0\ned i coefficienti di temperatura di alcune sostanze a temperatura ambiente. Volutamente sono state messe nella tabella dei metalli, tutti con resistivit\u00e0 molto bassa, ed altri materiali. La figura mostra la resistivit\u00e0 dell'Alluminio che in un grande intervallo di temperatura ha una dipendenza lineare con la temperatura, in genere, per altri metalli, la linearit\u00e0 vale in un intervallo pi\u00f9 limitato di temperatura. La distinzione tra conduttori ed isolanti diventa quantitativa con la definizione di resistivit\u00e0 elettrica come appare chiaro dalla tabella. Mentre la legge di Ohm, vale senza limitazione nei conduttori, purch\u00e9 la temperatura sia mantenuta costante, nelle altre sostanze la validit\u00e0 \u00e8 limitata al fatto che il campo elettrico localmente sia molto inferiore alla rigidit\u00e0 dielettrica del mezzo.\nResistenze in parallelo e in serie.\nSi immagini di avere formula_49 resistenze ciascuna di valore formula_50 poste\nin parallelo come mostrato in figura.\nSi definisce come formula_51 la corrente che scorre in ciascun resistore.\nLa d.d.p. (differenza di potenziale) formula_52 ai capi di ogni resistenza sar\u00e0 eguale, mentre la corrente totale formula_53 \u00e8 data dalla somma delle correnti che scorrono nei vari resistori, a causa della prima legge di Kirchhoff:\nMa dalla legge di Ohm applicata ad ogni resistore:\nQuindi il parallelo di formula_49 resistori si comporta come un'unica\nresistenza equivalente di valore eguale a:\nSi immagini di avere formula_49 resistenze in serie di valore formula_50 come\nmostrato in figura. Si definisce con formula_52 la d.d.p ai capi di ogni resistenza. La d.d.p. totale \u00e8 pari alla d.d.p. ai capi del sistema sar\u00e0 la somma delle d.d.p. dei singoli elementi. La\ncorrente che scorre nei vari resistori \u00e8 eguale a causa di quello nelle condizioni stazionarie per i fili percorsi da corrente.\nDa cui segue che:\nQuindi la serie di formula_49 resistenze equivale ad una resistenza equivalente pari alla somma dei singoli elementi:\nCorrente alternata.\nLa legge di Ohm pu\u00f2 essere applicata al caso di corrente alternata, cio\u00e8 un campo elettrico variabile nel tempo con un andamento sinusoidale. Per i circuiti in corrente alternata tensione e corrente sono date da:\ndove formula_65 e formula_66 sono le ampiezze, formula_67 \u00e8 la pulsazione e formula_68 la fase.\nQuando tensione e corrente sono funzioni del tempo, come in questo caso, si deve tenere conto degli effetti capacitivi ed induttivi del materiale o del circuito, e per descrivere l'energia scambiata con il materiale si ricorre all'utilizzo di un numero complesso formula_69, detto impedenza, tale che si abbia:\ndove le quantit\u00e0 in gioco sono scalari in formula_71.\nL'impedenza pu\u00f2 allora essere scritta come:\ne la sua parte reale formula_73 \u00e8 la resistenza, mentre la parte immaginaria formula_74 \u00e8 detta reattanza:\nL'argomento formula_76 quantifica lo sfasamento tra campo elettrico e corrente:\nLa reattanza tiene conto dei fenomeni di accumulo di energia elettromagnetica all'interno del materiale, che non si verificano in regime stazionario. La legge di Ohm estesa al caso non stazionario descrive quindi il comportamento di un componente circuitale passivo che, oltre a ostacolare il passaggio di corrente, provoca uno sfasamento tra corrente e tensione (nel caso stazionario non vi \u00e8 sfasamento e l'equazione di Ohm contiene solo numeri reali).\nI componenti circuitali passivi fondamentali sono, oltre alla resistenza, la capacit\u00e0 formula_78 e l'induttanza formula_79. La capacit\u00e0 sfasa la corrente di formula_80 rispetto al campo, l'induttanza di formula_81. Denotando con il pedice la rispettiva impedenza, essa vale:\ne la legge di Ohm - applicata rispettivamente a resistenza, induttanza e capacit\u00e0 - ha la forma:\nLimiti della legge di Ohm.\nLa legge di Ohm viene generalizzata nella maggior parte dei materiali. \u00c8 una legge meno generale delle equazioni di Maxwell e in alcuni materiali non vale. Nei metalli la legge ha un carattere universale, mentre negli isolanti vale solo per campi elettrici locali deboli. Infatti negli isolanti la velocit\u00e0 di deriva degli elettroni pu\u00f2 raggiungere valori molto elevati e in questo caso si ha la rottura dielettrica.\nLa legge di Ohm \u00e8 stata osservata a diverse scale di dimensioni. All'inizio del ventesimo secolo si credeva che la legge di Ohm dovesse perdere la sua validit\u00e0 per dimensioni paragonabili alla spaziatura atomica, ma nel 2012 si \u00e8 dimostrato\nsperimentalmente che una striscia di silicio larga quattro atomi e di spessore un atomo ancora rispetta la legge di Ohm."}
{"id": "63352", "revid": "124568652", "url": "https://it.wikipedia.org/wiki?curid=63352", "title": "Felipe Massa", "text": "Nel corso della sua lunga carriera in Formula 1 ha corso al volante di Sauber, Ferrari e Williams. Ha conquistato 11 vittorie, 16 pole position ed \u00e8 salito 41 volte sul podio, facendo segnare oltre 1000 punti iridati. Dopo Michael Schumacher e Kimi R\u00e4ikk\u00f6nen \u00e8 il pilota ad aver disputato pi\u00f9 stagioni (8 consecutive) e pi\u00f9 Gran Premi (139) al volante della Ferrari in Formula 1. Ha preso inoltre parte al campionato di Formula E per due stagioni con il team Venturi Grand Prix.\nBiografia.\nCome suggerisce il suo cognome, la famiglia di Massa \u00e8 di origine italiana, essendo il nonno emigrato da Cerignola, in Puglia, negli anni venti.\nIl 1\u00ba dicembre 2007, nella chiesa di Nossa Senhora do Brasil a San Paolo, \u00e8 convolato a nozze con Raffaella Bassi, storica fidanzata sin dai tempi della Formula 3000. La coppia ha un figlio, Felipe jr, nato il 30 novembre 2009.\nCarriera.\nLe formule minori.\nMassa inizi\u00f2 a correre con i kart all'et\u00e0 di 9 anni, continuando fino al suo esordio nel 1998 nel campionato brasiliano di Formula Chevrolet dove arriv\u00f2 quinto per poi vincerlo la stagione successiva. Nel 2000 si trasfer\u00ec in Europa per gareggiare nella Formula Renault italiana ed europea, vincendo entrambi i campionati. Invece di proseguire con la Formula 3 prefer\u00ec gareggiare nel campionato Formula 3000 \"Euro-Series\" dominando il campionato con 6 vittorie in 8 gare.\nFormula 1.\n2002-2005: Sauber e collaudatore Ferrari.\nVisti gli ottimi risultati ottenuti nel settembre 2001 gli venne offerto di prendere parte ad alcuni test con la Sauber, scuderia di Formula 1, sul circuito del Mugello. Il pilota brasiliano fece registrare ottimi tempi sul giro, tanto che la scuderia svizzera decise di ingaggiarlo per la stagione 2002, proponendogli un contratto annuale con un'opzione per i successivi due anni a favore della squadra elvetica. Pur se la velocit\u00e0 era evidente, Massa nella prima stagione mostr\u00f2 inesperienza e il suo miglior risultato fu un 5\u00ba posto al Gran Premio di Spagna.\nNel 2003 fu girato alla Ferrari (con cui la Sauber aveva rapporti di collaborazione tecnica) come collaudatore, per poi ritornare alla squadra svizzera nel 2004 a fianco del romano Giancarlo Fisichella, cogliendo come miglior risultato un 4\u00ba posto al Gran Premio del Belgio. Confermato per il 2005, Massa biss\u00f2 il miglior risultato della carriera con un 4\u00ba posto al Gran Premio del Canada, in un'annata avara di risultati per il team elvetico, che si apprestava a trasformarsi nella BMW Sauber.\n2006-2013: Ferrari.\n2006.\nDato il suo passato di collaudatore, Massa venne scelto come pilota della Scuderia Ferrari per la stagione 2006 in sostituzione del connazionale Rubens Barrichello, affiancando il 7 volte campione del mondo Michael Schumacher. Con la Ferrari colse il primo podio (3\u00ba posto al N\u00fcrburgring) e successivamente complet\u00f2 la doppietta Ferrari al Gran Premio degli Stati Uniti. Fu ancora terzo nel Gran Premio di Francia, per poi arrivare alla prima vittoria della carriera, accompagnata dalla prima \"pole position\", al Gran Premio di Turchia.\nVinse l'ultima gara della stagione 2006 a Interlagos dopo aver ottenuto la pole position e aver condotto solitario la gara. L'ultimo brasiliano ad essere riuscito a fare lo stesso in patria era stato la leggenda Ayrton Senna. Alla fine si classific\u00f2 terzo nel Mondiale, alle spalle del campione Alonso e del compagno Schumacher, all'ultima stagione in Ferrari della sua carriera.\n2007.\nNel 2007, dopo il ritiro di Schumacher, il brasiliano venne affiancato dal finlandese Kimi R\u00e4ikk\u00f6nen alla guida della Ferrari. Dopo aver avuto problemi al cambio nella gara inaugurale in Australia, che lo videro concludere al sesto posto, Massa riusc\u00ec a conquistare la pole position in Malesia, ma a causa di un errore concluse quinto. Dopo le prime due gare riusc\u00ec a vincere in Bahrain e in Spagna e a concludere i successivi quattro Gran Premi (ad eccezione del Canada) sul podio.\nNella seconda parte di stagione, per\u00f2, a parte un successo in Turchia, i suoi risultati non furono ai livelli della prima a causa di problemi con la vettura ed alcuni errori individuali. Riusc\u00ec comunque a conquistare 6 pole position in stagione, il migliore assieme ad Hamilton, e si rivel\u00f2 fondamentale per la conquista del titolo di Raikkonen regalandogli la vittoria in Brasile. Prima dell'ultimo GP della stagione \u00e8 stato annunciato il suo rinnovo con la Ferrari sino al 2010. Il pilota ha ricevuto la cittadinanza onoraria della citt\u00e0 di Cerignola.\n2008.\nIl 2008 per il pilota brasiliano non inizi\u00f2 nel migliore dei modi, con due ritiri nelle prime due gare. In Bahrain, dopo aver ottenuto il secondo posto nelle qualifiche, riusc\u00ec a sopravanzare il \"poleman\" Kubica e ottenne la prima vittoria stagionale. Dopo un secondo posto in Spagna, alle spalle di Kimi R\u00e4ikk\u00f6nen, in Turchia conquist\u00f2 la pole position e vinse la gara (in Turchia era la terza vittoria consecutiva), portandosi a 7 punti dalla vetta del mondiale che vedeva R\u00e4ikk\u00f6nen in testa, con 35 punti. Nei successivi appuntamenti mondiali, per\u00f2, non riusc\u00ec ad ottenere risultati di rilievo: al Gran Premio di Monaco, dopo essere partito davanti a tutti, giunse terzo a causa di un suo errore, mentre in Canada, con una gara condizionata da numerosi ritiri tra cui quelli di Hamilton e R\u00e4ikk\u00f6nen, il brasiliano fu vittima di un problema tecnico durante il primo pit-stop che lo costrinse a ripetere la sosta, perdendo alcune posizioni.\nTuttavia il brasiliano rimont\u00f2 diverse posizioni, arrivando infine quinto e raggiungendo la seconda posizione nella classifica mondiale piloti, dietro il polacco Robert Kubica, vincitore proprio del Gran Premio. Il brasiliano torn\u00f2 alla vittoria in Francia, anche grazie alle rottura di uno scarico del motore del compagno di squadra R\u00e4ikk\u00f6nen, e centr\u00f2 il terzo successo stagionale, portandosi in vetta della classifica. Al successivo appuntamento sul Circuito di Silverstone, per\u00f2, in cui si alternarono condizioni meteorologiche di pioggia e schiarite incapp\u00f2 in una gara incolore, concludendo tredicesimo dopo essere stato protagonista di cinque testacoda. Riusc\u00ec comunque a mantenere il primato in classifica, anche se a pari punti con Kimi R\u00e4ikk\u00f6nen e Lewis Hamilton.\nNel successivo Gran Premio di Germania, Massa arriv\u00f2 terzo, e perse la leadership del Mondiale, a vantaggio di Hamilton, mentre in Ungheria, dopo aver dominato tutta la gara, fu costretto al ritiro a tre giri dalla fine per la rottura del motore. Si ritrov\u00f2 dunque al terzo posto nel mondiale, ma riusc\u00ec subito a rialzare la china in occasione del Gran Premio d'Europa, dove ottenne Pole, vittoria e giro veloce, compiendo cos\u00ec un \"Hat Trick\", ritrovandosi quindi in seconda posizione in campionato a sole sei lunghezze da Hamilton. Anche nel successivo Gran Premio del Belgio, sul Circuito di Spa-Francorchamps, Massa ottenne un'altra vittoria, seppur dovuta ad una penalizzazione inflitta al suo rivale in campionato Hamilton.\nLa gara, dominata da R\u00e4ikk\u00f6nen fino a 4 giri dal termine, fu caratterizzata nella sua parte finale dalla comparsa della pioggia. Hamilton riusc\u00ec a recuperare lo svantaggio nei confronti del finlandese, che concluse la sua gara urtando un muretto. Tagliarono il traguardo, nell'ordine, Lewis Hamilton, il brasiliano e Nick Heidfeld. A premiazione eseguita, la FIA si riun\u00ec per valutare la condotta di gara del britannico delle \"frecce d'argento\" e di Timo Glock. La sentenza tolse la vittoria ad Hamilton (penalizzato di 25 secondi rispetto all'arrivo effettivo) e l'ottavo posto al pilota della Toyota. Felipe Massa pot\u00e9 festeggiare la sua prima vittoria sul circuito delle Ardenne e vedere ridotto il suo svantaggio in classifica rispetto agli altri contendenti al titolo iridato.\nNel nuovo tracciato cittadino di Singapore, Massa riusc\u00ec nuovamente a partire in pole e in gara impose un ritmo elevatissimo, ma al 15\u00ba giro Nelson Piquet Jr., che navigava nelle parti basse della classifica, colp\u00ec un muro costringendo la Safety Car a intervenire. Il pilota venne quindi fatto rientrare per eseguire la sosta ai box, ma un meccanico della Ferrari sbagli\u00f2 ad azionare il semaforo del pit causando una partenza anticipata di Massa che si port\u00f2 dietro tutta la pompa della benzina e rischi\u00f2 nella foga di andare a sbattere su una Force India. A causa di questo errore concluse solo tredicesimo. La vittoria arrise invece a Fernando Alonso seguito da Nico Rosberg e Hamilton. Ora il paulista si trovava ad inseguire con 77 punti contro gli 84 di Hamilton a tre gare dal termine del campionato. Nel Gran premio del Giappone le qualifiche si rivelarono amare per Massa, solo quinto, mentre il rivale Hamilton era in pole. Al via R\u00e4ikk\u00f6nen riusc\u00ec a passare proprio Hamilton, lasciandogli per\u00f2 l'occasione di recuperare la testa.\nI due nella foga andarono lunghi lungo la prima e la seconda curva, perdendo cos\u00ec posizioni. Hamilton si ritrov\u00f2 proprio dietro Massa e riusc\u00ec a passarlo poco dopo, ma il brasiliano in un duello fin\u00ec per urtare il pilota della McLaren nel passaggio in una chicane, costringendolo ad accodarsi al gruppo dei piloti prima di tornare in pista. Giudicata la manovra troppo pericolosa, i commissari sanzionarono Massa con un \"Drive Through\", sorte toccata per\u00f2 anche ad Hamilton per via del duello alla partenza con R\u00e4ikk\u00f6nen. La vittoria and\u00f2 cos\u00ec nuovamente ad Alonso, mentre Massa non and\u00f2 oltre l'ottavo posto, divenuto poi settimo in seguito alla penalizzazione di S\u00e9bastien Bourdais, a causa di un sorpasso pericoloso in uscita dai box proprio ai danni di Massa che, urtato, dovette far fronte ad un testacoda.\nAvendo perso 2 punti nel Gran Premio di Cina, Massa si present\u00f2 al Gran Premio del Brasile con 7 punti di ritardo da Hamilton: il brasiliano poteva vincere ancora il titolo, se Hamilton non fosse andato oltre il quinto posto, oppure arrivando secondo con l'inglese ottavo. Dopo aver dominato un Gran Premio rocambolesco la conquista dell'iride sembrava fatta. Hamilton, sesto, appena superato da Vettel, sorpass\u00f2 per\u00f2 a quattro curve dal termine della corsa il tedesco Glock, il quale era nelle prime posizioni non avendo effettuato il pit-stop cambio gomme nonostante fosse prevista pioggia per le ultime tornate. Il pilota della Toyota infatti aveva risparmiato il tempo necessario per il pit, ma si trovava con gomme da asciutto in situazione di pista bagnata. Hamilton riusc\u00ec facilmente a superarlo e a piazzarsi quinto, mantenendo un solo punto di vantaggio su Massa nella classifica mondiale, laureandosi campione (il pi\u00f9 giovane della storia della Formula 1 a 23 anni, 9 mesi e 26 giorni, record poi superato nel 2010 da Sebastian Vettel).\n2009.\nIl 2009 non inizia bene, anche a causa della vettura schierata dalla Ferrari (la F60) che non \u00e8 all'altezza della fama delle auto di Maranello: nel primo appuntamento stagionale conquista un deludente settimo posto nelle qualifiche per poi ritirarsi al 45\u00ba giro della gara per problemi allo sterzo. Nel successivo Gran Premio della Malesia, chiamato a riscattarsi, ottiene ottimi tempi nelle prove libere ma viene eliminato nella Q1 delle qualifiche con il 16\u00ba tempo; durante la rocambolesca gara (sospesa per via della pioggia dopo 31 dei 56 giri) riesce a rimontare alcune posizioni ma si classifica soltanto al 9\u00ba posto. Nel terzo appuntamento stagionale delude ancora le aspettative piazzandosi al 13\u00ba posto nelle qualifiche e collezionando il secondo ritiro in tre gare per problemi al cambio.\nAnche in Bahrain le cose non migliorano e Massa conclude la gara tredicesimo per un contatto alla partenza con R\u00e4ikk\u00f6nen. Tuttavia nelle gare successive la Ferrari sembra pian piano ritrovare competitivit\u00e0: va sempre a punti, 6\u00ba in Spagna, 4\u00ba a Monaco, 6\u00ba in Turchia e di nuovo 4\u00ba in Gran Bretagna dopo essere partito 11\u00ba dalla griglia. Il primo podio stagionale arriva al Nurburgring, dove Felipe arriva terzo dopo una rimonta di 5 posti (8\u00ba in griglia).\nIl 25 luglio 2009 durante la seconda sessione di qualifica del Gran Premio d'Ungheria Massa, mentre viaggiava a circa 200 chilometri orari alla guida della sua monoposto, viene colpito alla testa da una molla pesante circa 800 grammi, staccatasi dalla Brawn GP del connazionale Rubens Barrichello. A causa di questo incidente, il pilota brasiliano ha riportato una commozione cerebrale con una frattura nella zona sovraorbitale sinistra e un taglio alla fronte. Trasportato in elicottero al vicino ospedale di Budapest, Felipe viene operato, e le sue condizioni definite \u00abserie ma stabili\u00bb dai medici e comunque \u00abnon in pericolo di vita\u00bb. La mattina del 26 luglio una TAC fatta al pilota d\u00e0 esito negativo e non vengono evidenziate lesioni cerebrali. Nel Gran Premio d'Ungheria 2009 la Ferrari non ha schierato nessuna vettura per sostituirlo.\nPer il resto della stagione la Ferrari ha scelto di affidare la sua monoposto a Michael Schumacher, che ha poi dovuto rinunciare per problemi al collo. Al suo posto \u00e8 subentrato Luca Badoer. Dati gli scarsi risultati di quest'ultimo, la Ferrari decide di sostituirlo dopo due gran premi con un altro pilota italiano, Giancarlo Fisichella. Dopo il decorso post-operatorio Massa \u00e8 sottoposto a una serie di esami neurologici, coordinati dal medico delegato della FIA, svoltisi a Parigi il 10 ottobre 2009. A seguito dei risultati positivi ottenuti, Massa torna il 12 ottobre alla guida di una vettura di Formula 1, la Ferrari F2007 in dei \"test\" a Fiorano. Al Gran Premio del Brasile gli viene affidato l'incarico di sventolare la bandiera a scacchi.\n2010.\nPer il 2010 il pilota brasiliano viene riconfermato come pilota titolare al fianco dello spagnolo Fernando Alonso. Il 14 marzo 2010, in occasione della gara inaugurale di Formula 1, giunge 2\u00ba dietro al compagno di squadra Fernando Alonso, realizzando la prima doppietta per la Ferrari. Nel Gran Premio d'Australia, Massa sale sul podio nonostante i sorpassi subiti da Lewis Hamilton e Sebastian Vettel. Nel Gran Premio della Malesia, Massa giunge 7\u00ba al traguardo e supera il compagno di squadra Alonso (ritirato per guasto al motore) guadagnando la testa della classifica, ma nel Gran Premio di Cina conclude la gara 9\u00ba e cede la leadership della classifica a Jenson Button. In Spagna e a Monaco si posiziona 6\u00ba e 4\u00ba, mentre nel Gran Premio di Turchia arriva soltanto un 7\u00ba posto, davanti al compagno di squadra.\nIn Canada, dopo una buona partenza, rimane coinvolto in un incidente con Vitantonio Liuzzi e, costretto a sostituire l'ala anteriore, tenta una rimonta; a pochi giri dal termine \u00e8 11\u00ba dietro a Michael Schumacher ma, nel tentativo di superarlo, danneggia l'alettone anteriore e termina 15\u00ba. Nel frattempo Massa prolunga il suo contratto con la scuderia di Maranello fino al 2011. In Germania e Ungheria, il pilota brasiliano conquista rispettivamente un 2\u00ba e 4\u00ba posto contribuendo ad acquisire punti per la Ferrari nel mondiale costruttori. Ad Hockenheim deve cedere la vittoria ad Alonso per ordini di scuderia, e fra i due i rapporti si incrinano irrimediabilmente e il rendimento di Felipe ne risentir\u00e0 parecchio anche negli anni a venire.\nRiconquista il 4\u00ba posto in Belgio. Con la Ferrari che si mostra competitiva a Monza, Massa sale sul podio conquistando il 3\u00ba posto, miglior risultato per lui nel Gran Premio d'Italia, dietro al pilota della McLaren Jenson Button e al compagno di squadra Fernando Alonso. Non troppo fortunato Massa a Singapore: a causa di un problema all'elettronica non fa registrare alcun tempo cronometrato e si classifica all'ultima fila in griglia. Grazie allo sfruttamento del cambio gomme con la Safety Car in pista, Massa andr\u00e0 fino al termine della gara concludendo al decimo posto, ma grazie alla penalizzazione di 20 secondi di Adrian Sutil e Nicolas H\u00fclkenberg per aver tagliato la curva 7 traendone un vantaggio giunti rispettivamente nono e decimo, Felipe si classifica all'ottavo posto prendendo 4 punti.\nIn Giappone dopo essere partito dall'undicesimo posto, esce di pista alla prima curva costringendo anche l'italiano Vitantonio Liuzzi al ritiro. Felipe in Corea si classifica al terzo posto dopo una gara caratterizzata dalla pioggia. In Brasile, Massa partito dal nono posto, termina 15\u00ba dopo una difficile gara anche causata dall'errore dei meccanici al primo pit-stop che hanno avvitato male la gomma anteriore destra della vettura del brasiliano. Nell'ultimo appuntamento dell'anno, ad Abu Dhabi, Massa partito dal sesto posto termina la gara al decimo posto, dopo una corsa incolore all'interno del gruppo, a causa di una strategia poco azzeccata da parte del muretto box che ha penalizzato anche il compagno di squadra Fernando Alonso che nella stessa corsa ha visto sfumare il sogno del titolo mondiale.\n2011.\nConfermato alla Ferrari anche per il 2011, Massa cominci\u00f2 la stagione ottenendo un nono posto (diventato poi settimo grazie alla squalifica dei piloti della Sauber) nel Gran Premio d'Australia, nel quale fece anche segnare il giro pi\u00f9 veloce in gara. Nelle due gare successive, in Cina e in Malesia, il pilota brasiliano giunse rispettivamente in quinta e in sesta posizione, precedendo in entrambe le occasioni il compagno di squadra Alonso. Seguirono un deludente undicesimo posto nel Gran Premio di Turchia e due ritiri consecutivi in Spagna e a Monaco, nel primo caso per un guasto al cambio e nel secondo per incidente. Nel movimentato Gran Premio del Canada Massa, partito dalla terza posizione in griglia, giunse al sesto posto, battendo in volata sul traguardo Kamui Kobayashi per appena 45 millesimi. Nelle tre gare successive il pilota brasiliano raccolse tre quinti posti e in Ungheria, prima della sosta estiva, un sesto posto con giro pi\u00f9 veloce in gara. Termina solo ottavo in Belgio protagonista di una brutta prestazione anche a causa di una foratura ad uno pneumatico e a Monza sesto dopo un contatto con Mark Webber nelle prime fasi della gara.\nNel gran premio pi\u00f9 duro della stagione a Singapore, termina nono dopo essere stato danneggiato da Lewis Hamilton alla ruota posteriore destra e solo settimo in Giappone dopo essere stato in scia con i migliori nella prima fase di gara. In Corea giunge sesto per la quinta volta nella stagione. In India, al Buddh International Circuit, termina la gara dopo 32 giri per aver rotto la sospensione anteriore sinistra prendendo male il cordolo della \"chicane\" della curva 9. Il presidente della Ferrari Luca Cordero di Montezemolo lo conferma formalmente come pilota titolare della Ferrari anche per la stagione 2012 in occasione delle finali mondiali del Mugello. Termina quinto ad Abu Dhabi, penultima prova della stagione. Stessa posizione in Brasile, ultima prova della stagione e suo gran premio di casa, dove fra l'altro festeggia il 100\u00ba gran premio con la Ferrari.\n2012.\nMassa comincia la stagione 2012 gi\u00e0 sotto esame per le dichiarazioni di Luca Cordero di Montezemolo e Stefano Domenicali in merito alle possibilit\u00e0 di rinnovo del contratto. Per le prime tre gare della stagione il brasiliano non riesce a ottenere punti ma la situazione cambia in Bahrain dove, dopo essere partito dalla 14\u00aa posizione riesce ad arrivare 9\u00ba e a ottenere due punti. In Spagna, complice anche un \"drive trough\" da parte dei commissari e una cattiva strategia di pit-stop, la situazione torna poco rosea con il 15\u00ba posto alla fine della gara. Al Gran Premio di Monaco riesce per la prima volta in questa stagione ad arrivare in Q3, qualificandosi in settima posizione.\nIn gara ha un buon ritmo che gli vale la sesta posizione, suo miglior risultato nelle prime sei gare della stagione. Arriva a punti anche in Canada, ma stavolta, a causa di una strategia che penalizzer\u00e0 anche il compagno di squadra Fernando Alonso, giunge decimo. Nel Gran Premio di Gran Bretagna, a Silverstone, \u00e8 autore di una gara brillante e dopo diversi duelli con Schumacher e con R\u00e4ikk\u00f6nen finisce quarto, sfiorando il podio e confermando il buon momento della Ferrari. In Germania dopo un incidente in partenza che lo fa retrocedere in ventiquattresima posizione, inizia a rimontare sorpassa 12 piloti giungendo dodicesimo.\nProva del momento difficilissimo di Massa \u00e8 il confronto con Alonso in qualifica (dove ha sempre brillato) dopo 10 gran premi: 10 a 0 per lo spagnolo. Il brasiliano \u00e8 comunque il miglior partente della stagione con 18 posizioni guadagnate al via. Nel frattempo, alla fine di luglio scade l'opzione della Ferrari sul rinnovo di contratto del brasiliano. Al Gran Premio del Belgio, \u00e8 autore di una buona gara partendo quattordicesimo e giungendo quinto davanti a Mark Webber, portando a casa 10 punti e aiutando il compagno Fernando Alonso, ritirato nelle prime fasi della gara, nella lotta al titolo. Nel Gran Premio d'Italia Felipe \u00e8 autore di un'ottima qualifica (3\u00ba) davanti al compagno di squadra Alonso per la prima volta in stagione.\nIn gara effettua una buona partenza arrivando vicino a Hamilton al 1\u00ba posto. Dopo aver tenuto per parecchio tempo il 2\u00ba posto si fa sorpassare da Button (che qualche giro dopo si sarebbe ritirato) da Alonso e da Perez chiudendo al 4\u00ba posto e sfiorando il podio. Al Gran Premio di Singapore il brasiliano \u00e8 vittima di una foratura causatagli dal russo Vitalij Petrov. Tale foratura lo costringer\u00e0 a un immediato rientro ai box, ma poi il ferrarista \u00e8 autore di una grande rimonta che gli varr\u00e0 l'ottava posizione in classifica. In Giappone Massa torna sul podio giungendo 2\u00ba, dopo essere partito 10\u00ba, la prima volta dopo Corea 2010. Nel successivo Gran Premio in Corea Massa giunge 4\u00ba alle spalle del compagno di squadra Fernando Alonso.\nI buoni risultati ottenuti nella seconda met\u00e0 di stagione spingono la Ferrari a confermarlo anche per il 2013. Nelle ultime gare della stagione il brasiliano conferma il buon momento di forma, giungendo a punti sia in India che ad Abu Dhabi. Nel Gran Premio degli Stati Uniti Massa batte per la seconda volta in stagione il compagno di squadra in qualifica, venendo per\u00f2 fatto penalizzare di proposito dalla scuderia per permettere ad Alonso, in lotta per il mondiale, di partire dal lato \"pulito\" della pista. Il pilota brasiliano conclude la gara in quarta posizione, alle spalle dello stesso Alonso. Anche nella gara di casa Massa risulta pi\u00f9 rapido di Alonso in qualifica, aiutando e difendendo l'asturiano nelle prime fasi di gara (memorabile la sua manovra che porta Alonso al doppio sorpasso su Webber e sul brasiliano) chiudendo il Gran Premio in terza posizione e conquistando il secondo podio stagionale. Il titolo per\u00f2 ancora una volta sfugge alla rossa, mentre Massa conclude il campionato in settima posizione, con 122 punti.\n2013.\nConfermato nella Scuderia Ferrari anche per il 2013, Massa inizia la stagione con un 4\u00ba posto in Australia, dopo essere partito in qualifica davanti al compagno di squadra Alonso; con la gara di Melbourne, supera suo malgrado il record di gare consecutive in Ferrari senza ottenere vittorie (68), battendo il precedente record di 67 che apparteneva a Jean Alesi. In Malesia il brasiliano torna in prima fila, qualificandosi ancora davanti ad Alonso (l'ultima volta che Massa era partito in prima fila era stata nel Gran Premio del Bahrain 2010); in gara, causa anche una brutta partenza, giunge 5\u00ba. Anche in Cina, dopo un avvio di gara all'attacco, deve accontentarsi della 6\u00aa posizione a causa del traffico e della mancanza di grip.\nIn Bahrein conclude la gara nelle retrovie, per via di due forature. In Spagna, subisce una penalit\u00e0 per aver ostacolato Mark Webber in qualifica, venendo arretrato e costretto a partire 9\u00ba in griglia; tuttavia in gara riesce a recuperare fino al 3\u00ba posto, conquistando cos\u00ec il primo podio stagionale. Al Gran Premio di Monaco, in seguito a un brutto incidente alla curva Sainte Devote, non prende parte alle qualifiche, partendo dunque ultimo; in gara \u00e8 costretto al ritiro dopo 30 giri per un incidente dalla dinamica simile, causato da problemi alla sospensione anteriore sinistra. Nel successivo weekend, nel Gran Premio del Canada, si qualifica 16\u00ba; in gara Massa, dopo una bella rimonta, conquista l'8\u00aa posizione finale.\nNel Gran Premio di Gran Bretagna il pilota brasiliano, in qualifica, non va oltre il 12\u00ba posto in griglia. In gara, dopo un buon inizio, \u00e8 suo malgrado protagonista (assieme ad altri piloti) di forature causate da detriti sulla pista, che lo fanno precipitare fino alla 22\u00aa posizione; sfruttando la strategia di gara e i vari ingressi della safety car, riesce a rimontare il gruppo e a concludere la prova britannica 6\u00ba. Dopo un ritiro avvenuto durante le prime fasi del GP di Germania, Massa conclude 8 gare consecutive in zona punti conquistando come migliore risultato due quarti posti in Italia e in India. La striscia di gare concluse in zona punti si conclude negli USA con un deludente 12\u00ba posto, complice del risultato anche la scarsa competitivit\u00e0 della Ferrari F138. Torna in zona punti nel gran premio di casa ma, dopo aver occupato per gran parte della gara la quarta posizione, concluder\u00e0 solo settimo a causa di una penalit\u00e0 inflitta al brasiliano per aver tagliato pi\u00f9 volte la linea che delimita l'ingresso alla pit-lane. La stagione si conclude con 112 punti in ottava posizione finale: termina cos\u00ec l'avventura di Massa in Ferrari, che con la \"Rossa\" ha conquistato in totale 11 vittorie, 14 giri veloci, 15 pole position, 789 punti e come miglior risultato assoluto un secondo posto ottenuto nel 2008.\n2014-2017: Williams.\n2014.\nIl 10 settembre 2013, dopo il Gran Premio d'Italia, annuncia dopo otto anni l'addio alla Scuderia Ferrari, a partire dalla stagione successiva. Circa due mesi dopo, l'11 novembre, la Williams annuncia l'ingaggio del brasiliano a partire dal 2014, in sostituzione di Pastor Maldonado.\nL'inizio del campionato 2014 \u00e8 a fasi alterne per il brasiliano, che a Melbourne, sede del primo Gran Premio dell'anno, \u00e8 costretto al ritiro gi\u00e0 alla prima curva dopo essere stato tamponato da Kamui Kobayashi. Seguono due settimi posti in Malesia e in Bahrein; nella prima occasione Massa \u00e8 protagonista di un acceso scambio radio con la sua squadra, che gli chiede di cedere la posizione al compagno di squadra Valtteri Bottas, ordine al quale il brasiliano si rifiuter\u00e0 di obbedire. In Cina il brasiliano \u00e8 invece rallentato da un problema al cambio gomme, che lo fa sprofondare nelle retrovie mentre si trovava in sesta posizione. Il pilota brasiliano torna a punti a Monaco, dove coglie un altro settimo posto dopo aver rimontato dalla sedicesima posizione in griglia. In Canada, invece, Massa \u00e8 coinvolto in un violento incidente nelle fasi finali di gara, mentre si contendeva il quarto posto con Sergio P\u00e9rez, uscendone illeso. In Austria conquista la sua sedicesima pole position a distanza di sei anni dall'ultima, ottenuta nel Gran Premio del Brasile 2008. Quella sar\u00e0 anche l'unica pole conquistata da una scuderia diversa dalla Mercedes in tutta la stagione. In gara non riesce tuttavia a confermare il risultato, venendo scavalcato prima dalle Mercedes di Rosberg e Hamilton e successivamente anche dal compagno di squadra Bottas e concludendo la gara in quarta posizione.\nSeguono due ritiri per incidente in Gran Bretagna e in Germania. Nella prima occasione Massa manda la sua vettura in testacoda per non colpire frontalmente quella di Kimi R\u00e4ikk\u00f6nen che, priva di controllo, gli attraversa la traiettoria, dovendosi per\u00f2 ritirare per i danni riportati dalla sua monoposto nell'impatto. Nel secondo caso il pilota brasiliano viene a contatto con la McLaren di Kevin Magnussen poco dopo la partenza, dovendosi anche in questo caso ritirare.\nMassa torna a punti in Ungheria, dove taglia il traguardo in quinta posizione, conquistando poi il primo podio stagionale nel Gran Premio d'Italia, chiuso in terza posizione. Il pilota brasiliano replica questo risultato nel Gran Premio di casa, chiudendo poi la stagione con un secondo posto nel conclusivo Gran Premio di Abu Dhabi. Questi buoni risultati gli consentono di recuperare posizioni in classifica: a fine anno Massa si piazza al settimo posto assoluto, con 134 punti.\n2015.\nMassa apre il 2015 con un piazzamento a punti dopo un terzo posto in qualifica davanti alle Ferrari e al compagno di squadra Bottas, classificandosi quarto al traguardo nell'inaugurale Gran Premio d'Australia dopo un duello con Vettel. Ottiene punti anche in Malesia, dove taglia il traguardo in sesta posizione dopo essere stato sopravanzato nelle ultime tornate dal compagno di squadra, e in Cina, dove conquista un quinto posto.\nIn Bahrein Massa \u00e8 costretto a partire dalla corsia dei box per un problema ad un sensore, che impedisce l'avviamento della sua vettura. La rimonta viene complicata da un contatto nelle prime fasi di gara, nel quale il fondo piatto della vettura viene danneggiato, e il pilota brasiliano deve accontentarsi del decimo posto.\nGiunge di nuovo sul podio nel Gran Premio d'Austria davanti a Vettel, dopo avergli resistito nel finale. Nel successivo Gran Premio d'Inghilterra giunge quarto dopo aver condotto la gara fino al ventesimo giro, venendo poi sopravanzato da Hamilton e mancando il podio a causa di una strategia sbagliata nel finale di gara, dopo il cambiamento delle condizioni climatiche della pista. Giunge poi 12\u00ba in Ungheria dopo aver condotto tutta la gara con un problema alla sua monoposto. In Italia giunge al podio per la seconda volta in stagione arrivando terzo. Dopo due gran premi senza punti, in Russia giunge quarto, dopo una bella rimonta.\nNel Gran Premio di casa vive un week end difficile dettato dalla difficolt\u00e0 nel trovare un buon setting della macchina dopo le recenti modifiche ai cordoli del circuito. Dopo una qualifica discreta che lo vede conquistare la terza fila viene squalificato dopo la fine della gara, conclusa all'ottavo posto, a causa della pressione della sua anteriore destra che non rispettava i limiti imposti dalla federazione. Nel Gran Premio finale, quello di Abu Dhabi, giunge ottavo. Termina la stagione al sesto posto nella classifica generale, alle spalle del compagno di squadra Valtteri Bottas. Nella stagione ha totalizzato due terzi posti (Austria e Italia) e finisce con 121 punti.\n2016.\nNel 2016 Massa apre la stagione con un quinto posto in Australia, dopo essere scattato dalla sesta piazza. In Bahrain, dopo aver occupato la seconda piazza nei primi giri, chiude ottavo per via di una errata scelta delle gomme (la Wiliams ha utilizzato esclusivamente gomme medie). In Cina, nonostante una brutta qualifica, chiusa in undicesima posizione, arriva sesto, grazie a una strategia pi\u00f9 conservativa. In Russia chiude quinto, dopo essere partito dalla quarta casella. I successivi tre GP vedono Massa raccogliere solo 6 punti, per via di un ottavo posto in Spagna, un ritiro in Canada e due decimi posti a Monaco e in Azerbaigian, scendendo in nona posizione nella classifica piloti. In Austria e Gran Bretagna chiude fuori dalla zona punti. In Ungheria un'errata strategia della Williams in qualifica lo relega nelle ultime file: in gara il pilota brasiliano non riesce a recuperare posizioni, chiudendo diciottesimo. In Germania, partito decimo, viene urtato da Jolyon Palmer, e danneggiata la sua aerodinamica, Massa si ritira dopo aver passato la gara a centro gruppo. In Belgio chiude decimo.\nIl 1\u00ba settembre 2016 nella conferenza stampa precedente al Gran Premio d'Italia annuncia la sua volont\u00e0 di concludere la stagione e poi ritirarsi dalla Formula 1. Nel fine settimana brianzolo termina la gara al nono posto, dopo essere partito undicesimo. Non ottiene punti a Singapore e in Malesia. In seguito conquista due noni posti in Giappone e in Messico e un settimo negli Stati Uniti. Per il suo ultimo Gran Premio di casa Massa si ritira per un incidente nel rettilineo dei box. Chiude la stagione all'undicesimo posto in classifica generale, con 53 punti.\n2017.\nIl 16 gennaio 2017, dopo l'ufficialit\u00e0 del passaggio di Valtteri Bottas alla Mercedes, il brasiliano viene richiamato dalla Williams per un'altra stagione in Formula 1.\nMassa apre la stagione con un sesto posto in Australia, piazzamento bissato in Bahrein; nel mezzo il quattordicesimo posto in Cina. Nel Gran Premio di Russia chiude al nono posto, dopo essere stato costretto a una sosta supplementare per una foratura. I due sesti posti conquistati a inizio campionato restano i migliori risultati stagionali. A Baku Massa, scattato dalla nona posizione, si trova a lottare per le posizioni di vertice, risalendo ai margini del podio a met\u00e0 gara: tuttavia, il pilota brasiliano deve ritirarsi per un problema ad un ammortizzatore, perdendo la possibilit\u00e0 di lottare per la vittoria. Dopo due piazzamenti a punti consecutivi in Austria e a Silverstone, in occasione del Gran Premio d'Ungheria Massa \u00e8 costretto a dare forfait per un malessere avvertito al termine delle prove libere, lasciando il posto a Paul di Resta.\nIl pilota brasiliano torna al volante nel successivo Gran Premio del Belgio, chiuso in ottava posizione dopo essere scattato dalla 16\u00b0 casella. Nella parte finale della stagione Massa taglia il traguardo quasi sempre in zona punti: fanno eccezione il Gran Premio di Singapore e il Gran Premio del Messico, nei quali il pilota brasiliano viene penalizzato rispettivamente da un'errata scelta di strategia e da una foratura nelle prime fasi di gara.\nIl 4 novembre 2017 Massa annuncia il suo definitivo ritiro a fine stagione dalla Formula 1 con un post su Twitter. Il pilota brasiliano chiude la stagione confermando l'undicesimo posto assoluto del 2016, ma con dieci punti in meno rispetto alla stagione precedente.\nFormula E.\n2018-2019.\nDalla stagione 2018-2019 partecipa al campionato di Formula E con il team Venturi Grand Prix, con cui ha firmato un contratto triennale. Dopo un inizio difficoltoso, a partire dall'E-Prix di Citt\u00e0 del Messico 2019 giunge a punti in 5 gare su 6, e a Monaco giunge terzo al traguardo, ottenendo il suo primo podio nella serie elettrica. Conclude la stagione con 36 punti.\n2019-2020\nNella stagione successiva continua a correre con Venturi nella categoria elettrica. I primi punti arrivano alla terza gara, a Santiago del Chile, in cui conquista un nono posto.\nRisultati completi.\nStock Car Brasil.\n\u2020 Dato che Massa era un pilota ospite, non era idoneo per i punti."}
{"id": "63353", "revid": "599013", "url": "https://it.wikipedia.org/wiki?curid=63353", "title": "David Coulthard", "text": "Dopo una proficua carriera nelle formule minori, fece il suo esordio nella massima serie automobilistica nel e vi rimase fino al . Nel corso della sua carriera ha corso per Williams, McLaren e Red Bull, vincendo tredici Gran Premi. Oltre che in Formula 1 Coulthard ha corso anche nel DTM per alcune stagioni, pur senza cogliere grandi risultati e conta anche una partecipazione alla 24 Ore di Le Mans.\nRitenuto un buon collaudatore, seppure non tra i migliori, aveva, soprattutto nel periodo in cui gareggiava nelle categorie minori, uno stile di guida molto particolare, che gli permetteva di avere una maggiore accelerazione in uscita di curva. Secondo diversi commentatori, per\u00f2, durante la sua carriera non riusc\u00ec mai a esprimere completamente le proprie qualit\u00e0. Il suo soprannome \u00e8 DC, usato dai commentatori inglesi durante le telecronache.\nCarriera.\nLe formule minori.\nProveniente dalla regione scozzese di Dumfries, Coulthard cominci\u00f2 a gareggiare con i kart all'et\u00e0 di otto anni, ottenendo diversi successi nelle gare nazionali e vincendo il titolo di campione di Scozia.\nNel 1988 pass\u00f2 quindi alla Formula Ford, in cui domin\u00f2 il campionato britannico 1989 e concluse, sempre nello stesso anno, al terzo posto nel Formula Ford Festival. Nel 1990 era tra i principali pretendenti al titolo, ma sul circuito di Spa-Francorchamps fu protagonista di un incidente in cui riport\u00f2 la frattura di una gamba, fatto che lo costrinse a fermarsi per il resto della stagione, ma ebbe comunque la possibilit\u00e0 di svolgere il suo primo test su una vettura di Formula 1, guidando una McLaren. L'anno successivo disput\u00f2 il campionato di Formula 3, lottando a lungo per la conquista del titolo con Rubens Barrichello. Il brasiliano ebbe la meglio, ma lo scozzese riusc\u00ec comunque a vincere il Gran Premio di Macao.\nOttenne quindi un contratto con il team PSR per disputare la stagione 1992 del campionato Internazionale di Formula 3000. La scarsa competitivit\u00e0 della vettura, per\u00f2, limit\u00f2 le prestazioni del pilota che ottenne due podi e concluse al nono posto in classifica. Sempre nel 1992, Coulthard tester\u00e0 la Benetton B192 nel circuito di Estoril. Nel 1993 pass\u00f2 invece alla Pacific e vinse la sua prima corsa, terminando in terza posizione in campionato, dietro a Olivier Panis e Pedro Lamy. Contemporaneamente prese parte alla 24 Ore di Le Mans; l'equipaggio, giunto primo nella classe GT, venne per\u00f2 squalificato.\nFormula 1.\n1993-1995: Williams.\nNel divenne anche tester per la scuderia Williams.\nNel Coulthard mantenne il suo ruolo di collaudatore nel team inglese, ma la morte di Ayrton Senna al Gran Premio di San Marino gli permise di disputare diverse gare durante la stagione. Frank Williams cercava infatti un pilota disposto ad accettare un contratto a termine e, dopo il rifiuto di Derek Warwick, si rivolse allo scozzese, che accett\u00f2 l'offerta. Dopo un ritiro in Spagna, ottenne i suoi primi punti iridati in Canada, concludendo quinto. Sostituito da Nigel Mansell al Gran Premio di Francia torn\u00f2 a correre a partire dalla gara in Gran Bretagna e ottenne il suo miglior risultato stagionale in Portogallo, concludendo secondo alle spalle di Damon Hill. Nelle ultime tre corse lasci\u00f2 quindi nuovamente il posto all'inglese e termin\u00f2 il campionato ottavo.\nLa Williams lo ingaggi\u00f2 come pilota ufficiale anche per il , anno in cui giunse terzo nel mondiale dietro a Michael Schumacher e al compagno di squadra Damon Hill. Sempre nel ottenne la sua prima vittoria in Formula 1 nel Gran Premio del Portogallo.\n1996-2004: McLaren.\nNel Coulthard si trasfer\u00ec alla McLaren motorizzata Mercedes che veniva da anni di scarsi risultati; durante questa stagione lo scozzese si rese protagonista di un fatto curioso quando, rimasto senza casco al Gran Premio di Monaco, disput\u00f2 la gara con uno prestatogli da Michael Schumacher, arrivando tra l'altro al podio. Insieme al compagno di squadra Mika H\u00e4kkinen port\u00f2 la McLaren a essere la vettura dominante nelle stagioni e , ma fu il finlandese a laurearsi per due volte campione del mondo battendo i piloti della Ferrari Eddie Irvine e Michael Schumacher. La stagione fu inoltre macchiata da un controverso incidente nel Gran Premio del Belgio, quando lo scozzese, doppiato, fu tamponato da Michael Schumacher, che era al comando della corsa. Il tedesco accus\u00f2 Coulthard di aver rallentato apposta per causare la collisione, mentre la responsabilit\u00e0 dell'incidente (ma non l'intenzionalit\u00e0) fu ammessa dallo scozzese solo cinque anni dopo.\nIl fu un'altra stagione con gli stessi protagonisti, ma questa volta furono Michael Schumacher e la Ferrari a conquistare il titolo. Lo scozzese si rese per\u00f2 protagonista di ottime gare, come il Gran Premio di Francia, che vinse dopo aver effettuato due bei sorpassi su Barrichello e Michael Schumacher e si aggiudic\u00f2 comunque tre vittorie.\nNel la Ferrari si dimostr\u00f2 irraggiungibile sul piano delle prestazioni; ciononostante Coulthard riusc\u00ec a vincere due gran premi e a ottenere il suo miglior risultato in carriera, giungendo secondo in campionato, pur molto distanziato dal campione del mondo Michael Schumacher.\nNel la superiorit\u00e0 della Ferrari fu ancora pi\u00f9 netta e la McLaren risult\u00f2 anche meno competitiva della Williams; Coulthard si dovette accontentare del quinto posto nella classifica finale, vincendo per\u00f2 il Gran Premio di Monaco. Il inizi\u00f2 bene per Coulthard, che si aggiudic\u00f2 il Gran Premio d'Australia; nel prosieguo della stagione, per\u00f2, il pilota scozzese fu nettamente battuto dal compagno di squadra Kimi R\u00e4ikk\u00f6nen, anche a causa del nuovo metodo di qualifica sul giro singolo, che mal si adattava al suo stile di guida. Coulthard concluse il campionato in settima posizione, ottenendo solo due piazzamenti sul podio dopo la prima gara.\nLa stagione fu ancora peggiore: la McLaren sbagli\u00f2 completamente il progetto della vettura, che si rivel\u00f2 lenta e scarsamente affidabile; la situazione miglior\u00f2 nettamente dopo il Gran Premio di Francia, quando la scuderia inglese introdusse una \"versione B\" della propria monoposto, ma nonostante questo il pilota scozzese non riusc\u00ec a salire sul podio neanche una volta, concludendo il Campionato al decimo posto.\n2005-2009: Red Bull.\nNel fu sostituito alla McLaren da Juan Pablo Montoya, dopo ben nove stagioni nel team inglese. Coulthard fu ingaggiato dal nuovo team Red Bull (erede della Jaguar) con un contratto di un anno che si dice avesse una buona parte dell'ingaggio legata ai punti conquistati. La giovane scuderia ha beneficiato dell'arrivo di Coulthard, che ha conquistato una serie regolare di buoni piazzamenti, e per questo motivo ha esteso per la stagione il contratto del pilota scozzese, che grazie anche alla sua notevole esperienza ha regolarmente staccato i due giovani compagni di squadra, Christian Klien e Vitantonio Liuzzi.\nNella stagione la Red Bull con motore Ferrari sembrava destinata a pochi acuti, ma al Gran Premio di Monaco Coulthard \u00e8 riuscito a cogliere il primo podio della scuderia con un 3\u00ba posto proprio nella sua 200\u00aa gara disputata.\nAnche nella stagione lo scozzese \u00e8 sulla Red Bull, ma come compagno di squadra ha l'australiano Mark Webber; questa coppia \u00e8 confermata anche per la stagione successiva.\nIl non inizia in maniera molto positiva, ma in un rocambolesco Gran Premio del Canada, alla guida della sua Red Bull, ottiene il terzo posto, tornando sul podio dopo due anni. Nel corso della stagione il pilota scozzese conferma che al termine della stagione 2008 si ritirer\u00e0 dalle corse. In Brasile, il 2 novembre 2008, conclude la sua ultima gara alla seconda curva del tracciato a causa di un tamponamento avvenuto con la Williams di Kazuki Nakajima.\nPer i primi quattro appuntamenti del campionato , Australia, Malesia, Cina e Bahrein, lo scozzese \u00e8 stato indicato come pilota di riserva al posto del neozelandese Brendon Hartley, che non ha ottenuto la superlicenza.\nRisultati completi.\n2010-2012: DTM.\nNel 2010, oltre a prendere parte alla Mille Miglia di Brescia insieme a Mika H\u00e4kkinen con una Mercedes-Benz 300 SLR, Coulthard ritorna a correre esordendo nella DTM con la Mercedes del team M\u00fccke Motorsport sponsorizzata Deutsche Post. Nonostante qualche exploit, come il terzo posto in griglia nella penultima gara ad Adria, il pilota scozzese ottenne risultati deludenti conquistando solo un punto ottenuto con l'ottavo posto a Shanghai nell'ultima gara della stagione.\nTuttavia lo stesso team tedesco lo riconferma anche per la stagione 2011, che termina con un solo punto come l'anno precedente.\nNel 2012, sempre con la stessa squadra, ottiene un punto nella prima gara, e sul circuito del Norisring ottiene un sorprendente 5\u00ba posto. Il 18 ottobre, prima dell'ultima prova del campionato, annuncia il suo ritiro dalle competizioni a fine stagione.\nCronista sportivo.\nDopo la Formula 1 e il DTM, Coulthard \u00e8 ora inviato della TV inglese SkySportF1 sulla griglia di partenza, commentatore e inviato per interviste ai piloti. Scrive anche per la rivista F1 Racing.\nCasco.\nCoulthard correva con un casco che ricordava la bandiera scozzese (con la croce di Sant'Andrea ben visibile sull'alto del casco). Negli anni passati alla McLaren venne aggiunto un anello bianco, che circondava la croce sull'alto del casco.\nNel Gran Premio di Monaco 1996 il pilota scozzese disput\u00f2 la gara con un casco prestatogli dal campione del mondo in carica Michael Schumacher, poich\u00e9 la visiera del suo si appannava. Curiosamente in quell'occasione Coulthard ottenne il suo miglior risultato stagionale, piazzandosi secondo."}
{"id": "63354", "revid": "74801", "url": "https://it.wikipedia.org/wiki?curid=63354", "title": "Mark Webber", "text": "Carriera.\nLe formule minori.\nWebber cominci\u00f2 la propria carriera di pilota nel motocross, dedicandosi successivamente al karting e vincendo, nel 1993, il campionato del Nuovo Galles del Sud. L'anno seguente pass\u00f2 alle corse in monoposto, prendendo parte al campionato australiano di Formula Ford, che chiuse in quarta posizione assoluta nel 1995.\nTrasferitosi in Europa, conquist\u00f2 il quarto posto al Formula Ford Festival del 1995, garantendosi un volante per il campionato europeo di Formula Ford 1996.\nChiuse la stagione in terza posizione, vincendo il Formula Ford Festival a fine anno. Nel 1997 Webber disput\u00f2 il campionato britannico di Formula 3, chiudendolo in quarta posizione grazie anche all'aiuto economico del celebre rugbista David Campese, suo concittadino, agli inizi della sua carriera compagno di squadra del padre di Webber a Queanbeyan, che gli permise di concludere la stagione.\nPrese parte anche al Gran Premio di Macao di F3, conquistando il quarto posto.\nFIA GT e Le Mans.\nNel 1998 Webber pass\u00f2 alle competizioni a ruote coperte, partecipando al campionato FIA GT in coppia con Bernd Schneider nel team ufficiale Mercedes e chiudendo la stagione al terzo posto assoluto con cinque vittorie. Disput\u00f2 anche la 24 Ore di Le Mans insieme a Schneider e Klaus Ludwig, conquistando la pole position nella propria classe ma dovendosi ritirare in gara. Nel 1999 la Mercedes concentr\u00f2 i propri sforzi nella costruzione di un prototipo della classe LMP1 per competere nella 24 Ore di Le Mans, ma durante le prove e nel warm up pre gara la vettura di Webber decoll\u00f2 e si capovolse in pieno rettilineo per un difetto aerodinamico, e la squadra decise di ritirarsi dalla competizione.\nFormula 3000.\nNel 2000 Webber torn\u00f2 a correre in monoposto grazie all'appoggio di Paul Stoddart, che gli offr\u00ec un volante nel team di sua propriet\u00e0, l'European Arrows. Il pilota australiano conquist\u00f2 una vittoria e il terzo posto in classifica finale, alle spalle di Bruno Junqueira e Nicolas Minassian e davanti a Fernando Alonso. Nel 2001 il pilota australiano corse nuovamente in Formula 3000 con il team Super Nova Racing, conquistando tre vittorie e chiudendo al secondo posto in classifica generale, alle spalle di Justin Wilson.\nFormula 1.\n2001: Benetton.\nDopo aver effettuato qualche sessione di test un anno prima con la Arrows, nel 2001 Webber ottenne un posto da collaudatore alla Benetton, il cui direttore sportivo Flavio Briatore divenne suo manager.\n2002: Minardi.\nNel 2002 Webber, rimpiazzato da Fernando Alonso nel ruolo di collaudatore alla Renault (che nel frattempo aveva acquistato la Benetton), fu ingaggiato come pilota titolare dalla Minardi, passata sotto la propriet\u00e0 di Stoddart. Al debutto, nel Gran Premio d'Australia, colse un inaspettato quinto posto: in una gara caratterizzata da molti ritiri, riusc\u00ec a precedere Mika Salo alla guida di una Toyota e a difendersi dai suoi attacchi, conquistando i primi punti per la Minardi dal Gran Premio d'Europa 1999. Nel prosieguo della stagione la scarsa competitivit\u00e0 della monoposto italiana imped\u00ec a Webber di ripetere il risultato, ma l'australiano si mise in luce con certe prestazioni in qualifica ed alcune buone gare.\n2003-2004: Jaguar.\nNel 2003 il pilota australiano pass\u00f2 alla Jaguar, al fianco dell'esordiente Ant\u00f4nio Pizzonia. Webber ottenne delle ottime prestazioni in qualifica, conquistando il terzo posto in griglia di partenza nel Gran Premio del Brasile, staccato di appena 44 millesimi da Rubens Barrichello in pole position. In gara il pilota australiano non riusc\u00ec a tenere il passo dei migliori, ritirandosi per incidente nel corso del 54\u00ba giro e venendo classificato prima in settima e poi in nona posizione in seguito all'interruzione della gara causata da un grave incidente di Alonso poco dopo. Webber ottenne diversi altri buoni piazzamenti in qualifica, tra i quali un altro terzo posto in griglia nel Gran Premio d'Ungheria, ma in gara non riusc\u00ec a fare meglio del sesto posto, che conquist\u00f2 in tre occasioni. Il pilota australiano chiuse la stagione con il decimo posto in classifica generale, conquistando diciassette punti.\nConfermato alla Jaguar anche per il 2004, Webber fu affiancato dal giovane esordiente Christian Klien. La stagione fu pi\u00f9 avara di soddisfazioni della precedente a causa della minore competitivit\u00e0 della vettura, ma Webber ottenne comunque alcuni exploit in qualifica, come il secondo posto in griglia conquistato nella seconda gara in Malesia e il terzo posto ottenuto nel Gran Premio del Giappone, vanificati in entrambi i casi da un ritiro. Il miglior risultato della stagione fu un sesto posto nel Gran Premio di Germania; in totale Webber ottenne solamente quattro piazzamenti a punti, chiudendo la stagione in tredicesima posizione in classifica generale.\n2005-2006: Williams.\nNel 2005 Webber fu ingaggiato dalla Williams in sostituzione di Juan Pablo Montoya, passato alla McLaren. La stagione part\u00ec con grandi aspettative, ma la vettura si rivel\u00f2 meno competitiva del previsto e Webber risult\u00f2 perdente nel confronto con il compagno di squadra Nick Heidfeld, pur conquistando il primo podio in carriera nel Gran Premio di Monaco. La seconda parte di stagione fu piuttosto difficile, anche a causa dei crescenti contrasti tra il team inglese e i motoristi della BMW; dopo una serie di gare piuttosto deludenti Webber ottenne due quarti posti in Belgio e in Giappone, chiudendo la stagione al decimo posto assoluto con 36 punti.\nNel 2006 rimase alla Williams, passata al motore Cosworth, senza approfittare della clausola che gli avrebbe consentito di cambiare squadra in caso di cambio di propulsore. La stagione fu molto difficile, soprattutto a causa della mancanza di affidabilit\u00e0 della vettura; dopo essere giunto sesto nel Gran Premio d'apertura in Bahrein, Webber ottenne il quarto posto in qualifica nel Gran Premio della Malesia (alle spalle del compagno di squadra Nico Rosberg), ritirandosi per\u00f2 dopo pochi giri per noie tecniche. In Australia Webber si ritir\u00f2 nuovamente per noie meccaniche mentre era in testa alla gara per via dei pit stop, mentre a Monaco fu costretto all'abbandono per un problema allo scarico mentre occupava la terza posizione, dopo essere partito dalla prima fila. Nel corso della stagione la competitivit\u00e0 della vettura diminu\u00ec e Webber fatic\u00f2 a lottare anche per entrare in zona punti; il pilota australiano ottenne come miglior risultato due sesti posti, chiudendo la stagione con appena sette punti e il quattordicesimo posto in classifica generale.\n2007-2013: Red Bull.\nPassato alla Red Bull nel 2007, Webber non ottenne risultati di rilievo nella prima parte di stagione, facendo segnare i primi punti solo nel Gran Premio degli Stati Uniti, settima gara in calendario. Nel rocambolesco Gran Premio d'Europa, caratterizzato dall'incertezza delle condizioni meteo, il pilota australiano chiuse la gara in terza posizione, conquistando il secondo podio in carriera. Anche nel Gran Premio del Giappone Webber, pur debilitato da una forte gastroenterite, sfrutt\u00f2 le avverse condizioni meteo per portarsi in seconda posizione, venendo per\u00f2 tamponato dietro alla safety car dal giovane Sebastian Vettel e dovendosi ritirare. Webber chiuse la stagione con dieci punti, che gli valsero la dodicesima posizione in classifica generale.\nConfermato alla Red Bull anche per il 2008, sempre al fianco dell'esperto David Coulthard, Webber inizi\u00f2 bene la stagione, conquistando cinque piazzamenti a punti consecutivi, tra cui un quarto posto nel Gran Premio di Monaco. La seconda parte di stagione fu pi\u00f9 avara di soddisfazioni, nonostante la prima fila conquistata nel Gran Premio di Gran Bretagna e il terzo posto in griglia nel Gran Premio d'Italia; Webber chiuse la stagione con ventuno punti e l'undicesima posizione in classifica generale.\nIl 22 novembre 2008, mentre partecipava ad un evento di beneficenza da lui organizzato (\"Mark Webber Pure Tasmania Challenge\"), il pilota australiano fu investito da un'automobile mentre era in bicicletta, riportando la frattura della gamba destra. Ritorn\u00f2 al volante di una Formula 1 l'11 febbraio 2009, in occasione dei test invernali.\nNella stagione 2009 al fianco di Webber nel team subentr\u00f2 Sebastian Vettel, vincitore l'anno precedente a Monza con la Toro Rosso; incisive modifiche regolamentari stravolsero i rapporti di forza tra le scuderie, e la Red Bull in particolare si rivel\u00f2 in grado di lottare per la vittoria. Dopo un 12\u00ba e un 6\u00ba posto nelle prime due corse, sal\u00ec per la prima volta sul secondo gradino del podio nel Gran Premio di Cina, tagliando il traguardo dietro al nuovo compagno di squadra Vettel; concluse invece in terza posizione in Spagna. Registr\u00f2 nuovamente risultati importanti con due secondi posti nelle gare successive, in Turchia ed in Gran Bretagna, grazie al quale regal\u00f2 la seconda doppietta alla scuderia austriaca.\nNel Gran Premio di Germania, disputato al N\u00fcrburgring, ottenne la sua prima pole position e la sua prima vittoria, dominando la gara pur essendo stato penalizzato con un drive-through (un passaggio obbligato in corsia dei box). Ottenne cos\u00ec la prima vittoria di un pilota australiano in Formula 1 dopo il successo nel Gran Premio di Las Vegas 1981 conquistato da Alan Jones; al tempo stesso tuttavia stabil\u00ed anche il nuovo record di gare disputate da un pilota prima di ottenere una vittoria (130), primato battuto poi da Sergio P\u00e9rez soltanto 11 anni pi\u00f9 tardi.\nGrazie al terzo posto nel successivo Gran Premio d'Ungheria Webber sal\u00ec al secondo posto in classifica generale, ma nelle cinque gare seguenti il pilota australiano non conquist\u00f2 punti, uscendo dalla lotta per il titolo. In Brasile torn\u00f2 alla vittoria dopo essere scattato dalla seconda posizione, mentre nella gara conclusiva di Abu Dhabi il pilota australiano giunse secondo alle spalle di Vettel. Webber chiuse la stagione in quarta posizione, conquistando due vittorie, otto podi e 69,5 punti.\nConfermato nuovamente dalla Red Bull al fianco di Vettel, Webber inizi\u00f2 il 2010 in maniera piuttosto altalenante, conquistando la pole position e la seconda posizione nel Gran Premio della Malesia, ma solo dei piazzamenti in zona punti in Bahrein, Cina e Australia. Nei due Gran Premi successivi, disputati in Spagna e a Monaco, il pilota australiano domin\u00f2 nettamente, conquistando pole position e vittoria in entrambe le occasioni e conducendo l'intera gara in testa; i 50 punti ottenuti lo portarono in testa alla classifica generale per la prima volta in carriera.\nNel Gran Premio di Turchia Webber conquist\u00f2 la pole position per la terza volta consecutiva, impresa riuscita per l'ultima volta a Felipe Massa nella stagione 2007, ma in gara fu relegato alla terza posizione dopo un incidente con il compagno di squadra Vettel, avvenuto mentre i due occupavano rispettivamente la prima e la seconda posizione. Tale episodio alimenter\u00e0 ulteriormente la rivalit\u00e0 tra Vettel e Webber, che gi\u00e0 avevano un rapporto difficile per via dell'incidente al Fuji nel 2007. Questo risultato consent\u00ec comunque a Webber di allungare in classifica, portandosi in testa in solitario. Gli ottimi risultati ottenuti gli garantirono la conferma alla Red Bull per il 2011. Nel Gran Premio d'Europa, disputato a Valencia, Webber fu costretto a una difficile rimonta dopo essere partito male dalla seconda posizione in griglia. Giunto alle spalle della Lotus Racing di Heikki Kovalainen, Webber valut\u00f2 male la differenza di velocit\u00e0 tra le due monoposto, tamponando violentemente il finlandese e decollando letteralmente sulle ruote posteriori della sua vettura; nonostante la spettacolarit\u00e0 dell'incidente il pilota australiano rimase illeso, conquistando la terza vittoria stagionale nel successivo appuntamento in Gran Bretagna.\nIn Ungheria Webber vinse nuovamente, riportandosi al comando della classifica; dopo il Gran Premio del Belgio, chiuso in seconda posizione, il pilota australiano fu superato in campionato dal vincitore Lewis Hamilton, ma il sesto posto conquistato nel Gran Premio d'Italia e il contemporaneo ritiro del pilota inglese furono sufficienti a ridare a Webber il primo posto in classifica, che mantenne e consolid\u00f2 nelle due gare successive di Singapore e Suzuka, in cui giunse rispettivamente terzo e secondo. Nel Gran Premio di Corea, per\u00f2, Webber si ritir\u00f2 per incidente mentre occupava la seconda posizione, venendo scavalcato da Fernando Alonso; il secondo posto nel Gran Premio del Brasile non fu sufficiente a riconquistare la vetta della classifica e il deludente ottavo posto nel conclusivo Gran Premio di Abu Dhabi lo releg\u00f2 al terzo posto finale, alle spalle del campione Vettel e di Alonso. A fine anno Webber dichiar\u00f2 di aver corso le ultime quattro gare della stagione con una spalla fratturata in seguito ad un incidente avvenuto mentre si allenava in mountain bike dopo il Gran Premio di Singapore.\nWebber cominci\u00f2 il 2011 con un quinto posto nel Gran Premio d'Australia. In Cina il pilota australiano giunse terzo dopo essere scattato dalla diciottesima posizione in griglia, mentre in Turchia conquist\u00f2 il secondo posto alle spalle del compagno di squadra Vettel. In Spagna part\u00ec in pole position e concluse la gara in quarta posizione. Identico risultato della Turchia venne ottenuto in Belgio, dove fu protagonista di un sorpasso su Alonso all\"Eau Rouge\". Ottenne due \"pole position\" in Gran Bretagna e in Germania dove in entrambe le occasioni giunse 3\u00ba, ottenendo un 3\u00ba posto in gara per il 4\u00ba Gran Premio consecutivo, visto che lo stesso risultato era stato conseguito precedentemente in Canada e a Valencia. Dopo altri due terzi posti a Singapore e in Corea Webber chiuse la stagione 2011 a Interlagos arrivando primo davanti al compagno Vettel e facendo anche il giro veloce della pista. Questa vittoria gli permise di sopravanzare Alonso in classifica, terminando per il 2\u00ba anno consecutivo la stagione al 3\u00ba posto in classifica, per\u00f2 a oltre 130 punti di distanza dal campione del mondo, Vettel.\nIl 2012 inizi\u00f2 con 4 quarti posti nelle prime quattro gare, nelle prime tre delle quali batt\u00e9 per\u00f2 in qualifica Vettel, con il quale fu anche protagonista di un duello vinto a Shanghai. Dopo una gara senza punti in Spagna vinse a Monaco ritrovandosi cos\u00ec secondo nella classifica mondiale dietro a Fernando Alonso e pari a Vettel; perse due posizioni dopo Montreal ma le recuper\u00f2 a Valencia e il secondo posto si consolid\u00f2 con la vittoria in Gran Bretagna, con un sorpasso su Alonso a quattro giri dal termine, tanto che lo mantenne anche dopo gli ottavi posti in Germania e Ungheria. La serie negativa prosegu\u00ec per\u00f2 nelle quattro gare successive, con appena 18 punti in 6 gare usc\u00ec quindi dalla lotta per il titolo, scivolando al quinto posto in classifica. Ottenne poi una \"pole position\" in Corea davanti al compagno di squadra Vettel, in lotta per il titolo, ma in gara giunse 2\u00ba facendosi passare dal tedesco alla partenza. Nella ultime 4 gare raccolse solo un terzo posto in India dopo una lunga battaglia con Alonso, dove quest'ultimo ha la meglio, 2 ritiri negli Stati Uniti e ad Abu Dhabi e un quarto posto in Brasile. L'australiano termin\u00f2 la stagione al 6\u00ba posto in classifica con 179 punti, contribuendo comunque alla vittoria del campionato costruttori da parte della Red Bull.\nLa stagione 2013 inizi\u00f2 con un deludente 6\u00ba posto in gara nel Gran Premio inaugurale della stagione in Australia. In Malesia invece Webber ottenne un 2\u00ba posto conquistato anche tra parecchie polemiche, riguardanti un sorpasso di Vettel ai danni dell'australiano mentre si trovava in prima posizione, quest'ultimo afferm\u00f2 che il team aveva chiesto che le posizioni sarebbero dovute rimanere quelle che erano prima del sorpasso del tedesco. Proprio il tedesco successivamente si scus\u00f2 con il compagno, ammettendo il proprio errore. L'australiano nelle successive 3 gare affront\u00f2 un periodo piuttosto difficile, allontanandosi ulteriormente dalla testa del campionato, ottenendo un ritiro in Cina, causato dalla perdita di una ruota, un 7\u00ba posto in Bahrein e un 5\u00ba posto a Barcellona, per poi ritornare sul podio nel Gran Premio di Monaco, dove giunse 3\u00ba dopo un lungo duello con Lewis Hamilton, giunto invece 4\u00ba.\nDurante la vigilia del Gran Premio di Gran Bretagna Webber annunci\u00f2 che a fine stagione avrebbe lasciato la Formula 1 per dedicarsi al mondiale Endurance con la Porsche. Dopo Silverstone, dove sfior\u00f2 la vittoria giungendo 2\u00ba, l'australiano fu competitivo anche in Germania, dove per\u00f2 perse una ruota ai box (che colp\u00ec un cameraman ferendolo) finendo addirittura doppiato, rimont\u00f2 poi fino al settimo posto grazie alla safety car. Invece in Ungheria agguant\u00f2 un buon 4\u00ba posto, considerando che scattava dalla 10\u00aa casella, sfiorando anche il podio ed effettuando il giro pi\u00f9 veloce in gara. Il ritorno sul podio fu a Monza, in terza posizione, seguirono per\u00f2 due ritiri consecutivi, un 2\u00ba posto in Giappone dalla pole (prima di allora nel campionato era sempre stato battuto da Vettel in qualifica) e un nuovo ritiro in India, incolpevole come i due precedenti, mentre occupava sempre la piazza d'onore. Questi risultati lo mantennero al quinto posto in campionato, a 35 punti dal podio iridato, che per\u00f2 recuper\u00f2 con tre podi nelle ultime tre gare, anche grazie ai problemi di Kimi R\u00e4ikk\u00f6nen. Nella sua ultima gara in F.1 in Brasile Webber si conged\u00f2 togliendosi il casco durante il giro d'onore e portando la bandiera australiana sul podio. Il bilancio finale fu quindi il 3\u00ba posto in classifica generale, con 199 punti, 8 podi, 2 pole ma nessuna vittoria.\n2014-2016: il ritorno nelle gare di durata.\nNel 2014 Webber debutt\u00f2 con la Porsche nel mondiale Endurance (categoria LMP1-H) con un equipaggio formato anche dal tedesco Timo Bernhard e dal neozelandese Brendon Hartley, gi\u00e0 collaudatore Red Bull; nella prima gara, la 6 Ore di Silverstone, giunsero terzi (considerando anche la F1 per l'australiano fu il sesto podio di fila sul circuito britannico), mentre a Spa arrivarono fuori dai primi 10. Alla 24 Ore di Le Mans Webber e i suoi compagni furono costretti al ritiro verso la 21\u00aa ora, dopo che avevano lottato per la vittoria. Alla successiva 6 Ore di Austin sono solo quinti mentre al Fuji replicano il loro miglior risultato stagionale con un ottimo terzo posto, piazzamento che ottengono anche in Bahrein dopo il sesto posto a Shanghai. Nell'ultima prova stagionale, sul circuito di Interlagos, Webber, partito dalla pole, \u00e8 protagonista di un violento impatto all\"Arquibancadas\", stesso punto dell'incidente del 2003; anche questa volta fortunatamente non riporta serie conseguenze. Nella classifica finale l'equipaggio \u00e8 nono con 64,5 punti.\nNel 2015 Webber continua a correre in Endurance con la Porsche e gli stessi compagni di squadra. Nella prima gara di campionato a Silverstone i tre fanno subito la pole ma sono poi costretti al ritiro per un problema alla trasmissione. A Spa sono di nuovo in pole e in gara arrivano terzi. Alla 24 Ore di Le Mans partono terzi e dopo aver condotto la gara per qualche ora, giungono secondi assoluti alle spalle dell'altra Porsche 919 di Hulkenberg-Tandy-Bamber. Nella gara successiva, la 6 Ore del Nurburgring, ottengono la loro prima vittoria in carriera nel WEC; nelle tre gare successive arrivano altre tre vittorie che portano l'equipaggio in testa al mondiale. La prova decisiva \u00e8 quindi la 6 Ore del Bahrein, dove a Webber-Bernhard-Hartley basta un quinto posto per ottenere il titolo mondiale Endurance; per l'australiano \u00e8 il primo mondiale in carriera.\nLa stagione 2016 \u00e8 l'ultima di Webber nelle gare di durata, il 13 ottobre 2016 infatti Mark annuncia ufficialmente il suo ritiro dalle corse automobilistiche al termine del campionato. Quest'annata vede quattro vittorie (al N\u00fcrburgring, a Citt\u00e0 del Messico, ad Austin e a Shanghai), che arrivano per\u00f2 dopo che le prime tre gare sono state compromesse da incidenti e problemi tecnici, tra queste vi \u00e8 la 24 Ore di Le Mans in cui l'equipaggio di Webber arriva solo decimo; la conseguenza \u00e8 che l'australiano e i compagni non riescono a difendere il titolo e terminano il mondiale al quarto posto."}
{"id": "63355", "revid": "599013", "url": "https://it.wikipedia.org/wiki?curid=63355", "title": "Giancarlo Fisichella", "text": "Dopo l'esperienza con i kart, in Formula 3 e nei Campionati Turismo, ha corso in Formula 1 dal al con Minardi, Jordan, Benetton, Sauber, Renault, Force India e Ferrari disputando 231 gran premi e ottenendo 275 punti iridati. Ha vinto tre Gran Premi (Brasile 2003, Australia 2005 e Malesia 2006), conquistato quattro \"pole position\" (Austria 1998, Australia 2005, Malesia 2006 e Belgio 2009) e fatto segnare due giri veloci (Spagna 1997 e Spagna 2005). \u00c8 anche stato \"test driver\" per la Minardi nel e per la Ferrari nel , , e .\nAttualmente gareggia nel Mondiale Endurance con la Ferrari 488 GTE Evo del team Iron Lynx, nella classe LMGTE Am; in questo campionato ha vinto, nella classe GTE Pro, le 24 Ore di Le Mans del 2012 e del 2014, insieme a Gianmaria Bruni e Toni Vilander, con la Ferrari 458 Italia dell'AF Corse.\nCarriera.\nKart.\nA otto anni inizia a correre con i kart nel circuito Pista d'Oro di Guidonia, in Provincia di Roma. Nel 1984 gareggia con i Minikart Sessanta e ottiene quattordici vittorie. Tra il 1985 e il 1987 vince trentacinque gare nella categoria Cento Nazionale. Nel 1988 passa alla Cento Internazionale e vince il campionato italiano per squadre regionali, segna la pole al campionato del mondo ma si ritira quando \u00e8 in testa; ottiene ventuno vittorie. Nella stagione 1989, in cui vince ventidue corse, \u00e8 secondo al campionato europeo junior, quarto al campionato mondiale e primo al campionato intercontinentale dove parte dalla pole. Nel 1990 si piazza al quinto posto al campionato italiano e secondo al mondiale e terzo nell'intercontinentale ottenendo nel corso dell'anno quindici vittorie. Nel 1991 \u00e8 nuovamente vicecampione d'Europa.\nFormula 3.\nNel triennio 1992-1994 partecipa al Campionato italiano di F3 con la Dallara-Opel della RC Motorsport. Nel 1992 vince il Gran Premio di Imola all'Autodromo Enzo e Dino Ferrari e si piazza all'ottavo posto in campionato. Nel 1993 \u00e8 secondo nella classifica piloti; partecipa anche al Gran Premio di Monaco dove sigla la pole position e arriva secondo al traguardo. Nel 1994 vince dieci gare su venti, segna undici pole position, ottiene trecentonove punti e conquista il titolo piloti. Vince anche il prestigioso Gran Premio di Monaco e una manche al Gran Premio di Macao.\nTurismo.\nNel 1995 gareggia nel International Touring Car Championship e nel DTM con un Alfa Romeo 155 V6 TI dell'Alfa Corse 2. Il migliore risultato stagionale \u00e8 il secondo posto in gara 2 al Mugello mentre nei due Campionati si classifica decimo nel International Touring Car Championship e quindicesimo nel DTM. L'anno seguente, partecipa nuovamente al International Touring Car Championship con l'Alfa Romeo 155 V6 TI del team Tv Spielfilm. Arriva secondo all'Estoril in gara 1, terzo a Diepholz in gara 1, terzo in gara 1 e secondo in gara 2 a Magny-Cours, terzo al Mugello in gara 1 e secondo a Suzuka in gara 2. Fa anche segnare il giro veloce nelle due prove di Magny-Cours e nella seconda di Interlagos. Conclude il campionato al sesto posto della classifica piloti.\nFormula 1.\n1995-1996: Minardi.\nPrima di diventare pilota ufficiale nei gran premi di Formula 1 lavora come collaudatore per la Minardi nel . Nello stesso anno svolge anche un test con la Ferrari 412 T2 sul Circuito di Fiorano. Tuttavia il suo debutto in Formula 1 avviene, come per molti giovani italiani, con la Scuderia di Faenza.\nPer il il team prevede di impiegarlo ancora come terzo pilota, ma in seguito alla defezione del giapponese Taki Inoue a pochi giorni dall'inizio della stagione, il romano viene promosso a titolare: nel corso del campionato prende parte a soli otto gran premi con la M195-B ottenendo come miglior risultato l'ottavo posto nel Gran Premio del Canada, non riuscendo quindi a raccogliere punti.\n1997: Jordan.\nPer il campionato viene messo sotto contratto da Flavio Briatore, all'epoca team boss della Benetton, che tuttavia per quella stagione decide di darlo in prestito alla Jordan, dove trova come compagno Ralf Schumacher. Con la 197 disputa un buon campionato: raccoglie i primi punti iridati grazie al 4\u00ba posto a San Marino e al 6\u00ba a Monaco, fa segnare il giro veloce in Spagna e sale per la prima volta sul podio in Canada dove giunge 3\u00ba. A Hockenheim in qualifica si piazza 2\u00ba a pochi decimi dal pole-man Gerhard Berger, in gara riesce a prendere il comando della corsa sia pure per pochi giri, ma sfortunatamente gli scoppia una gomma a 5 giri dalla fine. Al Gran Premio del Belgio, sul circuito di Spa-Francorchamps, parte dalla seconda fila e arriva secondo al traguardo, battuto solo da Michael Schumacher con la Ferrari. Sfiora il podio anche a Monza e a Spielberg dove arriva quarto. Chiude la stagione all'ottavo posto con 20 punti.\n1998-2001: Benetton.\nNel Fisichella passa, come gi\u00e0 previsto, alla Benetton, dove rester\u00e0 fino al . Nel guida la B198 e ha come compagno di squadra l'austriaco Alexander Wurz. Giunge sesto in Brasile, secondo a Monaco e in Canada e quinto in Gran Bretagna. Al Gran Premio d'Austria sull'A1-Ring centra la prima pole position in carriera battendo Jean Alesi, ma soprattutto davanti a Mika H\u00e4kkinen e Michael Schumacher. In gara \u00e8 costretto al ritiro per un incidente con Jean Alesi. Ottiene l'ultimo punto stagionale grazie al sesto posto nel Gran Premio del Lussemburgo. Con i sedici punti guadagnati \u00e8 nono in campionato.\nPer la stagione fa ancora coppia con Wurz alla guida della B199. Ottiene subito dei punti al Gran Premio d'Australia, a San Marino e a Monaco. Al Gran Premio del Canada, sul Circuito di Montr\u00e9al, sfiora la vittoria arrivando secondo al traguardo a pochi centesimi dal vincitore Mika H\u00e4kkinen con la McLaren. Nel resto della stagione non ottiene pi\u00f9 punti e in cinque occasioni \u00e8 costretto al ritiro. Conclude la stagione al nono posto con tredici punti. Nel campionato gareggia con la B200 ancora con Wurz come compagno. Arriva quinto al Gran Premio d'Australia, secondo in Brasile, a Interlagos, poi fuori dalla zona punti per tre gare consecutive. Dopo il quinto posto al Gran Premio d'Europa al N\u00fcrburgring sale sul gradino basso del podio a Monaco e Montr\u00e9al. Nelle ultime nove gare colleziona quattro piazzamenti e cinque ritiri. L'unica soddisfazione della seconda parte della stagione \u00e8 il terzo tempo in qualifica ottenuto a Hockenheim. A fine anno \u00e8 comunque sesto nella classifica piloti con diciotto punti. Il quarto e ultimo anno alla Benetton guida la B201 e in squadra arriva il giovane britannico Jenson Button. Riesce a conquistare solo tre risultati utili in tutta la stagione. \u00c8 sesto in Brasile, quarto in Germania e terzo al Gran Premio del Belgio a Spa-Francorchamps. Al Gran Premio del Giappone, a Suzuka, ottiene il sesto posto in qualifica, migliore risultato stagionale. Con soli otto punti guadagnati si classifica undicesimo.\n2002-2003: il ritorno alla Jordan.\nDopo quattro anni in Benetton Fisichella ritorna alla Jordan per le stagioni e . Nel campionato pilota la EJ12 e il suo compagno \u00e8 il giapponese Takuma Sat\u014d. Guadagna punti solo in Austria, a Monaco, in Canada e in Ungheria dove ottiene il quinto tempo in qualifica. Conclude quattro gare fuori dalla zona punti, non prende parte al Gran Premio di Francia e si ritira otto volte di cui una per incidente e sette per problemi alla vettura. Con sette punti conquistati \u00e8 undicesimo nel mondiale. Il secondo anno, al volante della Jordan EJ13, viene affiancato inizialmente dall'irlandese Ralph Firman e poi dall'ungherese Zsolt Baumgartner. Dopo il ritiro nei primi due gran premi, in Australia e in Malesia per problemi meccanici, partecipa al Gran Premio del Brasile sul difficile Circuito di Interlagos. A causa di un forte temporale la partenza viene rinviata ed effettuata un quarto d'ora dopo dietro la safety car. Fisichella grazie a una buona condotta di gara riesce a non essere coinvolto in nessuna collisione, effettua i pit-stop al momento giusto e quando la direzione di gara espone la bandiera rossa per sospendere la gara per i numerosi incidenti dovuti alla pioggia torrenziale si trova in testa al Gran Premio. A causa di un errore di cronometraggio e conteggio dei giri viene dichiarato vincitore Kimi R\u00e4ikk\u00f6nen con Fisichella secondo. In seguito la FIA si accorge dell'errore e, con cinque giorni di ritardo, dichiara Fisichella vincitore e organizza una nuova cerimonia di premiazione in occasione del Gran Premio di San Marino, la settimana seguente. Nei rimanenti gran premi della stagione colleziona altri sette ritiri e conquista un punto al Gran Premio degli Stati Uniti a Indianapolis. Chiude la stagione al dodicesimo posto con dodici punti.\n2004: Sauber.\nPer la stagione passa alla Sauber al fianco del giovane brasiliano Felipe Massa. Con la C23 disputa il campionato senza ottenere grandi risultati ma guadagnando spesso punti iridati. Dopo alcuni piazzamenti nei primi gran premi ottiene il sesto posto in Spagna poi si ritira a Monaco. Va ancora a punti al N\u00fcrburgring, a Montr\u00e9al, dove il quarto posto all'arrivo \u00e8 il migliore risultato stagionale, a Silverstone, all'Hungaroring, a Spa-Francorchamps, a Monza, a Shanghai e a Suzuka. Nella seconda parte della stagione riesce anche a fare delle buone qualifiche ottenendo l'ottavo tempo al Gran Premio d'Ungheria, il quinto in Belgio, il settimo in Cina e in Giappone. Conclude positivamente la stagione con ventidue punti ottenuti che gli valgono l'undicesimo posto nella classifica piloti.\n2005-2007: Renault.\nDal campionato passa alla Renault gestita da Flavio Briatore e vi rimane fino al campionato . Nella stagione pilota la R25 e ha come compagno di squadra lo spagnolo Fernando Alonso. Al Gran Premio d'Australia, all'Albert Park, prima gara della stagione, conquista la pole position battendo Jarno Trulli su Toyota. In partenza mantiene la prima posizione, che perde temporaneamente in occasione dei pit-stop, e taglia per primo il traguardo davanti a Rubens Barrichello e Fernando Alonso. Si ritira in Malesia per una collisione, in Bahrain per la rottura del motore e a San Marino per un incidente. Arriva quinto a Barcellona, dove fa segnare il giro veloce, dodicesimo a Monaco, sesto al N\u00fcrburgring poi si ritira a Montr\u00e9al, per problemi all'impianto idraulico, e a Indianapolis. In Francia si piazza sesto, quarto in Gran Bretagna e Germania, nono in Ungheria e quarto in Turchia dove parte dalla prima fila. A Monza centra il terzo posto, si ritira per incidente a Spa-Francorchamps, arriva quinto a Interlagos, secondo a Suzuka e quarto a Shanghai partendo dalla prima fila. Con cinquantotto punti ottenuti \u00e8 quinto nel mondiale piloti vinto dal compagno di squadra Fernando Alonso. La Renault vince il titolo costruttori.\nNel , ancora in squadra con Fernando Alonso, gareggia con la R26. Alla prima gara del campionato, il Gran Premio del Bahrain, \u00e8 costretto al ritiro per problemi all'impianto idraulico. Al Gran Premio della Malesia, sul Circuito di Sepang, ottiene la pole position davanti a Jenson Button su Honda e Nico Rosberg su Williams. Vince la gara precedendo Fernando Alonso e Jenson Button conquistando il terzo successo in carriera. A Melbourne parte dalla prima fila e arriva quarto al traguardo, ottavo a Imola, sesto al Nurburgring. Ottiene il secondo tempo in qualifica al Gran Premio di Spagna e si piazza terzo, sesto a Monaco, quarto in Gran Bretagna e Canada dove parte dalla prima fila. Sale sul terzo gradino del podio a Indianapolis, \u00e8 sesto a Magny-Cours e Hockenheim, si ritira in Ungheria. In Turchia arriva sesto, quarto in Italia, terzo in Cina dopo essere partito dalla prima fila, terzo in Giappone e sesto in Brasile. Alla fine della stagione, con settantadue punti, \u00e8 quarto nel campionato vinto per la seconda volta da Fernando Alonso. La Renault conquista il secondo titolo costruttori.\nNel il finlandese Heikki Kovalainen sostituisce Fernando Alonso passato alla McLaren. Alla guida della poco competitiva R27 Fisichella non ottiene risultati di rilievo ma solo alcuni piazzamenti. \u00c8 quinto in Australia, sesto in Malesia, settimo in Bahrain, nono in Spagna. Al Gran Premio di Monaco, a Montecarlo, ottiene il quarto posto, miglior piazzamento stagionale. Viene squalificato in Canada, arriva nono negli Stati Uniti, sesto in Francia e ottavo in Gran Bretagna. Al Nurburgring \u00e8 decimo, dodicesimo al Hungaroring, nono a Istanbul. Al Gran Premio d'Italia, a Monza, giunge dodicesimo al traguardo mentre a Spa-Francorchamps si ritira al primo giro per la rottura di una sospensione. Negli ultimi tre gran premi ottiene il quinto posto al Monte Fuji, l'undicesimo a Shanghai ed \u00e8 costretto al ritiro a Interlagos. Conclude la stagione all'ottavo posto con ventuno punti.\n2008-2009: Force India.\nDopo aver lasciato la Renault passa alla nuova scuderia Force India dell'imprenditore indiano Vijay Mallya per disputare i campionati e . Nel , affiancato dal tedesco Adrian Sutil, porta al debutto la VJM01. Su diciotto gran premi disputati otto volte si deve ritirare e ottiene come miglior risultato il decimo posto nel Gran Premio di Spagna a Barcellona. Conclude la stagione senza ottenere punti iridati. Nel guida la nuova VJM02 e ha come compagno di squadra ancora Adrian Sutil. Nei primi undici gran premi ne conclude dieci senza ottenere punti ma si ritira solo in Turchia. Al Gran Premio del Belgio, sul Circuito di Spa-Francorchamps, conquista una storica pole position, la quarta per il pilota italiano, la prima per la squadra indiana. In gara viene battuto solo da Kimi R\u00e4ikk\u00f6nen con la Ferrari F60 dotata del sistema KERS che migliora l'accelerazione della vettura. Grazie a questo podio ottiene i primi punti iridati per la Force India. Dopo il Gran Premio del Belgio lascia la scuderia indiana per gareggiare con la Ferrari al posto di Felipe Massa infortunato.\n2009: Ferrari.\nIl 3 settembre 2009, pochi giorni dopo il Gran Premio del Belgio, viene ingaggiato dalla Ferrari per sostituire Luca Badoer, che a sua volta aveva sostituito l'infortunato Felipe Massa, negli ultimi cinque gran premi della stagione. Giunto a Maranello con grandi ambizioni conclude tutte le cinque gare ben al di sotto delle aspettative, a causa delle oggettive difficolt\u00e0 costituite dalla F60, profondamente diversa dalla Force India, e dal regolamento vigente che non consente prove libere private. Al debutto con la Ferrari in occasione del Gran Premio d'Italia, a Monza, ottiene il quattordicesimo tempo in qualifica e il nono posto in gara. A Singapore si classifica tredicesimo, dodicesimo in Giappone e, partendo dall'ultima posizione, decimo in Brasile e sedicesimo ad Abu Dhabi. In cinque gran premi disputati con la Ferrari non ottiene nessun punto. Per il campionato continua il rapporto con la Ferrari con il ruolo di terzo pilota, dopo essere stato a un passo dal firmare un contratto da pilota titolare con la Sauber. Nel campionato svolge varie attivit\u00e0 sportive e commerciali per la Ferrari. \u00c8 pilota ufficiale nelle gare di durata e collaudatore delle monoposto di Formula 1. Partecipa a una manifestazione al Parco delle Cascine di Firenze alla guida di una F10 e al Motor Show di Bologna effettua alcuni giri di pista al volante di una F10 simulando anche un pit-stop. Nel campionato , oltre che a gareggiare nel Mondiale Endurance \u00e8 collaudatore della Ferrari con mansioni sportive e commerciali. Alla Moscow City Racing si esibisce alla guida di una F60 e una FF.\nRisultati.\nInternational Touring Car Championship.\n\u2020 Il pilota non ha terminato la gara, ma \u00e8 stato classificato poich\u00e9 ha completato oltre il 90% della distanza di gara.\nGran Turismo.\nCampionato del mondo endurance.\nNel 2012 la Coppa del Mondo Endurance FIA \u00e8 stata assegnata solo ai Costruttori; nel 2013 \u00e8 stata istituita anche quella per i piloti.\nDopo la Formula 1.\nEndurance e FIA WEC.\nTerminata la carriera in Formula 1, nella stagione 2010 Fisichella partecipa alla Le Mans Series, nella categoria GT2, con la Ferrari F430 GTC della AF Corse in squadra con Jean Alesi e Toni Vilander. Alla gara d'esordio, la 8 Ore di Le Castellet sul Circuito Paul Ricard, ottengono il terzo posto come anche alla successiva 1000 km di Spa. Alla 24 Ore di Le Mans, che non fa parte del Campionato, ottengono il sedicesimo posto assoluto e il quarto di categoria nonostante un'uscita di pista a 280 chilometri orari a causa di un problema ai freni quando alla guida c'era Fisichella. Arrivano secondi alla 1000\u00a0km dell'Algarve disputata in notturna, quarti alla 1000\u00a0km dell'Hungaroring e dodicesimi alla 1000\u00a0km di Silverstone ottenendo il secondo posto finale in Campionato. A ottobre partecipa alla Petit Le Mans di Road Atlanta, valida per la Intercontinental Le Mans Cup, al volante di una Ferrari F430 GTC della Risi Competizione con Jaime Melo e Mika Salo dove si piazzano diciassettesimi assoluti e settimi di classe. Alla fine di novembre corre la 6 Ore di Vallelunga, gara fuori Campionato, con Marco Cioci e Piergiuseppe Perazzini, con la F430 della AF Corse e arriva ottavo al traguardo nonostante un grave incidente occorsogli mentre era in testa alla gara.\nIl 2011 vede Fisichella impegnato sia nella Le Mans Series e che nella Intercontinental Le Mans Cup nella categoria GTE Pro. Guida, in coppia con Gianmaria Bruni, la nuova Ferrari 458 GTC della AF Corse. Alla prima gara stagionale, la 12 Ore di Sebring valida per l'Intercontinental Le Mans Cup, ottiene il quinto posto guidando la F430 GTC, della stagione precedente, che nelle gare successive verr\u00e0 sostituita dalla 458 GTC. Alla 6 Ore di Le Castellet della Le Mans Series \u00e8 secondo. A maggio partecipa alla 1000\u00a0km di Spa, valevole per entrambi i campionati, e centra la prima vittoria stagionale. Alla 24 Ore di Le Mans, terza prova dell'Intercontinental Le Mans Cup, Fisichella e Bruni vengono affiancanti da Vilander e arrivano al traguardo tredicesimi assoluti e secondi classe. Arriva secondo alla 6 Ore di Imola e vince la 6 Ore di Silverstone, valide per l'Intercontinental Le Mans Cup e Le Mans Series e si ritira per problemi meccanici alla 6 Ore dell'Estoril, ultima prova della Le Mans Series. Nelle ultima due gare dell'Intercontinental Le Mans Cup vince la Petit Le Mans e arriva quinto alla 6 Ore di Zhuhai. Fisichella e Bruni vincono il titolo piloti della Le Mans Series nella categoria GTE Pro. Nella stessa categoria e in entrambi i campionati, la Ferrari vince il titolo costruttori e l'AF Corse il campionato a squadre.\nNel 2012 Fisichella prende parte al Campionato del Mondo Endurance. Gareggia nella classe GTEPro al volante di una Ferrari 458 GTC della AF Corse con Bruni. Alla 12 Ore di Sebring \u00e8 costretto al ritiro mentre ottiene il secondo posto alla 6 Ore di Spa. A giugno Fisichella, Bruni e Vilander centrano una storica vittoria alla 24 Ore di Le Mans. In seguito inanella tre successi consecutivi vincendo le 6 Ore di Silverstone, San Paolo e Bahrain conquistando il Titolo costruttori GT per la Ferrari e il Titolo Team GTE Pro per l'AF Corse con due gare d'anticipo. Ottiene un altro secondo posto alla 6 Ore del Fuji e si ritira all'ultima gara stagionale, la 6 Ore di Shanghai, per un problema tecnico.\nNel 2013 \u00e8 nuovamente al volante di una Ferrari 458 GTC della AF Corse, sempre in condivisione con Bruni. In occasione della \"6 Ore del Bahrain\", ultima gara della stagione, essendo in lizza per il titolo piloti di categoria, gareggia in coppia con Kamui Kobayashi (mentre Vilander, compagno di quest'ultimo, gareggia con Bruni), in modo da raddoppiare le possibilit\u00e0 di successo del team. La gara sar\u00e0 vinta, cos\u00ec come il campionato di categoria, da Bruni, mentre Fischella, arrivato sul terzo gradino del podio, chiuder\u00e0 la stagione in seconda posizione.Nel 2014 vince di nuovo la 24 ore di Le Mans nella categoria GT Pro insieme a Bruni e Vilander sempre con la Ferrari 458 GTC, lo stesso equipaggio giunge secondo nell'edizione della classica francese del 2015. Nel 2016 Fisico giunge invece secondo sempre nella categoria GT Pro insieme a Toni Vilander e Matteo Malucelli con la Ferrari 488 GT del team Risi Competizione.\nAlla 24 Ore di Le Mans 2018 si classifica secondo nella classe LMGTE Am insieme a Francesco Castellacci e Thomas Flohr, sempre al volante di una Ferrari 488 della scuderia Spirit of Race.\nIMSA Weathertech SportsCars Championship.\nDal 2014 al 2017 corre con le Ferrari 458 Italia GT2 e Ferrari 488 GTE del team Risi Competizione nell'IMSA Weathertech SportsCars Championship in classe GTLM, una serie che \u00e8 nata dalla fusione dell'ALMS con il campionato Grand-Am. Ha vinto nel 2014 in coppia con Pierre Kaffer le gare disputate a Road America e al Virginia International Speedway, e nel 2016 ha vinto per la seconda volta in carriera la Petit Le Mans tra le GT in equipaggio con Toni Vilander e James Calado.\nAltre competizioni.\nNel 1995 partecipa alla kermesse del Motor Show di Bologna con una Minardi M195 e si classifica secondo dietro a Luca Badoer con l'altra Minardi; l'anno successivo vince la manifestazione al volante di una Benetton B196 battendo Giovanni Lavaggi su Minardi M195. Prende parte al Rally di Monza del 1997 con una Subaru Impreza WRC, navigato da Daniele Vernuccio; sale sul secondo gradino del podio. e vince il Masters' Show, la kermesse di chiusura della manifestazione monzese. Nel 2005 all'interno dello Stadio San Paolo di Napoli viene organizzata una spettacolare sfida tra Giancarlo Fisichella in auto e Max Biaggi in moto. Alla fine della kermesse avr\u00e0 la meglio, seppur di poco, il pilota della Renault. Ha partecipato a diverse edizioni della gara di beneficenza disputata sul Circuito di Adria. Nel 2006 in una squadra composta da sette piloti alla guida di una Mitsubishi Lancer EVO della Durango si piazza al sesto posto. Nel 2009 ha pilotato una SEAT Le\u00f3n del Dolomiti Stars Team. Nel 2010 guida una Fiat Cinquecento Abarth con altri piloti e arriva quarto assoluto e primo della sua categoria. Nel 2012 prende parte alla gara di Vallelunga del Superstars International Series al volante di una Maserati Quattroporte dello Swiss Team si classifica ottavo in gara-1 e undicesimo in gara-2 e ottiene cinque punti validi per il Campionato.\nTeam manager.\nNel 2005 ha fondato il Fisichella Motor Sport in societ\u00e0 con la Coloni. La squadra ha corso nella GP2 Series, la Superleague Formula e nella Formula 3000 con piloti come Luca Filippi e Giorgio Pantano tra il 2005 e il 2009. Il Fisichella Motor Sport ha vinto il campionato per squadre nella Formula 3000 italiana nel 2005 e nell'Euroseries 3000 nel 2006 e 2009. Nel 2009 la scuderia viene rilevata dalla Coloni.\nVita privata e attivit\u00e0 extrautomobilistiche.\nGiancarlo Fisichella cresce in una famiglia di origini siciliane nel quartiere romano di Pietralata, dove il padre Roberto \u00e8 titolare di un'officina di carrozzeria. Nel 2009 ha sposato Luna Castellani dopo quindici anni di fidanzamento; la coppia abita con i tre figli in una villa alla periferia di Roma. In precedenza il pilota romano ha abitato nel Principato di Monaco.\nFisichella ha doppiato il personaggio di Boost per l'edizione italiana del film d'animazione \"Cars\". Nello stesso film si sono improvvisati doppiatori anche i piloti Alex Zanardi, Jarno Trulli, Emanuele Pirro, Michael Schumacher e i commentatori Gianfranco Mazzoni e Ivan Capelli.\nAppassionato di calcio, \u00e8 tifoso della Roma, gioca con il ruolo di punta nella Nazionale Piloti, squadra formata da piloti automobilistici e motociclistici che disputano partite per beneficenza, e occasionalmente nella Nazionale Cantanti.\n\u00c8 stato testimonial della birra Drive Beer.\nIl 14 gennaio 2012 \u00e8 stato ballerino per una notte a \"Ballando con le stelle\".\nDalla stagione alla stagione \u00e8 stato inviato speciale per la Rai nel box della Ferrari, mentre dalla stagione successiva passa a TV8 come opinionista.\nIl 6 novembre 2018 \u00e8 uscito \"Il profumo dell'asfalto\" edito da Sperling &amp; Kupfer scritto da Giancarlo Fisichella in collaborazione di Carlo Baffi. La Formula 1 romanzata con i racconti sui personaggi che hanno fatto la storia della F1."}
{"id": "63356", "revid": "212348", "url": "https://it.wikipedia.org/wiki?curid=63356", "title": "Fernando Alonso", "text": "Soprannominato \"Magic Alonso\" e \"El Nano\", oltre ad essere il pilota spagnolo di maggior successo, ha detenuto il record di pi\u00f9 giovane vincitore di un Campionato mondiale di Formula 1, conseguito al termine della stagione 2005, e quello di pi\u00f9 giovane bi-campione del mondo di categoria. Con la stagione \u00e8 divenuto il secondo pilota, dopo Michael Schumacher, ad aver ottenuto un punteggio superiore a 100 punti nel campionato mondiale per tre stagioni consecutive. Nel 2014, in seguito al suo addio alla Ferrari, \u00e8 risultato essere il pilota con pi\u00f9 punti conquistati (1190) nella storia della scuderia, superato successivamente da Sebastian Vettel (1321). Oltre al campionato di Formula 1 e alle gare di durata, Alonso ha partecipato ad altre gare di grande rilevanza, come tre edizioni della 500 Miglia di Indianapolis e ad un Rally di Dakar. Alonso \u00e8 anche ambasciatore UNICEF, nonch\u00e9 un dirigente della Grand Prix Drivers' Association.\n\u00c8 considerato da parte della stampa, da parte dei tifosi e colleghi, nonch\u00e9 dagli esperti come uno dei pi\u00f9 grandi talenti di sempre nelle corse automobilistiche, secondo la rivista statunitense \"Sports Illustrated\" nel 2013 figurava al terzo posto fra gli sportivi pi\u00f9 ricchi e pagati del mondo.\nIl suo numero di gara \u00e8 il 14.\nIl 14 agosto 2018 annuncia tramite un videoclip caricato su Instagram il suo ritiro dal campionato di Formula 1 per la fine della stagione, salvo poi rientrare nel circus a partire dalla stagione 2021 alla guida della Alpine; \u00e8 il primo e unico spagnolo ad aver vinto un GP di Formula 1 e l'unico spagnolo campione del mondo della massima categoria.\nBiografia.\nFernando Alonso nasce a Oviedo, nel nord della Spagna. La madre Ana Maria lavorava in un grande magazzino, mentre il padre Jos\u00e9 Luis era stato assunto come meccanico in una fabbrica di esplosivi nei pressi della stessa citt\u00e0 delle Asturie. Quest'ultimo, corridore dilettante kart, volle trasmettere la sua passione per i motori ai propri figli. Costru\u00ec allora un kart che era destinato alla sorella maggiore di Fernando, Lorena. Tuttavia la bambina non mostr\u00f2 particolare interesse per questo sport e il fratello, con alcune modifiche alla vettura, pot\u00e9 cos\u00ec iniziare a coltivare la passione per le quattro ruote.\nCarriera.\nGli inizi.\nCon il sostegno del padre, partecip\u00f2 da bambino a competizioni di kart in Spagna. La prima vittoria per Alonso giunse a 7 anni nel 1988, il primo degli otto successi che gli permise di aggiudicarsi il titolo della sua categoria.\nSebbene le risorse familiari non fossero sufficienti ad assicurare al giovane una carriera nel settore motoristico, a tal punto che fu proprio il padre a svolgere le funzioni del meccanico, Jos\u00e9 Luis era consapevole che solo con prestazioni in pista eccellenti del figlio sarebbero potuti arrivare alcuni sponsor. Passato nel 1990 alla categoria \"juniores\", l'anno seguente sul tracciato di Los Santos de la Humosa consegu\u00ec il secondo posto finale nel campionato spagnolo di categoria.\nDurante il 1992 pass\u00f2 alla categoria riservata alle 100\u00a0cm\u00b3, nonostante ci\u00f2 non fosse ancora possibile per ragioni di et\u00e0; per questo venne richiesta una speciale deroga per la partecipazione alle corse.\nLa svolta arriv\u00f2 quando, non ancora dodicenne, venne notato nel Campionato catalano da Genis Marc\u00f3, proprietario della Genikart e importatore di telai e motori.\nFu con lui che nel 1993 riusc\u00ec ad imporsi a livello nazionale.\nDa questo momento in poi le vittorie per il giovane Alonso si susseguirono: 3\u00ba ai Mondiali di Braga 1995, 1\u00ba a quelli di Gand 1996, diversi titoli Nazionali e vittorie anche in Italia e Francia.\nAdri\u00e1n Campos, ex pilota Minardi, diede ad Alonso la possibilit\u00e0 di guidare per la prima volta un'automobile da corsa nell'ottobre del 1998. Dopo tre giorni di test nel circuito di Albacete riusc\u00ec a eguagliare il tempo sul giro del precedente pilota, Marc Gen\u00e9. In seguito Campos lo port\u00f2 a gareggiare nella World Series by Nissan; nella seconda gara, sempre ad Albacete, Alonso vinse per la prima volta. A fine campionato risult\u00f2 il miglior pilota e batt\u00e9 per un punto il rivale del torneo Manuel Giao, vincendo e ottenendo il giro pi\u00f9 veloce durante l'ultima gara della stagione. Al termine della competizione, l'appena diciottenne Alonso fu nuovamente impiegato dalla scuderia di Faenza come collaudatore; le prove lo videro girare 1 secondo e 5 centesimi pi\u00f9 veloce di ogni altro \"tester\".\nApprod\u00f2 nella stagione seguente, con il Team Astromega, nella Formula 3000, serie propedeutica alla Formula 1. Nelle prime sette gare non riusc\u00ec a portare al proprio team neanche un punto, mentre nelle ultime due corse conquist\u00f2 un secondo posto e una vittoria, sufficienti per classificarsi quarto al termine del torneo alle spalle di Bruno Junqueira, Nicolas Minassian e Mark Webber.\nFormula 1.\nL'esordio con la Minardi (2000-2001).\n2000.\nPer la stagione 2000 Alonso fu chiamato dalla Minardi come terzo pilota.\n2001.\nAlonso fu il terzo pilota pi\u00f9 giovane di sempre a partecipare a un Gran Premio di Formula 1 quando esord\u00ec al Gran Premio d'Australia con la Minardi.\nIl team fu nella prima parte della stagione sotto il controllo del nuovo proprietario Paul Stoddart, e la vettura affidata ad Alonso, la PS01, non si mostr\u00f2 n\u00e9 rapida n\u00e9 tantomeno affidabile. Nondimeno le sue prestazioni furono buone tanto che, nella gara d'esordio, Alonso riusc\u00ec a far segnare il 19\u00ba tempo in qualifica, precedendo piloti alla guida di vetture pi\u00f9 competitive. Alla quarta gara di Imola riusc\u00ec a stare davanti a entrambe le Benetton, particolarit\u00e0 che si sarebbe ripetuta pi\u00f9 tardi nel campionato. Nella corsa finale a Suzuka chiuse 11\u00ba e il direttore del team Stoddart, quattro anni dopo, descrisse la sua prova come \u00ab53 giri da qualifica\u00bb.\nA far notizia non fu tanto la posizione conquistata, quanto il numero di avversari di maggior esperienza messi alle spalle: Heinz-Harald Frentzen della Prost, la BAR-Honda di Olivier Panis, le due Arrows e Alex Yoong, nuovo compagno di squadra. Chiuse la stagione a 0 punti.\nI discreti risultati lo fecero conoscere a tutto il mondo e attirarono l'attenzione di molte scuderie di punta di Formula 1. Nel mese di settembre dello stesso anno la stampa europea sostenne che la Sauber volesse cercare di rimpiazzare Kimi R\u00e4ikk\u00f6nen con lo spagnolo ancorch\u00e9, sia Felipe Massa, sia il collaudatore della Jaguar Andr\u00e9 Lotterer parevano essere in vantaggio rispetto allo stesso Alonso.\nUn mese pi\u00f9 tardi Massa fu scelto dalla scuderia svizzera per il .\nAlla fine fu decisivo Flavio Briatore, team manager della Renault, il quale, convinto delle potenzialit\u00e0 di Alonso, lo port\u00f2 nella scuderia francese. Briatore, in un primo momento, pens\u00f2 di collocare Alonso al posto di Jenson Button, salvo poi scegliere di ingaggiare Fernando unicamente come collaudatore per il 2002.\nGli anni dei successi con la Renault (2002-2006).\n2002.\nAlonso di conseguenza divenne collaudatore per la Renault, la quale aveva rilevato la Benetton, e nel 2002 complet\u00f2 1642 giri di prove. Come previsto venne premiato la stagione seguente da Briatore, il quale lo pose, sostituendo Button, al fianco di Jarno Trulli. Nel giugno 2002 effettu\u00f2 anche un test Jaguar sul circuito di Silverstone.\n2003.\nAl Gran Premio della Malesia 2003 conquist\u00f2 la prima pole position. Fu cos\u00ec che divent\u00f2 il pi\u00f9 giovane pilota a partire in prima fila in Formula 1. Il fu anche l'anno del primo grave incidente; durante il GP del Brasile, arrivato troppo velocemente nel luogo dell'incidente di Mark Webber, colp\u00ec una ruota di quest'ultimo e si schiant\u00f2 a 290\u00a0km/h contro le barriere di protezione. Alonso venne trasportato in ospedale per accertamenti e la gara sospesa dai giudici. Ciononostante, il fuori pista non gli imped\u00ec di andare sul podio in quanto, per la classifica finale, vennero prese in considerazione le posizioni risalenti al giro precedente, con il pilota della Renault terzo.\nAlla quinta gara chiuse secondo davanti al pubblico di casa, mentre durante il GP d'Europa 2003, accusato da David Coulthard e dall'amministratore delegato della McLaren di aver rallentato improvvisamente durante la gara mentre era dietro proprio il pilota britannico, causando cos\u00ec un incidente tra i due, venne scagionato dai commissari FIA dopo un colloquio con i piloti e dopo un controllo accurato della telemetria. Divenne in seguito alla vittoria all'Hungaroring il pi\u00f9 giovane pilota in Formula 1 ad aver vinto una corsa. Chiuse l'anno al sesto posto in classifica generale, con 55 punti e quattro podi.\n2004.\nPer la stagione , decise di rimanere alla Renault e durante l'anno sal\u00ec sul podio per quattro volte, senza tuttavia vincere un Gran Premio.\nA Indianapolis fu nuovamente protagonista di un incidente ad alta velocit\u00e0 mentre stava battagliando per la terza posizione. Da menzionare il secondo posto dietro a Michael Schumacher in Francia, dove il tedesco lott\u00f2 fino alla fine per riuscire a strappare il successo; nelle qualifiche Alonso aveva ottenuto la sua prima e unica pole position della stagione.\nIntanto verso la fine dell'anno peggiorarono sia i rapporti tra il compagno Trulli e Flavio Briatore sia le prestazioni della Renault. Il pilota abruzzese si accord\u00f2 infatti con la Toyota per la nuova stagione.\nAlonso fin\u00ec il campionato in quarta posizione generale, a 59 punti.\n2005.\nTrulli fu sostituito nel 2005 con l'italiano Giancarlo Fisichella. La Renault part\u00ec tra le favorite, ma i risultati furono subito superiori a ogni pi\u00f9 rosea aspettativa: la vettura infatti fu sin dalle prime gare veloce e ben equilibrata, mentre, a causa delle modifiche regolamentari, i principali avversari dell'anno precedente (Ferrari, McLaren, BAR) si trovarono in ritardo o mancarono di affidabilit\u00e0, specie la \"Rossa\".\nAll'esordio in Australia giunse terzo per via di una posizione poco felice sulla griglia di partenza, giacch\u00e9 uno scroscio di pioggia aveva rallentato il suo giro cronometrato, facendolo partire 13\u00ba in una gara vinta proprio dal nuovo compagno di squadra Fisichella, ma nelle successive tre gare (Malesia, Bahrein, San Marino) una sequenza di vittorie ottenute dalla pole position lo iss\u00f2 in testa alla classifica mondiale, posizione che non avrebbe pi\u00f9 ceduto fino alla fine del Campionato.\nIl resto dell'annata fu poi caratterizzato dal tentativo di Kimi R\u00e4ikk\u00f6nen di recuperare lo svantaggio grazie a una McLaren che via via si dimostr\u00f2 la vettura pi\u00f9 competitiva, afflitta per\u00f2 spesso da problemi di affidabilit\u00e0 che ne danneggiarono la rincorsa.\nAlonso cont\u00f2 invece sulla solidit\u00e0 della Renault per conquistare preziosi piazzamenti nella maggior parte delle gare e ulteriori vittorie al N\u00fcrburgring e Hockenheim, sfruttando i problemi di R\u00e4ikk\u00f6nen, e in Francia, partendo indisturbato dalla pole come a inizio anno.\nDato il considerevole vantaggio, nelle ultime gare della stagione parve evidente come R\u00e4ikk\u00f6nen dovesse vincere tutte le corse in programma, mentre Alonso avrebbe potuto accontentarsi di perdere pochi punti sul pilota finnico, o addirittura guadagnarne come a Monza, dove vinse l'altra McLaren di Juan Pablo Montoya a fronte di ennesimi problemi tecnici per il finlandese. Questa tattica attendista gener\u00f2 non poche critiche al giovane pilota, ma lo port\u00f2 a vincere matematicamente il titolo il 25 settembre in Brasile con l'ennesimo podio: ottenne in questo modo il primato di campione del mondo pi\u00f9 giovane con i suoi 24 anni, 1 mese e 28 giorni superando il precedente record di Emerson Fittipaldi. Sarebbe stato scavalcato nella speciale classifica da Lewis Hamilton tre anni pi\u00f9 tardi. La stagione fu suggellata dalla pole e vittoria indisturbata al Gran Premio di Cina che regal\u00f2 anche il primo Campionato costruttori alla Renault. Le sue vittorie incollarono alla televisione (sull'italo-iberica Telecinco e sulla catalana TV3) milioni di spagnoli, con punte di otto milioni di spettatori e 55% di share.\nPi\u00f9 tardi dichiar\u00f2 che quella del Brasile fu la sua gara pi\u00f9 bella, perch\u00e9 sofferta e fino alla fine con il timore di non arrivare al traguardo.\nSempre nel 2005 fu insignito del Premio Principe delle Asturie per meriti sportivi.\n2006.\nIl 19 dicembre 2005, ancor prima che cominciasse la stagione , Alonso annunci\u00f2 la firma con la McLaren per il campionato . Prima di passare effettivamente a Woking, difese il titolo di campione del mondo ancora al volante della Renault. Se l'anno prima era stata la McLaren con R\u00e4ikk\u00f6nen la sfidante principale dello spagnolo, sin dalle prove della prima gara (in Bahrein), si evidenzi\u00f2 il ritorno su alti livelli della Ferrari dopo le difficolt\u00e0 della stagione precedente; sarebbe stato proprio il pluricampione del \"Cavallino\" Schumacher a contendergli il titolo. Il primo round and\u00f2 comunque ad Alonso, abile a passare il tedesco al pit stop, controllandolo poi nell'ultima fase di gara.\nApprofittando di alcuni problemi tecnici palesati a inizio Campionato dalla Ferrari, il campione spagnolo port\u00f2 a casa un secondo posto al successivo Gran Premio della Malesia, dove vinse il compagno Fisichella, e un altro successo in Australia.\nDopo tre gare si trov\u00f2 saldamente in testa al Mondiale con 28 punti, mentre il ferrarista rimase attardato, al quarto posto con sole 11 lunghezze. Questo vantaggio iniziale si sarebbe rivelato fondamentale per le future sorti della competizione. Al ritorno in Europa la Ferrari mostr\u00f2 notevoli progressi, sia sul piano dell'affidabilit\u00e0, che delle prestazioni; cos\u00ec il tedesco centr\u00f2 due vittorie consecutive, a Imola e al N\u00fcrburgring, che gli consentirono di rilanciarsi per la lotta al titolo. Alonso si riprese e infil\u00f2 a sua volta quattro successi (Spagna, Monaco, Gran Bretagna e Canada) che sembrarono proiettarlo definitivamente verso la conquista del suo secondo Mondiale: a met\u00e0 stagione, fu leader del Campionato con 25 punti di vantaggio su Schumacher.\nLa seconda parte della competizione, tuttavia, segn\u00f2 una netta ripresa del team di Maranello, con il tedesco vincitore dei tre successivi Gran Premi corsi in USA, Francia e Germania. In questa fase della stagione la scuderia modenese parve pi\u00f9 competitiva della Renault, anche per merito del grande recupero delle gomme Bridgestone sulle Michelin.\nLa squadra francese venne poi ulteriormente penalizzata, da un punto di vista tecnico, dall'improvvisa decisione della FIA di vietare il mass damper, sistema intorno al quale era stata progettata la monoposto. Furono molteplici le polemiche, con Briatore che accus\u00f2 la federazione di voler favorire il recupero della Ferrari. Ad alimentare ulteriormente la controversia, arriv\u00f2 la decisione dei commissari in Ungheria che penalizzarono sulla griglia Alonso, reo di aver stretto il collaudatore della Red Bull Robert Doornbos contro il muretto dei box nel corso delle prove del venerd\u00ec, per poi punire analogamente Schumacher, colpevole di aver effettuato un doppio sorpasso in regime di bandiere rosse nelle libere del sabato; si ritrovarono quindi con il proprio miglior tempo in qualifica incrementato di due secondi e di conseguenza retrocessi nelle posizioni di centro gruppo.\nProtagonista in qualifica di un rallentamento ai danni di Felipe Massa che venne sanzionato con un arretramento di cinque posizioni sulla griglia di partenza, fu costretto a tentare un'ardua risalita e perse ben dieci punti a Monza, dove dovette ritirarsi per la rottura del motore. Lo stesso giorno dichiar\u00f2: \u00abAmo la passione dei tifosi che vengono qui anche dalla Spagna, amo lo sport, ma non considero pi\u00f9 la Formula 1 come tale\u00bb. Fecero discutere le affermazioni a campionato terminato del team manager Briatore, il quale paragon\u00f2 l'atteggiamento dei commissari nei confronti di Alonso allo scandalo di Calciopoli, definendo per\u00f2 la rottura del motore in Giappone di Michael Schumacher come una sorta di \u00abgiustizia divina\u00bb.\nQuando mancarono solo tre gare alla fine del Campionato, i due contendenti furono separati da sole due lunghezze a favore di Fernando Alonso. Al Gran Premio di Cina Schumacher centr\u00f2 la vittoria proprio davanti al rivale, che venne cos\u00ec superato in testa alla classifica piloti pur avendo gli stessi punti. La svolta definitiva del Mondiale avvenne al 36\u00ba giro del Gran Premio del Giappone: il tedesco della Ferrari era agevolmente in testa quando ruppe il motore, spianando la strada alla settima vittoria dell'anno di Alonso che gli permise di porre una seria ipoteca sulla classifica generale.\nI duellanti si presentarono quindi all'ultima gara in Brasile distanziati di ben dieci punti: allo spagnolo sarebbe bastato controllare, mentre Schumacher, giunto all'ultima gara della carriera, non avrebbe avuto altra possibilit\u00e0 che vincere, sperando che la Renault manifestasse problemi. Ma fu il ferrarista che, dapprima, venne costretto a non partecipare all'ultima fase delle qualifiche causa la rottura della pompa della benzina, poi rimase attardato in gara per una foratura. A nulla sarebbe valso il suo recupero fino al quarto posto finale a suon di sorpassi e giri veloci, con Alonso che controll\u00f2 tranquillamente e tagli\u00f2 il traguardo in seconda piazza, alle spalle dell'altro ferrarista Felipe Massa, riconfermandosi cos\u00ec campione del mondo insieme alla sua Renault, vincitrice per il secondo anno consecutivo del Campionato Costruttori.\nIl passaggio alla McLaren (2007).\n2007.\nLa sua avventura con la scuderia britannica cominci\u00f2 ufficialmente il 15 gennaio 2007 a Valencia. L'esperienza con la casa anglo-tedesca part\u00ec nel migliore dei modi, giungendo secondo nel Gran Premio d'Australia alle spalle del neo-ferrarista Kimi R\u00e4ikk\u00f6nen e imponendosi nel secondo appuntamento in Malesia. La seconda vittoria arriv\u00f2 sul Circuito di Monte Carlo, ancora una volta accompagnata da una doppietta, mentre la terza nel Gran Premio d'Europa, dopo una gara caratterizzata dall'alternarsi del sole e della pioggia e nel dopo gara da una dura discussione avuta con Massa.\nLa stagione fu segnata dalla forte rivalit\u00e0 tra Alonso, il direttore sportivo della scuderia di Woking Ron Dennis e il suo compagno di squadra Lewis Hamilton che, sebbene debuttante al fianco del due volte campione del mondo, si rivel\u00f2 subito competitivo. Il rapporto con il team degener\u00f2 gran premio dopo gran premio, con la spaccatura definitiva durante le prove della gara in Ungheria; lo spagnolo effettu\u00f2 un pit stop pi\u00f9 lungo del necessario e non permise ad Hamilton, in attesa dietro di lui, di effettuare a sua volta il cambio gomme e completare un nuovo giro che gli avrebbe potuto regalare la pole position. Alonso venne declassato cinque posizioni alla partenza e la McLaren venne estromessa dal punteggio per la classifica costruttori in quella corsa. Dopo questo controverso episodio, lo spagnolo ottenne la quarta vittoria stagionale al Gran Premio d'Italia, a Monza.\nDopo la sentenza sulla Spy Story del 13 settembre, alla McLaren vennero tolti tutti i punti della classifica costruttori, mentre ai suoi piloti Hamilton e Alonso venne riconosciuto il merito di aver fornito le prove della colpevolezza del team, contenute in una serie di e-mail e contatti scambiati con il collaudatore Pedro de la Rosa, a sua volta informato dal capo progettista McLaren, Mike Coughlan, in cui puntualmente venivano citate informazioni confidenziali sui segreti della Ferrari: in questo modo i due poterono evitare ogni tipo di penalizzazione.\nDall'e-mail emerse che Alonso fu sorpreso dai dati ricevuti e che dubit\u00f2 dell'autenticit\u00e0 degli stessi; lo spagnolo era a conoscenza della strategia della \"Rossa\" durante il Gran Premio d'Australia e durante il Gran Premio del Bahrein, in cui si piazz\u00f2 rispettivamente 2\u00ba e 5\u00ba. Il boss della McLaren Ron Dennis, interrogato dalla FIA dopo il Gran Premio d'Ungheria, dichiar\u00f2 che Alonso lo aveva precedentemente minacciato di rivelare queste azioni se non fosse stato posto come prima guida della scuderia. Alonso non accett\u00f2 la versione di Dennis e chiese alla FIA di mostrare le prove della sua innocenza. La Federazione afferm\u00f2 infine di essere venuta a conoscenza di tali fatti grazie a un errore di Coughlan.\nConcluse la stagione al 3\u00ba posto, a pari punti con il suo compagno di scuderia Lewis Hamilton e a un solo punto di scarto dal vincitore del campionato Kimi R\u00e4ikk\u00f6nen (il pi\u00f9 esiguo margine di punti tra 1\u00ba, 2\u00ba e 3\u00ba classificato al termine di una stagione di Formula 1). Il 2 novembre 2007 venne ufficializzato il suo divorzio dalla McLaren. Il giorno stesso il pilota spagnolo dichiar\u00f2: \u00abNon mi sono mai sentito a mio agio in questa scuderia\u00bb.\nIl ritorno alla Renault (2008-2009).\n2008.\nIl 10 dicembre 2007 divenne ufficiale il suo ritorno alla Renault guidata da Flavio Briatore, che per riaverlo come prima guida dovette battere la concorrenza di Red Bull, Toyota e Honda. Venne affiancato dal giovane Nelson Piquet Jr., esordiente nella categoria. La stagione apparve immediatamente in salita a causa delle scarse prestazioni che la monoposto R28 collezion\u00f2 nei test e nelle prime prove.\nLa stagione del due volte campione del mondo, fino a quel punto deludente, ebbe una svolta a Singapore, durante il primo gran premio a corrersi in notturna (su pista illuminata artificialmente) e sul tracciato cittadino della citt\u00e0-stato asiatica: consegu\u00ec la prima vittoria dopo il ritorno alla Renault. Sebbene nei due turni di prove libere fosse stato il pi\u00f9 veloce di tutti, un problema nel pescaggio della benzina della vettura durante le qualifiche lo costrinse a prendere il via dalla 15\u00aa posizione. In gara part\u00ec molto scarico di carburante e dopo un brillante scatto balz\u00f2 subito al 12\u00ba posto. Fu tra i primi a rientrare ai box per rifornire e al suo ritorno in pista, grazie all'ingresso della safety car per l'incidente del suo compagno di scuderia Nelson Piquet Jr., si ritrov\u00f2 nelle prime posizioni. In regime di safety car uscirono dai giochi i piloti che avrebbero potuto contendersi la vittoria. Alonso vinse cos\u00ec la corsa davanti a Nico Rosberg e Lewis Hamilton.\nNel Gran Premio del Giappone corso sul Circuito del Fuji si qualific\u00f2 al quarto posto e, dopo una gara movimentata ma condotta quasi sempre in testa, port\u00f2 a casa il suo secondo gran premio stagionale precedendo Robert Kubica e Kimi R\u00e4ikk\u00f6nen. A Interlagos non fu in grado di esprimersi al meglio durante le prove ufficiali e si present\u00f2 alla corsa domenicale in sesta piazza. Si riscatt\u00f2 in gara, dove, mantenendo un ottimo passo, riusc\u00ec a stabilirsi dietro il leader della corsa Massa. Termin\u00f2 il gran premio secondo, risultato che gli consent\u00ec di ottenere la quinta posizione in classifica generale per un punto davanti a Nick Heidfeld. Con l'ottima prestazione del Gran Premio del Brasile, che diede un seguito alle vittorie e alle buone prove delle corse immediatamente precedenti, mise fine a una della stagioni pi\u00f9 difficili della sua carriera.\nA campionato terminato conferm\u00f2 il prolungamento del suo contratto fino al : avrebbe corso ancora per due anni con la Renault, scelta maturata dopo i notevoli miglioramenti tecnici che la casa francese pales\u00f2 soprattutto negli ultimi impegni.\n2009.\nAnche nel 2009 corse per la Renault, che conferm\u00f2 anche il giovane compagno di squadra Nelson Piquet Jr. come seconda guida. Sebbene la nuova vettura della casa francese, la R29, avesse mostrato una buona competitivit\u00e0 nelle prove invernali grazie anche all'introduzione del KERS, le prime gare della stagione si dimostrarono piuttosto difficili per Alonso, trovatosi a lottare con i nuovi diffusori introdotti da Brawn, Toyota e Williams, le cui vetture furono nettamente pi\u00f9 veloci.\nA quasi due anni di distanza (Monza 2007), ottenne all'Hungaroring una pole position; la posizione favorevole sulla griglia di partenza sarebbe poi stata vanificata in gara da un errore tecnico dei meccanici al pit stop.\nLa vigilia del Gran Premio di Singapore venne fortemente condizionata dallo scandalo relativo alla stessa gara dell'anno precedente in terra asiatica. L'ormai ex compagno di squadra Piquet, sostituito dopo il Gran Premio d'Ungheria da Romain Grosjean, rivel\u00f2 i retroscena di quell'incidente.\nBriatore e Symonds, rispettivamente radiato e squalificato cinque anni dalla sentenza di primo grado del Consiglio FIA, decisero quindi di lasciare il team. Ciononostante, la R29 apparve competitiva per tutto il weekend di Singapore, e Alonso concretizz\u00f2 la gi\u00e0 positiva quinta piazza sullo schieramento di partenza con un terzo posto finale, primo e unico podio della stagione.\nL'approdo in Ferrari (2010-2014).\n2010.\nLe insistenti voci di corridoio che lo volevano in Ferrari a partire dal 2010 trovarono conferma il 30 settembre 2009, quando la scuderia di Maranello pubblic\u00f2 sul proprio sito un comunicato ufficiale: Alonso avrebbe corso con la \"Rossa\" per le successive tre stagioni al fianco di Felipe Massa e Giancarlo Fisichella, selezionato per il ruolo di terzo pilota.\nNella prima prova stagionale in Bahrein centr\u00f2 la prima vittoria, una prestazione impreziosita dal giro veloce della gara e dal secondo posto dell'altro ferrarista Massa. Le aspettative dopo il Gran Premio d'esordio, tuttavia, non trovarono conferma nelle gare successive. A Melbourne e in Cina fu protagonista di rocambolesche rimonte che lo portarono in entrambi i casi alla 4\u00aa posizione finale. A seguito del 14\u00ba posto a Silverstone, con le Red Bull sempre velocissime e le due Mclaren molto competitive, lo spagnolo fu costretto a guardare la classifica generale dalla 5\u00aa posizione, dietro ai quattro piloti delle due scuderie avversarie e con 47 punti di ritardo dal leader Lewis Hamilton.\nIl 25 luglio, in Germania, la sua seconda vittoria con il \"Cavallino\" venne parzialmente messa in secondo piano da un ordine di scuderia poco chiaro.\nL'ingegnere Robert Smedley comunic\u00f2 a Massa, al comando della corsa: \u00abFernando \u00e8 pi\u00f9 veloce di te. Puoi confermarmi di aver recepito il messaggio?\u00bb (in inglese \"Fernando is faster than you. Can you confirm you understood that message?\"). Il successivo sorpasso operato da Alonso ai danni del pilota brasiliano parve, pertanto, diretta conseguenza di tale messaggio. I due piloti furono convocati dai commissari assieme ad alcuni responsabili della Ferrari, e il caso si estese al Consiglio Automobilistico Mondiale della FIA, che non inflisse penalit\u00e0 nella classifica della gara ma che pun\u00ec la scuderia con 100\u00a0000 dollari di ammenda.\nDopo una serie di brillanti prove, tra cui si segnalano i successi in Italia e Singapore, il ferrarista dovette constatare il ritorno delle due Red Bull in Giappone, dove solo grazie all'uscita di pista di Kubica riusc\u00ec a classificarsi terzo, alle spalle di Sebastian Vettel e Mark Webber; con due gare ancora da disputarsi, Alonso venne raggiunto in seconda posizione proprio dal trionfatore di Suzuka e staccato da Webber di 15 lunghezze.\nIl primo Gran Premio di Corea della storia, due settimane pi\u00f9 tardi, sembr\u00f2 rappresentare una svolta decisiva in ottica Mondiale. Grazie infatti al successo, accompagnato dalla rottura del motore di Vettel e dall'errore sul bagnato di Webber, lo spagnolo sopravanz\u00f2 l'australiano in classifica generale con 231 punti, forte di un margine di 11. Ma nell'ultima corsa ad Abu Dhabi Alonso perse il titolo in favore del pilota tedesco. Fatale fu un errore di valutazione sui tempi della sosta; la Red Bull fece fermare Webber gi\u00e0 al 16\u00ba giro, inducendo pertanto gli uomini della Ferrari a emulare tale scelta. Sia l'australiano che lo spagnolo, tuttavia, non furono in grado di risalire le posizioni necessarie, dando a Vettel, in testa, la possibilit\u00e0 di vincere il Mondiale.\n2011.\nL'annata 2011 venne fortemente condizionata dai notevoli risultati ottenuti in avvio di stagione dal campione del mondo in carica Sebastian Vettel, pilota di una Red Bull mai tanto competitiva. L'8 maggio, nel Gran Premio di Turchia, quarta gara della stagione, Alonso conquist\u00f2 il primo podio, giungendo 3\u00ba a quasi dieci secondi da Vettel. Dopo questo gran premio l'asturiano si trovava in classifica generale distante 52 punti dal pilota tedesco, forte di tre vittorie e un secondo posto. Alla vigilia delle prove libere del Gran Premio di Spagna, la scuderia di Maranello comunic\u00f2 che l'asturiano avrebbe prolungato il proprio contratto fino al termine del mondiale .\nDopo due secondi posti ottenuti a Monte Carlo e a Valencia, Alonso riusc\u00ec ad aggiudicarsi il Gran Premio di Gran Bretagna davanti alle due Red Bull di Vettel e Webber. Nel prosieguo della stagione, lo spagnolo and\u00f2 a podio in altre sei gare, conquistando tre terzi posti (Ungheria, Italia e India) e tre secondi posti (Germania, Giappone e Abu Dhabi), ma questi risultati non servirono allo spagnolo per ridurre il distacco da Vettel, che conquist\u00f2 il secondo mondiale consecutivo, mentre Alonso termin\u00f2 la stagione al 4\u00ba posto con 257 punti. Malgrado il forte ritardo accumulato rispetto a Vettel, campione con oltre 120 punti di distacco sul secondo classificato Button, il pilota spagnolo ricevette elogi da compagni di scuderia e giornalisti per aver saputo rendere competitiva una Ferrari in evidente difficolt\u00e0 tecnica.\n2012.\nL'inizio della terza stagione in Ferrari fu segnato, in febbraio, dalle prestazioni poco confortanti mostrate dalla F2012 a Jerez de la Frontera e al Montmel\u00f3 e confermate dalle parole dell'ingegnere Pat Fry e dello stesso Alonso.\nLo spagnolo giunse 5\u00ba alla prima prova del Mondiale in Australia dopo essere partito dodicesimo a causa di un suo errore in q2, ma si riscatt\u00f2 nella successiva in Malesia con una vittoria, a conclusione di una gara in cui si dovette confrontare con le instabili condizioni meteorologiche e con l'aggressivit\u00e0 di Sergio P\u00e9rez; a fine gara Alonso ricevette via radio i complimenti di un commosso Andrea Stella, che defin\u00ec questa \u00abla sua vittoria pi\u00f9 bella\u00bb. Con il passare delle gare il pilota della Ferrari trov\u00f2 una certa continuit\u00e0 di prestazioni e di risultati, anche in ragione delle migliorie costanti apportate dalla scuderia sulla vettura. In sei corse consecutive furono cinque i podi, tra i quali si segnalarono il primo posto al Gran Premio d'Europa, conquistato dopo una rimonta dall'11\u00aa posizione in griglia, e all'Hockenheimring, nel fine settimana in cui biss\u00f2 la pole position ottenuta in Gran Bretagna due settimane prima. I piazzamenti a podio nella parte finale di campionato non bastarono per\u00f2 all'asturiano per fermare la rimonta di Sebastian Vettel, che con una Red Bull tornata competitiva sopravanz\u00f2 Alonso in classifica generale anche grazie ai ritiri dell'asturiano in Belgio e Giappone entrambi per una collisione al via, che ne facilitarono il recupero. Lo spagnolo chiuse la stagione al secondo posto con 278 punti, a 3 punti da Vettel campione per la terza volta consecutiva.\nNonostante la mancata vittoria del titolo, la stagione 2012 venne definita da molti come la sua migliore, tanto che Alonso fu eletto miglior pilota del 2012 dai team principal del Circus.\n2013.\nLa stagione inizi\u00f2 con fortune alterne per il pilota spagnolo. Nella gara inaugurale, in Australia, Alonso chiuse in seconda posizione, alle spalle di Kimi R\u00e4ikk\u00f6nen e davanti a Sebastian Vettel. Nel successivo Gran Premio della Malesia, per\u00f2, il pilota asturiano si ritir\u00f2 dopo appena una tornata in seguito al cedimento dell'alettone anteriore, danneggiato in un leggero contatto con Vettel alla prima curva. Tre settimane dopo, in Cina, Alonso conquist\u00f2 la prima vittoria stagionale, dominando la gara dall'inizio. Il seguente Gran Premio del Bahrein fu, per\u00f2, un'altra gara difficile per Alonso, ottavo al traguardo dopo essere stato costretto a due soste supplementari ai box per via di un problema all'alettone mobile.\nAlonso conquist\u00f2 la seconda vittoria stagionale e la trentaduesima in carriera (risultato che lo pose al quarto posto tra i piloti pi\u00f9 vincenti nella storia della Formula 1, dietro solamente a Michael Schumacher, Alain Prost e Ayrton Senna) nel Gran Premio di casa. Il pilota spagnolo, scattato dalla quinta posizione sulla griglia di partenza, super\u00f2 nelle prime curve Kimi R\u00e4ikk\u00f6nen e Lewis Hamilton, prendendo la testa della corsa dopo il primo cambio gomme e mantenendola fino al traguardo. Nel successivo Gran Premio di Monaco Alonso non riusc\u00ec a fare meglio del settimo posto, vedendo aumentare il proprio distacco dal primo in classifica Sebastian Vettel a 29 punti.\nIn Canada e in Gran Bretagna il pilota spagnolo and\u00f2 a podio, giungendo rispettivamente in seconda e terza posizione, ma nei seguenti Gran Premi di Germania e d'Ungheria Alonso, complice la diminuita competitivit\u00e0 della sua vettura, non riusc\u00ec a ripetere questo risultato, chiudendo rispettivamente al quarto e al quinto posto. Ormai staccato di trentanove lunghezze da Vettel, nelle tre gare seguenti, disputate a Spa-Francorchamps, Monza e Singapore, Alonso ottenne tre secondi posti consecutivi, sempre alle spalle dello stesso Vettel. In tutte e tre le occasioni il pilota spagnolo rimont\u00f2 dopo essersi qualificato rispettivamente in nona, quinta e settima posizione, senza per\u00f2 mai minacciare seriamente la prima posizione del rivale. Al termine del Gran Premio del Giappone Alonso divenne il pilota di Formula 1 ad aver ottenuto pi\u00f9 punti nella storia, raggiungendo quota 1571.\nLe restanti quattro gare stagionali furono negative sia per lui che per il compagno di squadra, anche se nel conclusivo Gran Premio del Brasile ritorn\u00f2 sul podio dopo 6 gare di digiuno, giungendo 3\u00ba e garantendo, cos\u00ec, il 3\u00ba posto in classifica costruttori alla scuderia italiana. Per il secondo anno consecutivo termin\u00f2 la stagione al 2\u00ba posto, conquistando un totale di 242 punti.\n2014.\nNelle prime gare del campionato la Ferrari si dimostr\u00f2 poco competitiva, non permettendo al pilota spagnolo di lottare per la vittoria. Nell'inaugurale Gran Premio d'Australia Alonso conquist\u00f2 il quinto posto, scalando poi in quarta posizione in seguito alla squalifica di Daniel Ricciardo, che era giunto secondo. Il pilota spagnolo segn\u00f2 punti anche in Malesia e in Bahrein, agguantando rispettivamente il quarto e il nono posto al traguardo. Ottenne il primo podio stagionale per s\u00e9 e per la squadra in Cina, dove tagli\u00f2 il traguardo alle spalle delle due Mercedes di Lewis Hamilton e Nico Rosberg. Il podio nel Gran Premio di Cina non segn\u00f2, tuttavia, una netta inversione di tendenza: la monoposto rimase poco competitiva e consent\u00ec al pilota asturiano di lottare solo per le posizioni di rincalzo. Nel resto della stagione arriv\u00f2 solamente un altro podio, nel Gran Premio d'Ungheria, nel quale Alonso giunse secondo dopo aver a lungo occupato la prima posizione. Nelle altre gare il pilota spagnolo giunse sempre tra i primi dieci, con l'eccezione di due ritiri a Monza e a Suzuka per problemi tecnici. Il 20 novembre 2014, prima del conclusivo Gran Premio di Abu Dhabi, fu ufficializzata l'interruzione consensuale del contratto che legava Alonso alla Ferrari fino al termine della stagione . Il pilota spagnolo chiuse la sua ultima stagione con la squadra italiana al sesto posto assoluto, con 161 punti.\nIl ritorno alla McLaren e il primo ritiro (2015-2018).\n2015.\nL'11 dicembre 2014 la McLaren ufficializz\u00f2 il ritorno del pilota spagnolo con un contratto triennale a partire dalla stagione . La scuderia britannica, terminato il ventennale rapporto con la Mercedes per la fornitura dei motori, inizi\u00f2 una nuova collaborazione con la Honda.\nIl 22 febbraio 2015, mentre stava partecipando ad una sessione di test invernali sul Circuito di Montmel\u00f2, ebbe un incidente alla curva 4, a seguito del quale rimase ricoverato tre notti in ospedale. Precauzionalmente, Alonso salt\u00f2 il Gran Premio d'Australia, venendo sostituto da Kevin Magnussen.\nAlonso torn\u00f2 al volante della McLaren nel successivo Gran Premio della Malesia, ma la stagione si rivel\u00f2 avara di soddisfazioni: nelle prime sette gare disputate il pilota asturiano sub\u00ec ben cinque ritiri, dovuti nella maggior parte dei casi alla scarsa affidabilit\u00e0 del motore Honda, e nelle due corse concluse al traguardo, in Cina e Bahrein, rimase fuori dalla zona a punti. Il primo piazzamento utile arriv\u00f2 nel Gran Premio di Gran Bretagna, nel quale Alonso approfitt\u00f2 delle variabili condizioni meteorologiche e dell'elevato numero di ritiri per tagliare il traguardo in decima posizione. Nel successivo Gran Premio d'Ungheria il pilota asturiano ottenne il miglior risultato stagionale per s\u00e9 e per la scuderia, conquistando il quinto posto dopo essere scattato quindicesimo. Nel resto della stagione, per\u00f2, la McLaren-Honda non mostr\u00f2 miglioramenti sufficienti per lottare regolarmente per i piazzamenti a punti.\nNel Gran Premio di Russia Alonso tagli\u00f2 il traguardo in decima posizione, ma a fine gara fu penalizzato di 5 secondi per aver superato pi\u00f9 volte i limiti del tracciato, retrocedendo all'undicesimo posto. Nel successivo Gran Premio degli Stati Uniti il pilota spagnolo arriv\u00f2 a occupare la quinta posizione, ma nelle fasi finali di gara scivol\u00f2 fuori dalla zona punti dopo essere stato rallentato da problemi tecnici. Alonso non riusc\u00ec a conquistare altri risultati utili, chiudendo la stagione al diciassettesimo posto in classifica, con 11 punti.\n2016.\nNel Gran Premio d'Australia, gara inaugurale della stagione, il pilota spagnolo fu vittima di un violento incidente con la Haas del messicano Esteban Guti\u00e9rrez, dal quale usc\u00ec senza lesioni gravi. Tuttavia i medici non lo reputarono nelle condizioni di poter affrontare il gran premio successivo, nel quale venne di conseguenza sostituito dall'esordiente Stoffel Vandoorne.\nTornato al volante nella gara successiva, Alonso ottenne i primi punti stagionali nel Gran Premio di Russia, gara in cui fu protagonista di una rimonta dal quattordicesimo al sesto posto. La stagione prosegu\u00ec in modo leggermente pi\u00f9 positivo della precedente: il pilota spagnolo fu costretto al ritiro per problemi meccanici in sole due occasioni, giungendo a punti con una certa regolarit\u00e0 soprattutto nella seconda met\u00e0 di campionato. I migliori risultati furono due quinti posti, ottenuti a Monte Carlo e ad Austin; altri piazzamenti a punti sono stati i settimi posti in Ungheria, Belgio, Singapore e Malesia, e i decimi in Brasile e ad Abu Dhabi. Alonso chiuse la stagione in decima posizione, con 54 punti.\n2017.\nLa stagione 2017 inizi\u00f2 in modo molto negativo per Alonso, che non vide la bandiera a scacchi (pur venendo classificato quattordicesimo nel Gran Premio del Bahrein) in nessuna delle prime quattro gare del campionato.\nAd aprile il pilota spagnolo annunci\u00f2 la propria partecipazione alla 500 Miglia di Indianapolis con il team Andretti; rinunciando a prendere parte al Gran Premio di Monaco che si disputava nello stesso periodo. Ottenuto il quinto posto in qualifica, disput\u00f2 un'ottima gara, conducendo anche diversi giri in testa, ma fu costretto al ritiro per problemi al motore a 21 giri dal termine, mentre era in settima posizione; venne comunque classificato 24\u00ba.\nDisputando tale evento, ricevette il premio come pi\u00f9 veloce debuttante dell'anno, il Fastest Rookie Award 2017, grazie alla velocit\u00e0 di fatta registrare durante i quattro giri della sessione di qualifica. \u00c8 stato anche premiato come debuttante dell'anno per questa stessa manifestazione, Indianapolis 500 Rookie of the Year, nel corso del gala tenutosi il luned\u00ec seguente la gara. Tornato in Formula 1, chiuse sedicesimo nel Gran Premio del Canada. Conquist\u00f2 i primi punti stagionali nel Gran Premio d'Azerbaigian, concludendo nono. Il 30 luglio 2017 ottenne il miglior risultato della stagione nel Gran Premio d'Ungheria, concludendo sesto e facendo registrare il giro pi\u00f9 veloce della gara all'ultimo giro. In Belgio lo spagnolo, dopo essere partito dalla decima posizione, si rese protagonista nei primi giri di un'intensa battaglia con Nico H\u00fclkenberg per il settimo posto, ma la scarsa potenza releg\u00f2 Alonso a met\u00e0 gruppo. Al venticinquesimo giro fu costretto al ritiro per un problema al motore. La settimana successiva, in Italia, l'asturiano si qualific\u00f2 tredicesimo, ma part\u00ec diciannovesimo per la sostituzione di diverse componenti della power unit e fu costretto al ritiro per un problema al cambio.\nA Singapore, dopo aver segnato l'ottavo tempo in qualifica, rimase per\u00f2 coinvolto nell'incidente tra Verstappen, Raikkonen e Vettel, e all'ottavo giro fu costretto al ritiro per via dei danni subiti. Seguirono due undicesimi posti in Malesia e Giappone, poi un ritiro per problemi meccanici negli Stati Uniti. Proprio in occasione della gara oltreoceano, prolung\u00f2 il suo contratto con la McLaren anche per il . Torn\u00f2 a punti in Messico, concludendo in decima posizione; nei giri finali ingaggi\u00f2 un duello con l'ex compagno di squadra Lewis Hamilton, che si laure\u00f2 campione del mondo per la quarta volta proprio nella stessa gara. In Brasile, partito sesto (miglior risultato stagionale in qualifica), alla prima curva sorpass\u00f2 Sergio P\u00e9rez e si port\u00f2 in quinta posizione, ma venne passato da Felipe Massa alcuni giri dopo. Pass\u00f2 tutta la gara dietro al brasiliano (al suo ultimo Gran Premio di casa), chiudendo ottavo. Gli ultimi due punti in classifica (17 in totale nell'annata) arrivarono nel conclusivo Gran Premio di Abu Dhabi dove, partito undicesimo, si classific\u00f2 in nona piazza.\n2018.\nNel 2018 la McLaren cambi\u00f2 collaborazione tecnica, passando da Honda a Renault. L'inizio di stagione fu positivo sia per Alonso che per la scuderia. Infatti il pilota asturiano concluse in zona punti i primi due Gran Premi (5\u00ba in Australia e 7\u00ba in Bahrein). Lo spagnolo chiuse a punti anche in Cina, in Azerbaigian (sempre con il settimo posto) e in Spagna (ottavo). Fu costretto al ritiro a Monaco e in Canada. In Francia, sul Paul Ricard, reduce da una brutta qualifica, il pilota spagnolo concluse la gara in sedicesima posizione. Sia in Austria che in Gran Bretagna conquist\u00f2 l'ottavo posto. Dopo un sedicesimo posto in Germania, concluse ottavo a Budapest. Il 14 agosto, durante la pausa estiva, ufficializz\u00f2 il suo ritiro dalla Formula 1 a fine stagione. Dopo due ritiri consecutivi in Belgio (tamponato da Nico H\u00fclkenberg) e in Italia, giunse settimo a Singapore. Le ultime sei gare stagionali invece furono parecchio negative per Alonso a causa della scarsa competitivit\u00e0 della McLaren che non gli permise di conquistare altri punti. Concluse quindi la stagione con l'undicesimo posto in classifica a quota 50 punti.\nPoco prima dell'ultimo gran premio stagionale, la McLaren annuncia che Alonso rimarr\u00e0 come collaudatore e consigliere della scuderia per il 2019.\nIl ritorno con l'Alpine (2021-presente).\n2021.\nL'8 luglio 2020 la Renault annuncia il ritorno di Fernando Alonso nel \"Circus\". Dal 2021 la stessa scuderia cambia nome in Alpine F1 Team, marchio del gruppo Renault. L'asturiano correr\u00e0 per la terza volta con la scuderia francese a partire dalla stagione 2021. Per prepararsi al ritorno in Formula 1, Alonso partecipa, con qualche critica, ai test dedicati ai giovani piloti, che si sono tenuti il marted\u00ec successivo al \"week-end\" di gara del GP di Abu Dhabi, alla guida della Renault R.S.20.\nDopo un ritiro nel primo appuntamento stagionale, Alonso torna a punti nel secondo GP della stagione a Imola, con un 10\u00ba posto; si tratta dei primi punti dal GP di Singapore del 2018. Successivamente, nel Gran Premio del Portogallo, Alonso parte in tredicesima posizione e arriva ottavo, avendo compiuto un'ottima rimonta nella seconda parte di gara. In Azerbaigian Alonso termina sesto, sorpassando diverse vetture nel corso dell'ultimo giro e ottenendo il miglior risultato dal suo rientro in Formula 1. Ancora migliore \u00e8 il risultato in Ungheria, dove Alonso si classifica quarto dopo aver battagliato con Lewis Hamilton. Prima del Gran Premio del Belgio il team Alpine gli estende il contratto di un altro anno, ovvero fino alla fine del 2022.\nNelle tre gare seguenti Alonso ottiene altrettanti piazzamenti a punti, giungendo rispettivamente sesto, ottavo e sesto nei Gran Premi d'Olanda, Italia e Russia. In Turchia, dopo aver ottenuto il quinto tempo in qualifica, scivola fuori dalla zona punti a causa di un contatto con Pierre Gasly. Successivamente, nel Gran Premio del Qatar, torna sul podio dopo 7 anni, arrivando terzo.\nAlonso chiude la stagione al decimo posto in classifica piloti con un totale di 81 punti, 7 in pi\u00f9 del compagno di squadra Esteban Ocon.\n500 Miglia di Indianapolis.\n2017.\nNel 2017 Alonso partecip\u00f2 alla 500 Miglia di Indianapolis alla guida di una McLaren Honda della squadra Andretti Autosport. Riusc\u00ec a partire dalla quinta posizione, in seconda fila, ma alla partenza fu sorpassato quasi subito e arretr\u00f2 fino alla nona posizione. L'andamento della gara fu altalenante per il pilota spagnolo: grazie ad una serie di sorpassi arriv\u00f2 a guidare la corsa dalla prima posizione, per poi essere nuovamente superato; riusc\u00ec a tornare in testa al centotrentunesimo giro, ma in seguito perse altre posizioni. Un guasto al motore avvenuto a 21 giri dalla fine lo costrinse al ritiro. Il 5 settembre del 2018 prese parte ad un test a Birmingham, in Alabama, provando una vettura Indycar sul circuito Barber Motorsports Park. Il test, avvenuto in preparazione alla partecipazione di Alonso alla 500 miglia del 2019, ha visto il pilota spagnolo cimentarsi alla guida di una macchina ancora una volta messa a disposizione dal team Andretti Autosport.\n2019.\nNel novembre 2018 venne annunciata la partecipazione di Alonso alla 500 Miglia di Indianapolis 2019, questa volta con una vettura schierata direttamente dalla McLaren Racing con motorizzazione Chevrolet. Visto il risultato precedente, la qualificazione alla gara sarebbe dovuta essere una formalit\u00e0, ma complice la poca esperienza del nuovo Team McLaren, che port\u00f2 Alonso ad avere una vettura difficile da guidare e vari colpi di sfortuna, come l'incidente nelle prove libere e successivamente una foratura durante le prime qualifiche condann\u00f2 il pilota spagnolo, nella sessione di qualifica decisiva, a non essere abbastanza veloce per riuscire a entrare nei 33 posti disponibili per essere ammessi alla gara condannandolo, clamorosamente, all'esclusione.\n2020.\nNel 2020 Alonso tenta nuovamente di conquistare la 500 miglia e completare cos\u00ec la tripla corona. Dopo essere stato protagonista di un incidente nelle prove libere in qualifica ottiene il 28\u00ba tempo che gli vale la penultima fila, mentre in gara concluder\u00e0 al 21\u00ba posto.\n24 Ore di Daytona.\n2018.\nNel 2018 prese parte alla 24 Ore di Daytona, in preparazione alla stagione del Campionato del mondo Endurance. A Daytona Alonso guid\u00f2 una Ligier JS P217 del team United Autosports con l'obiettivo di piazzarsi tra i primi cinque, ma lui e gli altri membri dell'equipaggio (Lando Norris e Phil Hanson) chiusero la gara in trentottesima posizione, a causa di una foratura che provoc\u00f2 danni a parte della carrozzeria, e di problemi all'impianto frenante e all'acceleratore.\n2019.\nL'anno successivo Alonso prese nuovamente il via alla 24 Ore di Daytona, stavolta alla guida della Cadillac DPi-V.R n.10, condivisa con Kamui Kobayashi, Renger van der Zande e Jordan Taylor, vincendo, dopo che la gara \u00e8 stata interrotta anticipatamente a causa della pioggia.\nCampionato del mondo endurance.\n2018-2019.\nNel 2018 Alonso partecip\u00f2 al Campionato del mondo endurance parallelamente all'attivit\u00e0 in Formula 1 con la Toyota. La stagione cominci\u00f2 nel migliore dei modi per l'equipaggio della Toyota composto da Alonso, Kazuki Nakajima e S\u00e9bastien Buemi, che vinsero la 6 ore di Spa, con un secondo e mezzo di vantaggio sull'altra Toyota. Alonso nel finale di gara riusc\u00ec a resistere agli attacchi di Mike Conway, portando a casa la vittoria.\nIl 17 giugno 2018 vinse la 24 Ore di Le Mans, secondo appuntamento della stagione, alla guida della Toyota TS050 Hybrid numero 8, insieme ai compagni di squadra Nakajima e Buemi, regalando al costruttore giapponese la prima storica vittoria nella competizione. La gara vide Alonso recuperare, durante uno \"stint\" notturno, lo svantaggio rispetto alla Toyota numero 7, causato da una penalit\u00e0 di un minuto. L'equipaggio della Toyota numero 8 si port\u00f2 al comando all'alba, restandoci fino a fine gara e vincendo con due giri di vantaggio sull'altra Toyota, attardata da problemi tecnici.\nLa stagione prosegu\u00ec con la 6 ore di Silverstone, in cui per\u00f2 entrambe le vetture della Toyota, dopo aver concluso al primo e secondo posto, furono squalificate per non aver superato le verifiche tecniche. Nelle successive gare, sul Circuito del Fuji e su quello di Shanghai, Alonso e i suoi compagni si classificarono al secondo posto della classifica, chiudendo in entrambe le occasioni dietro la vettura gemella della Toyota. Alla 1000 Miglia di Sebring e alla 6 ore di Spa trionf\u00f2 davanti alla Toyota numero 7 e alla Rebellion numero 3 rispettivamente.\nIl 15 e 16 giugno 2019 biss\u00f3 il successo alla 24 Ore di Le Mans sempre sulla Toyota TS050 numero 8, con lo stesso equipaggio dell\u2019anno precedente, vincendo nella stessa occasione il titolo riservato ai piloti nella categoria LMP1.\nRally Dakar.\nNel 2020 Alonso prese il via alla quarantaduesima edizione del Rally Dakar con il team Toyota Gazoo Racing. Ha concluso la gara in tredicesima posizione, con un secondo posto come miglior piazzamento di tappa. Una fermata per riparazioni alla seconda tappa e un incidente durante la decima gli hanno fatto perdere diverse ore, compromettendo il suo risultato finale in classifica generale.\nCasco.\nIl casco di Alonso \u00e8 azzurro, con ai lati tre strisce rosse e gialle (che rappresentano la bandiera della Spagna) e alcuni dettagli blu e azzurri (nella parte inferiore \u00e8 presente la bandiera delle Asturie), con due lampi disegnati nella parte superiore del casco. Nella stagione 2007, Alonso cambi\u00f2 temporaneamente i colori del casco da rosso, giallo e azzurro a nero, argento e rosso (anche se nei test della McLaren us\u00f2 un casco tutto bianco). Al Gran Premio di Monaco 2013 Alonso svela un nuovo casco, i cui colori dominanti sono il bianco e il dorato, ai lati un puzzle per celebrare i 32 successi ottenuti dal pilota, dal primo in Ungheria nel 2003 fino all'ultimo a Barcellona. Sulla parte superiore del casco, invece, un altro puzzle, ancora dorato, per rappresentare un planisfero. Durante il Gran Premio di Abu Dhabi 2014, indossa per l'occasione (ultima gara in forza alla Ferrari) un casco celebrativo, con un pit-stop con sfondo rosso sulla destra e le firme dei suoi compagni di squadra dall'altra. In mezzo alla calotta \u00e8 presente il tricolore italiano.\nVita privata.\n\u00c8 stato sposato dal 17 novembre 2006 al 20 dicembre 2011 con Raquel del Rosario, cantante del gruppo pop El Sue\u00f1o de Morfeo. La separazione venne annunciata il giorno stesso con un comunicato congiunto apparso sul sito di \"Marca\".\nIl 4 gennaio 2009 venne coinvolto con la moglie in un incidente aereo in Kenya, dal quale usc\u00ec completamente illeso: il jet privato del pilota, di ritorno dalle vacanze di Natale trascorse in compagnia di Briatore, colp\u00ec con l'ala sinistra una palazzina dell'aeroporto di Malindi.\nFernando Alonso \u00e8 ateo: nel 2010, in un'intervista rilasciata al \"Corriere della Sera\", dichiar\u00f2 di non aver mai cercato il rapporto con Dio e di non credere nel destino.\n\u00c8 un amante delle carte da gioco, ma anche dei trucchi che con esse si possono svolgere; durante il fine settimana di gara, inoltre, \u00e8 solito partecipare a partite di poker con il collega Robert Kubica e con altri appassionati all'interno del \"paddock\". Segue molti sport, come il ciclismo, sport in cui sta cercando di fondare un team suo, il calcio (\u00e8 un tifoso del ) e il tennis.\nDal 2016 \u00e8 legato alla modella e influencer Linda Morselli.\nNei media.\nNel 2011 prest\u00f2 la sua voce a uno dei personaggi nella versione spagnola del film d'animazione \"Cars 2\", della Pixar Animation Studios. La cantante italiana Francesca Michielin gli ha dedicato la canzone \"Alonso\", contenuta nell'album \"2640\". Nel 2020 esce su Prime Video la prima stagione della serie \"Fernando\", che riassume la sua vita e la sua carriera."}
{"id": "63357", "revid": "1271241", "url": "https://it.wikipedia.org/wiki?curid=63357", "title": "Jenson Button", "text": "Conosciuto nell'ambiente della F1 per essere un abile stratega in condizioni climatiche avverse, risulta a tutt'oggi essere il vincitore del Gran Premio della categoria regina con pi\u00f9 soste all'attivo nella medesima gara (Gran Premio del Canada 2011). Attualmente \u00e8 impegnato nell'Extreme E.\nCarriera.\nFormule minori.\nFiglio di John Button (1943-2014), pilota di rally, fin da piccolo Jenson fu indirizzato verso il mondo dei motori. A otto anni cominci\u00f2 a correre nei karting e nel 1991, a undici anni, vinse tutte e 34 le gare del campionato cadetto, oltre al titolo. Dopo questo successo l'inglese continu\u00f2 a vincere, divenendo il pi\u00f9 giovane pilota a conquistare il titolo europeo del campionato Super A nel 1997. L'anno seguente Button pass\u00f2 alla Formula Ford, partecipando sia al campionato inglese che a quello europeo, arrivando rispettivamente primo e secondo, contando anche una vittoria nel Festival della Formula Ford. Passato alla F3 inglese nel 1999 il pilota giunse terzo in campionato, contando anche un secondo posto al Gran Premio di Macao.\nHa vissuto un breve periodo a Terni in Italia.\nFormula 1.\n2000: L'esordio in Williams.\nDopo aver testato in inverno per McLaren e Prost, Jenson Button venne assunto dalla Williams in sostituzione di Alessandro Zanardi dopo aver vinto un confronto con Bruno Junqueira.\nL'esordio in Formula 1 avvenne al Gran Premio d'Australia, quando l'inglese aveva vent'anni. Questo fece di Button il terzo pi\u00f9 giovane debuttante nella storia del mondiale. Il pilota inglese disput\u00f2 una buona stagione d'esordio, ottenendo punti gi\u00e0 al secondo gran premio e sfiorando il podio in Germania. Ad agosto la Williams si accord\u00f2 con la Benetton, decidendo di prestare al team anglo-italiano il pilota inglese per due anni. Button concluse la stagione all'ottavo posto con dodici punti.\n2001-2002: L'esperienza in Benetton e in Renault.\n2001.\nAncora sotto contratto con la Williams, nel 2001 l'inglese guid\u00f2 per la Benetton. La stagione fu negativa, in gran parte per via della scarsa competitivit\u00e0 della vettura, e Button non and\u00f2 oltre un quinto posto conquistato in Germania.\n2002.\nNella stagione successiva la Benetton fu acquistata dalla Renault e i risultati migliorarono, tanto che l'inglese arriv\u00f2 quasi a podio in Malesia, venendo passato all'ultimo giro da Michael Schumacher. Button ottenne spesso prestazioni migliori rispetto al compagno di squadra Jarno Trulli, ma per il 2003 il \"team manager\" della scuderia Flavio Briatore lo sostitu\u00ec con Fernando Alonso, proveniente dalla Minardi.\n2003-2005: BAR.\n2003.\nButton si accord\u00f2, quindi, con la BAR, diventando compagno di squadra di Jacques Villeneuve. Nella sua prima stagione nella scuderia anglo-americana il pilota inglese ottenne dei discreti risultati, battendo nettamente il pi\u00f9 esperto e titolato canadese. Tuttavia, il podio gli sfugg\u00ec nuovamente e i migliori risultati della stagione furono due quarti posti, nel Gran Premio d'Austria e nel Gran Premio del Giappone. Nel Principato di Monaco, invece, Button dovette rinunciare a partecipare alla gara dopo un violento incidente in uscita dal velocissimo rettilineo sotto il tunnel.\n2004.\nNel 2004 la situazione miglior\u00f2 radicalmente. La BAR si inser\u00ec tra le monoposto di vertice e, nonostante la Ferrari fosse nettamente la vettura pi\u00f9 competitiva del gruppo, permise a Button di lottare costantemente per le prime posizioni. Il pilota inglese ottenne il primo podio in carriera nel Gran Premio della Malesia, concluso in terza posizione alle spalle di Michael Schumacher e Juan Pablo Montoya. Nel prosieguo della stagione Button conquist\u00f2 altri nove podi e una pole position, risultati che gli valsero la terza posizione in classifica generale alle spalle dei piloti della Ferrari.\n2005.\nIl 2005 fu invece un anno pi\u00f9 difficile. Nonostante a met\u00e0 della stagione precedente il pilota inglese si fosse accordato con la Williams, la BAR si oppose con successo al suo passaggio nel team britannico. All'inizio della stagione la vettura si rivel\u00f2 un netto passo indietro rispetto a quella della stagione precedente, tanto da non permettere al pilota inglese di marcare punti nelle prime tre gare del campionato. A Imola Button si qualific\u00f2 terzo e chiuse la gara nella stessa posizione, ma a fine gara la sua vettura e quella del compagno di squadra Takuma Sat\u014d furono trovate sottopeso e i due furono squalificati. Dopo ulteriori verifiche, la FIA squalific\u00f2 per due gare la scuderia anglo-americana, accusata di aver utilizzato un serbatoio aggiuntivo per far rientrare nel peso regolamentare le vetture. Al rientro dalla squalifica Button chiuse fuori dai punti il Gran Premio d'Europa, mentre in Canada il pilota inglese usc\u00ec di scena per incidente dopo aver fatto segnare la pole position. Dopo il ritiro per motivi di sicurezza imposto dalla Michelin nel Gran Premio degli Stati Uniti, nel Gran Premio di Francia, decima gara della stagione, Button conquist\u00f2 finalmente dei punti, giungendo quarto.\nNei rimanenti gran premi il pilota inglese marc\u00f2 sempre dei piazzamenti a punti, conquistando due terzi posti in Germania e in Belgio e chiudendo la stagione al nono posto.\n2006-2008: Honda.\n2006.\nNel 2006 la Honda scese in campo in prima persona, acquistando la BAR dalla British American Tobacco. Button fu nuovamente coinvolto in una disputa contrattuale con la Williams, che questa volta si concluse con esito positivo per il team britannico: il pilota inglese contribu\u00ec a pagare la penale necessaria a rimanere con la Honda. L'inizio di campionato fu discreto, con Button che conquist\u00f2 un terzo posto nel secondo appuntamento stagionale, il Gran Premio della Malesia, e la terza pole position in carriera nel Gran Premio d'Australia, nel quale per\u00f2 fu costretto al ritiro. Nella fase centrale della stagione i risultati furono piuttosto discontinui, con qualche piazzamento a punti intervallato da diversi ritiri. Nel Gran Premio d'Ungheria, per\u00f2, Button sfrutt\u00f2 le mutevoli condizioni meteo e i ritiri dei piloti in lotta per il mondiale, Michael Schumacher e Fernando Alonso, per conquistare la prima vittoria in carriera, arrivata dopo ben 113 gran premi disputati. Nella fase finale di campionato il pilota inglese colse un terzo, tre quarti e un quinto posto, conquistando la sesta posizione nella classifica generale.\n2007.\nNel 2007 la Honda si rivel\u00f2 assolutamente non competitiva, relegando il pilota inglese nelle retrovie. Button ottenne il primo punto solo nel Gran Premio di Francia, ottava gara della stagione, conquistandone un altro nel Gran Premio d'Italia, a Monza. Il miglior risultato del campionato arriv\u00f2 nel penultimo Gran Premio, in Cina, dove Button giunse quinto grazie ad una buona strategia.\n2008.\nAnche nel 2008 la Honda non riusc\u00ec a produrre una vettura competitiva, costringendo nuovamente Button a lottare nelle ultime posizioni. La stagione fu persino peggiore della precedente per il pilota inglese, che conquist\u00f2 punti solo nel Gran Premio di Spagna, chiuso in sesta posizione e perse il confronto col compagno Rubens Barrichello.\n2009: Il titolo mondiale con la Brawn.\nDopo due anni con risultati pessimi e con l'incombere della crisi economica globale, al termine della stagione 2008 la Honda annunci\u00f2 il suo ritiro dalla Formula 1.\nLa sorte della scuderia e quindi il futuro di Button in Formula 1 rimasero incerti per diversi mesi, fino a quando il 6 marzo 2009 il team fu rilevato da Ross Brawn e altri soci e ribattezzato Brawn GP. Nonostante la preparazione della vettura fosse stata rallentata dalla scarsit\u00e0 di fondi e dalla necessit\u00e0 di adattarla al motore Mercedes in luogo dell'Honda inizialmente previsto, gi\u00e0 dalla prima gara la Brawn si rivel\u00f2 estremamente competitiva, tanto che Button conquist\u00f2 pole position e vittoria davanti al compagno di squadra Rubens Barrichello.\nNelle gare seguenti Button domin\u00f2 nettamente, conquistando cinque vittorie e un terzo posto. Al termine del Gran Premio di Turchia il pilota inglese si trovava saldamente in testa alla classifica iridata, con un vantaggio di 26 punti sul compagno di squadra e di 32 su Sebastian Vettel. Nel Gran Premio di casa, a Silverstone, Button non sal\u00ec sul podio per la prima volta in stagione, giungendo sesto. Da met\u00e0 stagione in poi la Brawn perse gran parte del vantaggio prestazionale sulle scuderie rivali, perch\u00e9 venendo a mancare l'apporto economico della Honda lo sviluppo della vettura era forzatamente ridotto. Button torn\u00f2 sul podio solo nel Gran Premio d'Italia, dopo aver raccolto tre piazzamenti a punti e un ritiro per incidente nelle quattro gare precedenti. Tuttavia, nonostante il netto calo nella seconda parte del campionato, il vantaggio sui rivali fu sufficiente a mantenere la prima posizione nella classifica mondiale e alla penultima gara della stagione, il Gran Premio del Brasile, Button conquist\u00f2 matematicamente il primo titolo mondiale in carriera, complici l'ottavo posto del compagno di squadra Barrichello e il quarto posto di Vettel, non sufficiente al pilota tedesco per tenere aperta la lotta per il mondiale fino all'ultima gara. Button chiuse la stagione con un terzo posto nel Gran Premio di Abu Dhabi, conquistando 95 punti.\nA seguito della vittoria nel campionato del mondo il 31 dicembre 2009 Button ricevette l'onorificenza di Membro dell'Ordine dell'Impero Britannico (MBE).\n2010-2017: l'approdo in McLaren e gli ultimi anni in Formula 1.\n2010.\nIl 18 novembre 2009 fu annunciato in via ufficiale il passaggio di Button alla McLaren. Il campionato 2010 inizi\u00f2 nel migliore dei modi, con due vittorie (Australia e Cina) nelle prime quattro gare e la testa della classifica iridata piloti. Dopo un quinto posto nel Gran Premio di Spagna, a Montecarlo il pilota inglese fu costretto al ritiro per un problema meccanico, perdendo la prima posizione nel mondiale. Segu\u00ec una serie di gare consecutive a punti, nelle quali per\u00f2 il compagno di squadra Lewis Hamilton lo precedette sempre sul traguardo, scavalcandolo anche in classifica. Alla vigilia del Gran Premio d'Ungheria il pilota inglese si trovava al secondo posto nella graduatoria generale, alle spalle del compagno di squadra: tuttavia, all'Hungaroring, Button non and\u00f2 oltre l'ottava posizione, mentre nel successivo Gran Premio del Belgio fu nuovamente costretto al ritiro, in questa occasione a causa di una collisione con Sebastian Vettel. Questa doppia battuta d'arresto allontan\u00f2 Button dalla testa della classifica, ma il pilota inglese rimase in lotta per il campionato fino alle ultime gare della stagione, dovendo rinunciare a difendere il suo titolo dopo un incolore dodicesimo posto nel Gran Premio di Corea ed un quinto posto nel Gran Premio del Brasile, penultima corsa dell'anno. Button concluse la stagione con un terzo posto nel Gran Premio di Abu Dhabi, conquistando il quinto posto in classifica generale con 214 punti.\n2011.\nNella stagione 2011 la McLaren aveva inizialmente in programma l'introduzione di un complicato sistema di scarichi, denominato \"octopus\"; tuttavia, la soluzione si rivel\u00f2 problematica e nei test invernali la monoposto inglese ottenne dei risultati deludenti, al punto che la squadra decise di tornare ad una configurazione pi\u00f9 tradizionale. La scelta si rivel\u00f2 vincente e in Australia Button, pur rallentato da un drive through per un sorpasso irregolare ai danni di Felipe Massa, conquist\u00f2 un sesto posto. Nelle gare seguenti Button continu\u00f2 ad ottenere dei buoni piazzamenti, tra i quali un secondo posto nel Gran Premio della Malesia e due terzi posti a Barcellona e Monaco. In Canada il pilota inglese conquist\u00f2 la prima vittoria stagionale al termine di una gara rocambolesca. Scattato in settima posizione, Button effettu\u00f2 cinque pit stop, fu penalizzato con un drive through per aver mantenuto una velocit\u00e0 eccessiva in regime di safety car e fu coinvolto in due collisioni con il compagno di squadra Lewis Hamilton e con Fernando Alonso, rimontando poi dal fondo del gruppo e sopravanzando Vettel, in testa dall'inizio della gara, nel corso dell'ultima tornata. La vittoria lo port\u00f2 alla seconda posizione in classifica, con un distacco di 60 punti dallo stesso Vettel. Nelle tre gare seguenti, per\u00f2, Button raccolse solamente un sesto posto e due ritiri, scivolando al quinto posto nella graduatoria generale. In Ungheria Button colse la sua seconda vittoria stagionale, nuovamente in una gara caratterizzata da condizioni meteo variabili; in questa occasione il pilota inglese festeggi\u00f2 anche il traguardo delle 200 partecipazioni a gran premi di Formula 1. Il pilota inglese giunse sul podio anche in Belgio, in Italia e a Singapore, conquistando poi un'altra vittoria nel Gran Premio del Giappone. Questi ottimi risultati lo fecero risalire alla seconda posizione nella classifica iridata, ma non furono sufficienti per tenere aperta la lotta per il titolo mondiale con Vettel, che proprio in Giappone divenne matematicamente campione del mondo. Nelle ultime gare della stagione il pilota britannico continu\u00f2 a ottenere degli ottimi piazzamenti, terminando fuori dal podio solo in Corea. Questi risultati consolidarono la sua seconda posizione in classifica: Button chiuse la stagione alle spalle del campione del mondo Vettel, con 270 punti.\n2012.\nNel campionato 2012 il rendimento del pilota inglese fu molto altalenante. Button inizi\u00f2 bene la stagione, conquistando la vittoria nella gara inaugurale Australia dopo essere scattato in prima fila, alle spalle del compagno di squadra Lewis Hamilton. Nel Gran Premio della Malesia, invece, il pilota britannico tagli\u00f2 il traguardo in quattordicesima posizione, dopo essere stato coinvolto in un contatto con Narain Karthikeyan. Tornato nuovamente sul podio nel Gran Premio di Cina, chiuso in seconda posizione, Button inizi\u00f2 una serie di gare difficili, nelle quali non and\u00f2 oltre un ottavo posto conquistato nel Gran Premio d'Europa, a Valencia. Torn\u00f2 sul podio in Germania, dove tagli\u00f2 il traguardo terzo in gara, ma fu classificato secondo vista la penalit\u00e0 inflitta a Vettel per un sorpasso irregolare sullo stesso pilota inglese. Ormai tagliato fuori dalla lotta per il titolo mondiale, nella seconda parte di stagione Button torn\u00f2 a competere per le prime posizioni, conquistando pole position e vittoria nel Gran Premio del Belgio. In Italia il pilota inglese fu costretto al ritiro per problemi meccanici mentre era in seconda posizione, risultato poi ottenuto nel successivo Gran Premio di Singapore. Nel Gran Premio finale della stagione, in Brasile, Button ottenne la terza vittoria stagionale, approfittando delle condizioni meteo variabili e di un contatto nell'ultima parte di gara tra Lewis Hamilton e Nico H\u00fclkenberg, che lo avevano sopravanzato. Questa sar\u00e0 anche la sua ultima vittoria in carriera. Button chiuse la stagione al quinto posto in classifica, con 188 punti.\n2013.\nNel mondiale 2013 Button fu affiancato dal messicano Sergio Per\u00e9z, che prese il posto di Lewis Hamilton, passato alla Mercedes. La nuova vettura della McLaren si rivel\u00f2 molto meno competitiva di quelle che l'avevano preceduta, non consentendo n\u00e9 a Button n\u00e9 al suo compagno di squadra di lottare per le prime posizioni. Il pilota inglese riusc\u00ec ad arrivare in zona punti in sei delle prime nove gare, non conquistando, per\u00f2, nessun podio; il miglior risultato nella prima parte di stagione fu un quinto posto nel Gran Premio di Cina. Anche nella seconda met\u00e0 dell'anno la monoposto inglese non consent\u00ec a Button di lottare per le posizioni di vertice. Il pilota inglese continu\u00f2 a far segnare punti regolarmente, ottenendo una striscia di sette gare a punti consecutive tra il Gran Premio di Germania ed il Gran Premio del Giappone. Nel conclusivo Gran Premio del Brasile Button conquist\u00f2 il miglior risultato stagionale per s\u00e9 e per la scuderia, tagliando il traguardo in quarta posizione dopo essere scattato dalla quattordicesima. Il pilota inglese chiuse il campionato al nono posto nella classifica generale, con un totale di 73 punti.\n2014.\nLa stagione 2014 inizi\u00f2 in modo positivo per Button, che chiuse al quarto posto la gara inaugurale in Australia, venendo poi promosso al terzo in seguito alla squalifica di Daniel Ricciardo, giunto secondo al traguardo. Nelle gare seguenti, per\u00f2, la McLaren perse competitivit\u00e0 e il pilota inglese, dopo aver chiuso il Gran Premio della Malesia in sesta posizione, non conquist\u00f2 punti nelle tre gare successive. La situazione miglior\u00f2 a Monaco e in Canada, dove Button, sfruttando anche l'elevato numero di ritiri, colse un sesto e un quarto posto. Nel resto della stagione il pilota britannico riusc\u00ec quasi sempre a segnare punti, non cogliendo, per\u00f2, ulteriori podi. Chiuse il campionato all'ottavo posto nella classifica generale, con 126 punti.\n2015.\nNella stagione 2015 la McLaren interruppe la ventennale collaborazione con Mercedes, accordandosi con la Honda per la fornitura dei propulsori. L'inizio della stagione fu molto complicato per la scuderia inglese, che nei test invernali fatic\u00f2 ad accumulare chilometri per via di continui guasti. Nella prima gara del campionato, in Australia, Button si qualific\u00f2 in ultima fila, riuscendo poi a giungere al traguardo in undicesima e ultima posizione. Nelle gare seguenti la monoposto rimase poco competitiva, non consentendo al pilota inglese di far segnare risultati di rilievo, il suo rendimento perci\u00f2 rimase quello delle ultime due stagioni. I primi punti stagionali arrivarono al Gran Premio di Monaco, chiuso in ottava posizione. Seguirono tre ritiri consecutivi, per problemi meccanici in Canada e in Austria e per incidente nelle prime fasi del Gran Premio di casa. Button torn\u00f2 a punti nel Gran Premio d'Ungheria, nel quale tagli\u00f2 il traguardo in nona posizione; il pilota britannico biss\u00f2 il risultato in Russia, approfittando dei ritiri nelle ultime tornate di Valtteri Bottas e Daniel Ricciardo. Nel successivo Gran Premio degli Stati Uniti Button conquist\u00f2 il miglior risultato stagionale, giungendo sesto sotto la bandiera a scacchi. A fine campionato concluse sedicesimo nella classifica generale, con 16 punti.\n2016.\nNel mondiale 2016 viene confermato dalla McLaren. Nelle prime tre gare non riesce a giungere in zona punti, collezionando il tredicesimo posto in Cina come miglior risultato. Nel Gran Premio di Russia ottiene i suoi primi punti stagionali, chiudendo al decimo posto, mentre in Spagna e a Monaco chiude nono. Dopo due gare senza punti, conquista il sesto posto nel Gran Premio d'Austria, dopo aver conquistato un clamoroso terzo posto in qualifica. Nel Gran Premio di Gran Bretagna chiude dodicesimo, a Budapest arriva il terzo ritiro stagionale, mentre in Germania conclude ancora a punti con un ottavo posto. Alla vigilia del Gran Premio d'Italia, annuncia la sua volont\u00e0 di abbandonare il ruolo di pilota titolare in F1, almeno per la stagione 2017, rimanendo per\u00f2 quale terzo pilota e \"ambasciatore\" del team e rendendosi disponibile a sostituire in caso di necessit\u00e0 uno dei due piloti titolari, che saranno Fernando Alonso e Stoffel Vandoorne. Nel prosieguo della stagione, ottiene solo due arrivi a punti, a Sepang e ad Austin. Proprio in occasione della tappa malese, Jenson tocca le 300 gare valide per il campionato mondiale di Formula 1. Alla vigilia del Gran Premio di Abu Dhabi, ultimo della stagione, annuncia ufficialmente il suo ritiro definitivo dalla Formula 1.\n2017.\nNella stagione 2017, in seguito alla decisione di Fernando Alonso di partecipare alla 500 Miglia di Indianapolis, torna in pista al Gran Premio di Monaco per sostituire lo spagnolo, ma si ritira per incidente. Dalla stagione 2018, il suo posto viene preso da Lando Norris, vincitore della F3 inglese.\nDopo la Formula 1.\nTerminata l'esperienza in Formula 1, nel 2018 disputa quattro gare del WEC con il Team SMP Racing. Dallo stesso anno, prende parte al campionato Super GT con il Team Kunimitsu, dove nel 2018 vince il titolo. Il 29 ottobre 2019 annuncia il ritiro dal Super GT.\nNel 2021 Button torna a lavorare nell'ambito della Formula 1 come consulente per la Williams.\nVita privata.\nJenson \u00e8 il quartogenito delle nozze del padre John con Simone Lyons. Sue sorelle sono: Tanya, Natasha e Samantha.\nDal 2000 al 2005 \u00e8 stato fidanzato all'attrice e cantante Louise Griffiths. Dal 2009 \u00e8 impegnato con la modella argentino-giapponese Jessica Michibata, diventata sua moglie il 30 dicembre 2014 alle Hawaii e il 23 dicembre 2015 si sono separati. La famiglia Button vive a Monaco."}
{"id": "63359", "revid": "599013", "url": "https://it.wikipedia.org/wiki?curid=63359", "title": "Alain Prost", "text": "Il suo debutto in Formula 1 risale al su McLaren e la sua attivit\u00e0 di pilota nella massima categoria di competizioni su pista \u00e8 proseguita fino al .\nLe sue numerose vittorie (mediamente una ogni quattro Gran Premi disputati) lo hanno portato a diventare il pilota pi\u00f9 vincente della storia della Formula 1, superando nel il record di gare vinte appartenuto fino a quel momento a Jackie Stewart. Il primato \u00e8 stato poi battuto, 14 anni dopo, da Michael Schumacher.\nLa sua carriera \u00e8 stata contrassegnata da molti duelli con altri famosi piloti del tempo, come Niki Lauda, Nigel Mansell, Nelson Piquet e soprattutto Ayrton Senna; piloti che, per alcune stagioni, ha anche avuto come compagni di scuderia: in Ferrari \u00e8 stato al fianco di Mansell e in McLaren prima di Lauda e successivamente di Senna.\nDopo il suo ritiro dalla Formula 1, dal al \u00e8 stato costruttore nella massima serie, portando la sua Prost Grand Prix a disputare 83 Gran Premi, senza tuttavia cogliere vittorie. Dal 2003 ha cominciato a gareggiare nel Trofeo Andros, competizione nella quale \u00e8 diventato campione nel 2007, 2008 e 2012.\nProst \u00e8 stato soprannominato \"Il professore\" per il suo approccio tattico alle gare e per la sua pignoleria nella messa a punto della monoposto. Il pilota era, infatti, esperto nell'assetto della sua vettura e tendeva a conservare pneumatici e freni a inizio gara, per sfruttarli meglio in un eventuale duello nelle ultime tornate.\nCarriera.\nGli inizi.\nAlain Prost nacque da Andr\u00e9 Prost e Marie-Rose Karatchian, francese ma di origini armene. Nonostante la passione paterna per i motori, inizi\u00f2 a gareggiare in kart solamente a quattordici anni, mentre si trovava in vacanza con la famiglia; in precedenza aveva comunque praticato diversi sport tra cui il wrestling e il calcio e, prima di interessarsi all'automobilismo, avrebbe voluto diventare un istruttore ginnico o un calciatore professionista. Dopo aver vinto diversi titoli minori, decise di abbandonare gli studi universitari per dedicarsi allo sport a tempo pieno e nel 1975 vinse il campionato senior francese di kart. Grazie a questo successo, nel 1976 pot\u00e9 disputare il campionato di Formula Renault, che conquist\u00f2 al primo tentativo imponendosi in tutte le gare tranne una.\nPassato nel 1978 alla Formula 3, vinse l'anno seguente sia il titolo francese sia quello europeo e attir\u00f2 l'attenzione delle scuderie di Formula 1: la McLaren, in particolare, gli offr\u00ec un contratto per il 1980. Il test decisivo avvenne nel novembre del 1979, sul circuito Paul Ricard: erano presenti Kevin Cogan ed il pilota ufficiale John Watson, i cui tempi fungevano da riferimento. Prost riusc\u00ec a girare pi\u00f9 veloce di entrambi, e fu quindi scelto come secondo pilota per la squadra inglese. La McLaren aveva anche proposto di farlo esordire gi\u00e0 nell'ultima gara della stagione 1979, ma Prost declin\u00f2 l'offerta, ritenendo che un debutto prematuro sarebbe stato un errore, a causa della mancanza di preparazione specifica.\nFormula 1.\nIl debutto e l'approdo in Renault (1980-1983).\nApprodato alla massima serie nel 1980 con il titolo di campione europeo di Formula 3 (e dopo essersi aggiudicato il prestigioso Gran Premio di Monaco di quella categoria), la sua ascesa fu rapidissima: nelle prime due gare, al volante della poco competitiva McLaren-Ford, Prost ottenne due piazzamenti a punti, suscitando l'interesse delle scuderie di vertice, ma nelle prove della gara in Sudafrica usc\u00ec di pista, procurandosi una tripla frattura del polso che lo costrinse a saltare anche la successiva corsa di Long Beach.\nNel prosieguo della stagione riusc\u00ec a giungere nuovamente tra i primi sei in due occasioni, concludendo il campionato al 16\u00ba posto con 5 punti, uno in meno del compagno di squadra John Watson. Nonostante avesse due anni di contratto, il francese lasci\u00f2 la scuderia inglese a fine stagione in quanto la monoposto inglese era troppo fragile e i frequenti cedimenti tecnici gli causarono uscite di pista e infortuni nel corso dell'annata. L'ultimo cedimento fu quello della sospensione durante le prove del Gran Premio degli Stati Uniti-Est sulla pista di Watkins Glen. I postumi dell'urto costrinsero il pilota francese a saltare la gara. Quando Prost venne a sapere che qualcuno, all'interno del team, commentando l'incidente aveva parlato di un errore del pilota, decise di terminare il suo rapporto con il team inglese.\nSul finire del 1980 il team McLaren pass\u00f2 nelle mani di Ron Dennis il quale, insieme al tecnico inglese John Barnard, tent\u00f2 di trattenere Prost nella squadra inglese, ma senza successo.\nLa Renault lo mise infatti sotto contratto. Sul piano dei risultati, la prima parte dell'anno fu piuttosto deludente. Prost ottenne comunque il suo primo podio in Argentina, alla terza gara, ed era regolarmente pi\u00f9 competitivo del compagno di squadra Ren\u00e9 Arnoux. Inoltre, la sua maggiore attitudine al collaudo e all'analisi tecnica del materiale disponibile lo rese molto utile a una squadra che aveva dovuto stravolgere la propria vettura turbo per rimanere competitiva nei confronti delle vetture aspirate dotate di correttori di assetto.\nAl Gran Premio di Francia, sul circuito di Digione, matur\u00f2 la prima vittoria: a due terzi di gara Prost era secondo dietro Nelson Piquet, ma la corsa venne interrotta per la pioggia. Al secondo via, oltre a risolvere problemi al cambio che lo avevano rallentato, la Michelin forn\u00ec a Prost gomme con mescola molto morbida, che gli permisero di involarsi e vincere la classifica del Gran Premio per somma dei tempi. La vettura nella sua nuova veste rimase competitiva per tutta la stagione, ma mentre in qualifica i due compagni di squadra erano molto vicini, Prost si dimostr\u00f2 pi\u00f9 efficace di Arnoux in condizioni di gara.\nDa quel momento i risultati e le prestazioni migliorarono. In particolare, le gare estive lo videro tra i protagonisti del mondiale: domin\u00f2 in Gran Bretagna e in Austria prima di essere costretto al ritiro per guasti tecnici e si piazz\u00f2 secondo nel Gran Premio di Germania dopo aver fatto registrare la sua prima pole position.\nOttenne poi una netta affermazione in Olanda: dopo aver conquistato nuovamente la pole condusse la gara fin dal via e vinse un duro duello con il campione del mondo in carica Alan Jones. Una nuova vittoria arriv\u00f2 in Italia.\nIl finale di stagione riserv\u00f2 un ritiro in Canada (dopo aver condotto la gara sotto la pioggia) e un secondo posto negli Stati Uniti.\nDopo sette gare Prost si trovava a 33 punti dal capoclassifica, la striscia di risultati della seconda met\u00e0 di stagione lo port\u00f2 a concludere l'annata al 5\u00ba posto in classifica generale, a soli 7 punti dal campione del mondo Nelson Piquet.\nMa soprattutto si era messo in evidenza per la capacit\u00e0 di gestire le risorse meccaniche in maniera efficace, calibrandone lo sfruttamento nelle varie fasi di gara. Il suo piazzamento, insieme a quello di Arnoux, nono nel mondiale, permise alla Renault di arrivare al terzo posto della classifica costruttori. Il rapido miglioramento della competitivit\u00e0 delle vetture turbo faceva del duo Prost-Renault uno dei naturali favoriti al titolo per la stagione successiva.\nIl 1982 inizi\u00f2 sotto i migliori auspici: divenuto ormai pilota di punta della Renault, Prost si conferm\u00f2 immediatamente, vincendo la prima gara della stagione in Sudafrica. Sul tracciato di Kyalami, dopo una buona partenza, fu costretto da una foratura a rientrare ai box, ritrovandosi all'uscita con un giro di distacco dal compagno di squadra, ancora Ren\u00e9 Arnoux. In poco pi\u00f9 di 25 giri recuper\u00f2 tutto lo svantaggio e pass\u00f2 a uno a uno tutti i concorrenti che lo avevano scavalcato, incluso Arnoux a poche tornate dal termine, conquistando una vittoria con una rimonta che venne paragonata a quella di Jim Clark a Monza nel . In Brasile giunse terzo sul traguardo, ma Nelson Piquet e Keke Rosberg, che lo avevano preceduto, vennero squalificati per aver corso sottopeso, e il francese ottenne la seconda vittoria consecutiva, mantenendosi alla guida del mondiale.\nIl resto della stagione non conferm\u00f2 le premesse: l'inaffidabilit\u00e0 della RE30B permise a Prost di andare a punti solo in 4 dei successivi 14 Gran Premi. Oltre a problemi tecnici, si manifestarono screzi tra i piloti. A Monaco, Prost accus\u00f2 Arnoux di averlo ostacolato in qualifica, mentre in gara fu la pressione di Prost a infastidire Arnoux. \"Il professore\" pass\u00f2 in testa alla corsa, ma quando la pioggia cominci\u00f2 a scendere a pochi giri dal termine, perse il controllo della vettura nel tratto tra la \"Chicane du Port\" e la \"Curva del Tabaccaio\", urtando ripetutamente le barriere.\nIl rapporto tra i due piloti and\u00f2 definitivamente in crisi al Gran Premio di Francia. A due terzi della stagione, Prost era quinto, con 16 punti di distacco dalla vetta, mentre Arnoux era fuori dai giochi, avendo ottenuto solo 4 punti. In gara le due Renault si trovarono a condurre la corsa, e Prost (in difficolt\u00e0 a causa di una minigonna danneggiata) attendeva che il compagno di squadra gli desse strada, come previsto da un accordo suggerito dal direttore della squadra, G\u00e9rard Larrousse. Ma Arnoux mantenne la testa della gara, nonostante i cartelli esposti dai box, e vinse davanti al pubblico di casa. Prost rest\u00f2 deluso dal comportamento del compagno e il dopogara port\u00f2 a una dura resa dei conti all'interno della squadra francese che lasci\u00f2 il rapporto tra Prost e Arnoux irrimediabilmente incrinato.\nIl \"Professore\" rimase in lizza per il mondiale fino alla penultima gara, anche se con possibilit\u00e0 molto scarse, ma in sostanza ritenne di aver sprecato una stagione. A fine annata, mentre Arnoux si trasferiva in Ferrari, Prost decise di rimanere alla Renault, ponendo per\u00f2 la condizione di avere uno status evidente di prima guida. Alla fine della stagione aveva ottenuto 34 punti, che gli valsero il quarto posto nella classifica piloti.\nPer il 1983 la Renault ingaggi\u00f2 lo statunitense Eddie Cheever come nuovo compagno di squadra di Prost al posto di Arnoux. Il mondiale non inizi\u00f2 benissimo per il francese: all'esordio stagionale la Renault utilizz\u00f2 una versione aggiornata della monoposto del 1982, ma non riusc\u00ec a reggere il passo delle vetture di punta della concorrenza. Prost port\u00f2 per primo in pista la nuova RE40 a Long Beach, ma problemi tecnici lo portarono a chiudere la gara fuori dalla zona punti. Alla successiva corsa, il Gran Premio di Francia, Prost ottenne la pole position (con oltre due secondi di vantaggio sul pi\u00f9 diretto inseguitore), la vittoria e il giro pi\u00f9 veloce in gara.\nIn breve, Prost recuper\u00f2 il terreno perduto e si port\u00f2 al comando del campionato alternando vittorie (ne ottenne altre tre) a piazzamenti sul podio. La sua quarta vittoria stagionale al Gran Premio d'Austria gli permise di estendere la sua leadership in classifica generale, staccando di 14 punti il diretto rivale Nelson Piquet.\nA sole quattro gare dal termine, Prost era il favorito nella corsa al titolo. La Renault si prepar\u00f2 a raccogliere l'agognato trionfo iridato tappezzando la Francia di manifesti in cui il pilota veniva presentato come il campione dietro al quale l'intera azienda era mobilitata. Prost era per\u00f2 preoccupato dall'incremento di competitivit\u00e0 dei motori BMW della Brabham, in particolare per il fatto che riuscissero a erogare una potenza superiore al Renault; ci\u00f2 avrebbe consentito a Piquet di ottenere migliori risultati in prova e di essere molto pi\u00f9 difficile da superare in gara.\nLe paure del pilota, inascoltate dalla sua squadra, si materializzarono al Gran Premio d'Olanda. Prost si trov\u00f2 ad essere staccato di un secondo pieno da Piquet nelle qualificazioni. In condizioni di gara Prost era pi\u00f9 veloce del suo rivale brasiliano ma gli era impossibile superarlo a causa della maggior velocit\u00e0 della Brabham BMW nel rettilineo.\nIl francese rischi\u00f2 e, poco prima del rifornimento programmato, forz\u00f2 il sorpasso alla curva Tarzan con una manovra azzardata. Un avvallamento dell'asfalto fece scomporre la vettura in frenata e rese inevitabile l'urto tra le due monoposto che port\u00f2 entrambi i piloti al ritiro.\nIl periodo negativo prosegu\u00ec con il ritiro per cause tecniche al Gran Premio d'Italia a conclusione del quale il suo vantaggio in classifica si ridusse a soli 2 punti sul ferrarista Arnoux e 5 sul brasiliano Piquet, vincitore a Monza.\nPiquet e la sua Brabham vinsero nuovamente a Brands Hatch, sede del Gran Premio d'Europa. Prost limit\u00f2 i danni con il secondo posto, ma a una gara dal termine della stagione il brasiliano era ormai arrivato a soli due punti dal francese.\nL'ultima tappa della stagione fu a Kyalami sede del Gran Premio del Sudafrica.\nLa Renault si present\u00f2 con un enorme seguito di rappresentanti della stampa francese.\nProst dovette abbandonare per la rottura del motore prima di met\u00e0 gara, mentre navigava distantissimo dalle Brabham e senza nessuna speranza di difendere il suo esile vantaggio.\nPiquet, saputo del ritiro del francese, cedette la vittoria al compagno di squadra Riccardo Patrese e concluse in tutta tranquillit\u00e0 al terzo posto conquistando il suo secondo titolo iridato.\nAlla conferenza stampa, la nutritissima schiera di giornalisti tenne per oltre un'ora una sorta di interrogatorio nei confronti di Prost e il suo team.\nLa conclusione del campionato incrin\u00f2 i rapporti con la squadra, che due giorni dopo l'ultima gara rescisse il contratto. Prost firm\u00f2 quindi per la McLaren e si trasfer\u00ec con la famiglia in Svizzera.\nFinita la stagione scoppi\u00f2 una polemica riguardo alle benzine della Brabham (questo spieg\u00f2 l'escalation di prestazioni nelle ultime gare), guidata dal neocampione del mondo Piquet, che a posteriori vennero riconosciute come non regolari. Nonostante ci\u00f2 la FIA non prese provvedimenti e conferm\u00f2 le classifiche.\nIl ritorno in McLaren e i primi titoli (1984-1989).\nProst affront\u00f2 il 1984 al volante della McLaren con motore TAG-Porsche, dove si ritrov\u00f2 come compagno di squadra il due volte campione del mondo Niki Lauda. La prima parte del campionato fu molto buona per il francese, che conquist\u00f2 tre vittorie e due podi, ma uno dei suoi successi, quello di Monaco, fu molto contestato e si rivel\u00f2 alla fine decisivo per la sua sconfitta in campionato. Il direttore di gara Jacky Ickx, infatti, sospese la competizione, che si stava svolgendo sotto una pioggia battente, prima del termine, cosicch\u00e9 i punteggi vennero assegnati dimezzati. Il fatto scaten\u00f2 poi molte polemiche perch\u00e9 si disse che la manifestazione era stata fermata per impedire ad Ayrton Senna, su Toleman, di superare il francese e di fargli perdere la corsa, in quanto Ickx era anche pilota della Porsche nel mondiale prototipi che forniva i propulsori alla McLaren. Se infatti la corsa fosse continuata sino al termine, Prost, anche se fosse stato superato da Senna, avrebbe ottenuto 6 punti anzich\u00e9 4,5 e di conseguenza a fine anno avrebbe intascato il Mondiale.\nLa seconda parte dell'anno fu invece per Prost caratterizzata da ritiri che gli fecero perdere punti importanti, tanto che Lauda riusc\u00ec a superarlo in classifica. All'ultimo appuntamento mondiale il francese aveva ancora qualche possibilit\u00e0 di ottenere il titolo se avesse conquistato la vittoria e il suo compagno di squadra non fosse andato oltre il terzo posto, ma Lauda concluse secondo e vinse il campionato. Il mondiale and\u00f2 quindi all'austriaco per mezzo punto, differenza che \u00e8 tuttora il minor distacco mai registrato tra due piloti in lotta per il titolo nella classifica finale.\nPer la stagione , la McLaren era considerata la squadra favorita per la vittoria del titolo. Il campionato vide un lungo duello con il ferrarista Michele Alboreto per due terzi dello stesso, salvo poi concludersi a favore del pilota francese. \nProst vinse il primo Gran Premio della stagione, ma al secondo appuntamento fu costretto al ritiro, mentre a Imola venne squalificato a causa del sottopeso di due chili della propria vettura. Riusc\u00ec poi a vincere a Monaco e si ritrov\u00f2 in testa alla classifica a pari punti con Alboreto, che in quattro gare era giunto tre volte secondo. Dopo un terzo posto in Canada dietro le due Ferrari, fu costretto al ritiro al Gran Premio degli Stati Uniti-Est, dove il suo rivale italiano giunse terzo, ma il ritiro del ferrarista in Francia con una terza piazza di Prost permise al francese di riavvicinarsi. Vinse poi il successivo Gran Premio, svoltosi in Gran Bretagna, con Alboreto secondo, ma il successo dell'italiano in Germania vide Prost tornare a quattro punti di distacco. Il francese riusc\u00ec comunque a ritornare in vetta alla classifica con un'altra vittoria in Austria e a partire da quel Gran Premio Alboreto non fu pi\u00f9 in grado di contendere la leadership a Prost. A causa anche di un calo di affidabilit\u00e0 della Ferrari, Alboreto venne superato da Prost che si laure\u00f2 per la prima volta campione del mondo, divenendo quindi il primo, e finora unico, francese a conquistare il titolo mondiale, ottenendo cinque vittorie e precedendo il rivale italiano della Ferrari, Keke Rosberg su Williams e Ayrton Senna su Lotus.\nL'anno successivo il francese riusc\u00ec a ripetere l'impresa, sempre con la stessa monoposto, precedendo in questo caso Nigel Mansell e Nelson Piquet con le Williams oltre ad Ayrton Senna, ancora su Lotus. In pista la superiorit\u00e0 delle Williams era evidente: la McLaren era meno veloce della rivale e in pi\u00f9, a differenza del 1984, palesava maggiori problemi con i consumi, dopo che la capacit\u00e0 dei serbatoi era stata ulteriormente ridotta da 220 a 195 litri.\nMansell e Piquet svilupparono per\u00f2 una forte rivalit\u00e0 interna e finirono con togliersi punti a vicenda, consentendo a Prost di rimanere in lotta per il mondiale fino all'ultima gara della stagione.\nIl francese sfrutt\u00f2 le occasioni a sua disposizione primeggiando nei Gran Premi di San Marino, Monaco e Austria e raccogliendo preziosi piazzamenti altrove. Prost ebbe per\u00f2 anche una battuta d'arresto al Gran Premio di Germania quando a un giro dal termine, mentre si trovava nelle posizioni di testa, fu costretto al ritiro a causa dell'esaurimento della benzina; il motore gli si spense poco prima dell'arrivo, e Prost scese dalla vettura tentando inutilmente di spingerla fino al traguardo tra l'incitamento del pubblico.\nNel corso dell'ultimo appuntamento della stagione Prost approfitt\u00f2 dei problemi agli pneumatici di Mansell (la cui gomma posteriore sinistra esplose per eccessiva usura in rettilineo a circa quindici giri dalla fine) e Piquet (che cambi\u00f2 le gomme per non subire lo stesso problema del compagno), e vinse gara e titolo, al termine di una corsa rimasta celebre per il susseguirsi dei colpi di scena che la contraddistinsero. Il titolo di Prost del 1986 rappresent\u00f2 uno dei rarissimi casi della Formula 1 moderna in cui un pilota riusc\u00ec a fregiarsi del titolo mondiale pur disponendo di un mezzo sensibilmente inferiore ai diretti concorrenti.\nNel 1987 il francese si trov\u00f2 a fianco un nuovo compagno di squadra: lo svedese Stefan Johansson, il cui ingaggio era dovuto alla sponsorizzazione da parte della Marlboro, che sostitu\u00ec il ritirato Keke Rosberg. La stagione cominci\u00f2 bene per Prost, con due vittorie nelle prime tre gare e il primo posto in classifica davanti al proprio compagno di squadra; ma il nono posto al Gran Premio di Monaco e i due arrivi in terza piazza nei successivi tre Gran Premi gli fecero perdere la testa della classifica a favore di Ayrton Senna. Le due gare successive lo videro fuori dalla zona punti, mentre Mansell e Piquet su Williams si affermavano come dominatori della stagione; in particolare, in Germania fu costretto al ritiro mentre era in testa. Solo al Gran Premio di Portogallo il francese riusc\u00ec a tornare ad essere competitivo e a vincere la gara, superando cos\u00ec il record di vittorie, appartenente a Jackie Stewart, che resisteva dal . Giunse infine secondo in Spagna, ma negli ultimi tre appuntamenti mondiali non ottenne punti, e a due gare dalla fine era gi\u00e0 matematicamente fuori dalla lotta per il titolo. Il campionato fu vinto da Piquet, con 73 punti, seguito da Mansell a 61 e Senna a 57. Prost termin\u00f2 quarto in classifica piloti, con 46 punti.\nL'anno successivo giunse in McLaren Ayrton Senna a sostituire Stefan Johansson. Prost stesso sugger\u00ec a Ron Dennis il suo ingaggio, in luogo di quello di Piquet. Insieme al brasiliano arrivarono anche i motori Honda, che resero la vettura ancora pi\u00f9 competitiva: la lotta per il titolo ben presto si restrinse ai soli piloti McLaren, che vinsero 15 Gran Premi su 16 (8 andarono al brasiliano e 7 al francese).\nL'inizio della stagione fu favorevole a Prost, che vinse tre delle prime quattro gare. A questo seguirono due secondi posti, dietro al compagno di squadra, e una vittoria in Francia. In seguito, al Gran Premio di Gran Bretagna corso sotto una pioggia torrenziale, \"il professore\" decise di ritirarsi e questo abbandono permise a Senna di recuperare punti preziosi. Dopo altre tre gare concluse dietro al compagno di scuderia, Prost si ritir\u00f2 nuovamente a Monza, a causa di problemi meccanici.\nAl Gran Premio di Portogallo Prost torn\u00f2 a vincere, ma proprio in questa gara avvenne il primo screzio con Senna: durante la gara il francese, mentre tentava di prendere il comando, venne chiuso dal brasiliano contro il muretto. Alla fine Prost riusc\u00ec a vincere la gara, ma giudic\u00f2 pericolosa l'azione del compagno, che in seguit\u00f2 si scus\u00f2 per la manovra. \nVinse poi due delle ultime tre gare della stagione, ma in classifica chiuse secondo a causa della regola degli scarti (cio\u00e8 l'obbligo di conteggiare solo gli 11 migliori risultati su 16 gare) esistente a quei tempi (90 punti di Senna contro 87 di Prost). Chiuse tuttavia la stagione in netto vantaggio come \"punti totali\", 105 a 94.\nIl terzo titolo mondiale arriv\u00f2 nel 1989, quando precedette Senna, sempre suo compagno di squadra alla McLaren, Riccardo Patrese con la Williams e Mansell, in quell'anno alla guida della Ferrari.\nL'inizio della stagione vide un grande equilibrio tra Senna e Prost. Tra i due vi era una crescente rivalit\u00e0, che and\u00f2 accentuandosi al Gran Premio di San Marino quando, nonostante avessero stabilito di evitare sorpassi durante il primo giro, Senna super\u00f2 Prost. A fine gara il francese giunse secondo dietro il brasiliano e nei box \"il professore\" era furioso con il compagno di squadra. Altre due vittorie parvero lanciare Senna verso il bis iridato, ma il brasiliano collezion\u00f2 poi quattro ritiri consecutivi per problemi tecnici, in gare in cui Prost ottenne tre vittorie ribaltando la situazione e portandosi decisamente al comando del mondiale.\nA met\u00e0 stagione Prost annunci\u00f2 di aver firmato per la Ferrari per l'annata successiva. Questa decisione esacerb\u00f2 ulteriormente l'atmosfera all'interno della McLaren. Il pilota francese lament\u00f2 inoltre un trattamento di favore da parte del fornitore di motori Honda nei confronti di Senna e non si sent\u00ec adeguatamente supportato dal team, in particolare nel fine settimana di Monza. A due gare dal termine, Prost guidava il mondiale con 16 punti di vantaggio su Senna. L'unica possibilit\u00e0 del brasiliano di confermarsi campione del mondo era vincere entrambe le rimanenti gare: il francese, ormai arrivato a 11 risultati validi, avrebbe dovuto cominciare a \"scartare\", ma la mancata vittoria di Senna in una delle due gare gli avrebbe comunque garantito il titolo.\nIl Gran Premio del Giappone, penultima prova, fin\u00ec per scatenare una rivalit\u00e0 che avrebbe avuto conseguenze anche negli anni successivi: infatti Prost, a sei giri dalla fine, chiuse il compagno che tentava di sorpassarlo e ne segu\u00ec un incidente. Prost fu costretto al ritiro, mentre Senna venne spinto dai commissari in pista e continu\u00f2 fino a vincere la gara. Il brasiliano venne poi squalificato dalla gara per essere rientrato in pista tagliando la chicane. La McLaren present\u00f2 un appello a favore di Senna, che venne respinto e al brasiliano venne pure comminata con la condizionale una squalifica per sei mesi. Il titolo and\u00f2 a Prost e i rapporti tra i due, gi\u00e0 tesissimi da mesi, subirono un ulteriore peggioramento da questo momento in poi, in pista e fuori.\nIl passaggio in Ferrari (1990-1991).\nProst inizi\u00f2 la sua esperienza in Ferrari presentandosi molto motivato e ottenne di poter esprimere il suo parere sullo sviluppo tecnico della monoposto, cosa che port\u00f2 a un progressivo miglioramento delle prestazioni della vettura nel corso della stagione.\nIl 1990 vide ancora profilarsi la sfida tra Prost e Senna, senza che nessun altro pilota riuscisse ad inserirsi nella lotta per il titolo. Nei test invernali la nuova Ferrari 641 F1 si dimostr\u00f2 veloce, ma comunque ancora inaffidabile al confronto con la McLaren. Nella prima parte di stagione, infatti, il francese, pur vincendo a Interlagos, non riusc\u00ec a trovare il giusto \"feeling\" con la vettura e Senna si avvantaggi\u00f2 di ben 17 punti nelle prime 5 gare. Con il debutto della 641/2 a Imola, Prost miglior\u00f2 progressivamente le sue prestazioni e segn\u00f2 tre vittorie consecutive in Messico, dove rimont\u00f2 dal 13\u00ba posto sulla griglia di partenza, in Francia (che coincise col successo numero 100 della Ferrari) e in Inghilterra, portandosi in testa al mondiale.\nL'estate fu nuovamente favorevole alla McLaren, che nei circuiti veloci di Hockenheim, Spa e Monza fece valere i cavalli del motore Honda. Il vantaggio tecnico, unito alla classe di Senna, port\u00f2 al brasiliano tre nuove vittorie e la leadership in classifica con un margine di 16 punti sul transalpino che riusc\u00ec a contenere i danni conquistando due secondi posti in Belgio e in Italia. L'episodio decisivo avvenne nella tredicesima gara della stagione, al Gran Premio del Portogallo: la Ferrari conquist\u00f2 l'intera prima fila, ma al via Mansell strinse Prost contro il muretto dei box alla partenza, facendogli perdere svariate posizioni. Nonostante la vittoria dell'inglese, Senna si avvantaggi\u00f2 dell'episodio piazzandosi secondo, mentre Prost non riusc\u00ec a rimontare oltre il terzo posto, anche a causa di un incidente occorso ad Alex Caffi che provoc\u00f2 l'interruzione anticipata della gara.\nDopo una nuova vittoria di Prost in Spagna, dove il rivale brasiliano fu costretto al ritiro, si arriv\u00f2 al penultimo appuntamento mondiale, a Suzuka con Senna avanti nel punteggio e Prost costretto a vincere la gara per rimanere in lotta per il titolo. I due partirono in prima fila, con il brasiliano in pole position. Prost scatt\u00f2 meglio al via, ma Senna urt\u00f2 violentemente la vettura del francese, provocando cos\u00ec il ritiro di entrambi. La mancata conquista di punti in classifica precluse al \"professore\" ogni possibilit\u00e0 di vittoria iridata e Senna comment\u00f2 ironicamente: \u00abLe corse sono fatte cos\u00ec, qualche corsa finisce alla prima curva, qualche corsa finisce a sei giri dalla fine\u00bb. Solo un anno dopo il brasiliano confess\u00f2 che la manovra era in realt\u00e0 premeditata, aggiungendo che Prost si era comportato in modo simile nel 1989.\nDeluso per aver perso il titolo in un modo che ritenne non sportivo, il francese medit\u00f2 il ritiro dalle competizioni, ma alla fine decise di schierarsi con la scuderia Ferrari anche per la stagione seguente, dove venne affiancato dalla giovane promessa Jean Alesi.\nIl fu un anno molto deludente per Prost e la Ferrari. Mansell aveva lasciato la scuderia a causa dei suoi cattivi rapporti con il francese e la squadra italiana, che pure aveva dominato il finale del campionato precedente, era stata superata durante l'inverno sia dalla McLaren-Honda che dalla Williams-Renault. Inoltre, la tensione fra Prost e la dirigenza, in particolare con il direttore sportivo Cesare Fiorio, avrebbe condizionato l'andamento della stagione. Nonostante ci\u00f2, alla prima apparizione mondiale dell'anno il francese non sfigur\u00f2 e giunse secondo con un limitato ritardo nei confronti del vincitore Senna. In seguito Prost fu spesso costretto al ritiro e solo in poche occasioni riusc\u00ec a salire sul podio. Particolarmente deludente la prestazione al Gran Premio di San Marino, dove il francese usc\u00ec di pista nel giro di ricognizione e fu costretto al ritiro.\nIl debutto della 643 miglior\u00f2 leggermente le cose, ma Prost, al volante di una monoposto mediocre e quasi sempre relegato fuori dalla lotta per la vittoria, vide logorarsi sempre pi\u00f9 il suo rapporto con la squadra e con la stampa italiana, malgrado il suo rendimento si mantenesse stabilmente al di sopra di quello del nuovo compagno di squadra Jean Alesi, il quale incontr\u00f2 invece i favori e le simpatie del pubblico. A nulla valse nemmeno il licenziamento di Fiorio, dopo il Gran Premio di Monaco, e l'assunzione della direzione della scuderia da parte di un \"triumvirato\" costituito da Piero Fusaro, Piero Lardi Ferrari e Claudio Lombardi.\nL'ultima polemica scoppi\u00f2 in occasione del Gran Premio del Giappone, al termine del quale Prost critic\u00f2 duramente la mancanza di prestazioni della monoposto e la defin\u00ec \u00abun camion\u00bb. Questa dichiarazione port\u00f2 alla rottura del contratto tra Prost e la Ferrari, che schier\u00f2 Gianni Morbidelli nell'ultimo Gran Premio della stagione in Australia.\nIn un'intervista del 2015, Prost dichiar\u00f2 di essere stato frainteso in merito a tale dichiarazione, in quanto si riferiva al fatto che nella corsa in Giappone si ruppe un braccetto dello sterzo, rendendo la macchina inguidabile, appunto, \"come un camion\". La stampa riprese queste parole come se fossero un insulto, e la Ferrari lo us\u00f2 come pretesto per cacciarlo.\nL'anno sabbatico, l'ultimo titolo con la Williams e il ritiro (1992-1993).\nPer il si parl\u00f2 di un possibile accordo con la Ligier. Il pilota sostenne alcuni test, ma l'intesa con la squadra francese non si concretizz\u00f2 mai; Prost desiderava infatti avere un ruolo di direzione all'interno del team e richiedeva un contratto di durata quinquennale, ma l'intesa con Guy Ligier non venne trovata. Il pilota prese quindi un anno sabbatico e divenne quindi commentatore per TF1, in attesa del suo ritorno in pista nel 1993.\nGrazie al passaggio di Riccardo Patrese alla Benetton, il francese pot\u00e9 tornare in Formula 1 alla guida di una vettura competitiva, la Williams; nel contratto era inserita una clausola a suo favore per impedire l'arrivo in squadra del rivale Senna. Suo compagno di squadra era Damon Hill, figlio di Graham, promosso secondo pilota dopo aver passato un anno alla Brabham. Nella prima parte della stagione, nonostante la superiorit\u00e0 della Williams motorizzata Renault, ci fu grande equilibrio fra il francese e il rivale brasiliano, che si alternarono al comando della classifica. Nei primi sei appuntamenti si riaccese la rivalit\u00e0 tra i due; in Brasile Prost dovette essere scortato dalla polizia per entrare in autodromo a causa dell'ostilit\u00e0 dei tifosi.\nA partire dal Gran Premio del Canada il francese riusc\u00ec a vincere quattro gare consecutive, mentre Senna conquist\u00f2 appena otto punti e rimase escluso dalla lotta per il titolo. Alla vigilia del Gran Premio del Portogallo annunci\u00f2 che alla fine della stagione si sarebbe ritirato definitivamente dal mondo delle corse. Il francese riusc\u00ec quindi a vincere il suo quarto titolo e, all'ultimo appuntamento mondiale in Australia, ebbe anche termine la sua rivalit\u00e0 con Senna, che sul podio lo invit\u00f2 con lui sul gradino pi\u00f9 alto a festeggiare. Un anno dopo, pochi giorni dopo la morte del brasiliano, Prost disse di essere rimasto toccato da quel gesto. Nel corso di quell'ultima stagione Prost stabil\u00ec il record, ancora imbattuto, di 7 pole position consecutive partendo dalla prima gara stagionale. Durante la sua carriera in Formula 1 aveva accumulato un totale di 798,5 punti nel campionato mondiale e segnato 41 giri pi\u00f9 veloci in gara.\nIl periodo dopo il ritiro.\nNel 1994 e nel 1995, Prost torn\u00f2 a collaborare con l'emittente televisiva francese TF1 (in precedenza aveva avuto anche una breve collaborazione con La Cinq) e contemporaneamente anche per la Renault, come addetto alle pubbliche relazioni; proprio per la televisione francese comment\u00f2 il Gran Premio di San Marino 1994, assistendo alla morte in diretta del suo ex rivale, ora suo amico Ayrton Senna e partecip\u00f2 al suo funerale a San Paolo portandone il feretro. Successivamente torn\u00f2 anche alla McLaren, nel ruolo di consulente tecnico e proprio tale ruolo gli d\u00e0 la possibilit\u00e0 di testare la vettura di Woking nel 1994 e 1995, arrivando a fare anche lo shakedown del modello del 1996; questa idea fu pensata da Ron Dennis, in modo da mettere pressione ai titolari Mika H\u00e4kkinen e David Coulthard.\nIl ritorno in Formula 1 come costruttore.\nAl termine dell'attivit\u00e0 agonistica Prost fond\u00f2 una propria scuderia di Formula 1, la Prost Grand Prix, rilevando le attrezzature della Ligier e da Flavio Briatore, e corse nel Mondiale dal al .\nLa prima stagione fu abbastanza positiva, con la conquista di due podi, ma vide anche un grave infortunio al primo pilota della scuderia, Olivier Panis, che al Gran Premio del Canada si frattur\u00f2 entrambe le gambe e fu cos\u00ec costretto a saltare la parte centrale della stagione. Al suo posto venne chiamato il debuttante Jarno Trulli, che riusc\u00ec a conquistare tre punti e a comandare il Gran Premio d'Austria prima di rompere il motore. L'altro pilota, il giapponese Shinji Nakano, in tutto l'arco della stagione, non riusc\u00ec a conquistare pi\u00f9 di due punti. A fine anno ritorn\u00f2 a correre Panis, che in tre gare ottenne un punto. La Prost si classific\u00f2 a fine stagione al sesto posto, il miglior risultato di sempre.\nLe annate seguenti furono molto deludenti. Nel la scuderia francese non and\u00f2 oltre un sesto posto ottenuto da Trulli e cos\u00ec per il Prost decise di assumere John Barnard come consulente tecnico per aiutare il progettista Lo\u00efc Bigois nella realizzazione della nuova vettura. Nonostante ci\u00f2 i risultati furono deludenti: in tutto vennero raccolti solo nove punti, grazie soprattutto a un secondo posto di Trulli al Gran Premio d'Europa. Nel la Prost, guidata da Jean Alesi e Nick Heidfeld, non ottenne alcun punto.\nNella stagione successiva la Prost, nel corso del campionato, schier\u00f2 ben cinque piloti: inizi\u00f2 infatti il campionato con Alesi e Gast\u00f3n Mazzacane, ma quest'ultimo venne sostituito dopo quattro gran premi da Luciano Burti, a causa delle deludenti prestazioni. Alesi, che aveva ottenuto 4 punti, in seguito si trasfer\u00ec alla Jordan e venne sostituito da Heinz-Harald Frentzen, mentre Burti sub\u00ec un grave incidente nel Gran Premio del Belgio e dovette saltare l'ultima parte della stagione. Il suo posto venne preso da Tom\u00e1\u0161 Enge. Nel frattempo le difficolt\u00e0 economiche si fecero via via pi\u00f9 pressanti, tanto da costringere la scuderia alla chiusura a inizio 2002. I debiti contratti erano infatti pari a circa trenta milioni e mezzo di euro; un tentativo da parte di alcuni imprenditori di far correre la scuderia nel venne respinto da parte della FIA, poich\u00e9 non era stata acquistata la struttura Prost ma solamente i materiali.\nGli ultimi anni.\nDopo un anno lontano dalle corse, nel 2003 il \"professore\" decise di tornare a gareggiare nel Trofeo Andros, la \"Formula 1 delle nevi\", per la scuderia Toyota. Nella sua prima annata conquist\u00f2 un secondo posto dietro Yvan Muller, seguito da un terzo posto nel 2004, un altro secondo nel 2005 e un'altra terza piazza nel 2006.\nIl 4 febbraio 2007 si \u00e8 consacrato campione anche in questa serie, successo ripetuto anche nel 2008. Nel 2009, 2010 e 2011 \u00e8 invece giunto secondo. Nel 2012 si \u00e8 laureato per la terza volta campione della categoria.\nDal numero di giugno 2007 ha iniziato a collaborare regolarmente con la testata motoristica \"Quattroruote\", per alcune prove speciali.\nDall'inizio della stagione 2017 di Formula 1, viene ingaggiato col ruolo di consulente dal suo ex team Renault.\nCasco.\nAlain Prost ha usato in Formula 1 un casco la cui decorazione era basata sui tre colori della bandiera nazionale francese (blu, bianco e rosso) e riportante il suo cognome sui lati. All'inizio della carriera utilizz\u00f2 anche un casco sostanzialmente bianco, con alcuni dettagli di colore blu intorno alla visiera.\nNegli anni del contratto con Renault, aggiunse alcuni ulteriori dettagli in blu, in particolare nella parte posteriore del casco. Lo stesso disegno venne mantenuto nel periodo della permanenza in McLaren, con la sola ovvia variazione degli sponsor.\nIl casco di Prost cambi\u00f2 con il passaggio alla Ferrari, con la presenza di dettagli in blu nella zona intorno alla visiera. Questo casco venne mantenuto anche nel successivo passaggio alla Williams, anche in questo caso con la sola variazione degli sponsor che vi comparivano.\nRiconoscimenti.\nNel corso della sua carriera nel mondo delle corse ottenne vari riconoscimenti di rilievo. Il 21 gennaio 1986 ricevette la Legione d'onore in Francia con il grado di cavaliere, venendo poi elevato a ufficiale nel 1993. L'anno successivo venne nominato a titolo onorario ufficiale dell'Ordine dell'Impero Britannico per la vittoria del titolo mondiale con la Williams. Venne poi inserito nella International Motorsports Hall of Fame nel 1999, dedicata ai piloti distintisi negli sport motoristici.\nVita privata.\nAlain Prost, nato a Lorette nella clinica Les Berceaux da Andr\u00e8 e Marie-Rose, ha trascorso la sua infanzia a Saint-Chamond, comune del dipartimento francese della Loira. Aveva anche un fratello minore di nome Daniel, morto di cancro nel settembre 1986.\nProst \u00e8 stato sposato con Anne-Marie (nata il 14 febbraio 1955), dalla quale ha avuto due figli: Nicolas, nato il 18 ottobre 1981, Sacha, nato il 30 maggio 1990. Il francese ha poi divorziato a pochi mesi dalla nascita del secondogenito in quanto da alcuni anni il pilota aveva una relazione con Bernardette Laffite-Cottin dalla quale ha avuto una figlia: Victoria, nata il 10 aprile 1996. Nel 2008, poi, Nicolas ha cominciato a gareggiare in Euroseries 3000.\nDal 2002 Prost risiede a Nyon."}
{"id": "63363", "revid": "828781", "url": "https://it.wikipedia.org/wiki?curid=63363", "title": "Nino Farina", "text": "Celeberrimo per essere stato, nel 1950, il primo campione del mondo di Formula 1 moderna (e vincitore, sempre in quell'anno, del primo Gran Premio nella storia della Formula 1, oltre ad ottenere la prima pole position), era anche noto alle cronache mondane per alcuni comportamenti, dentro e fuori dai circuiti, in quegli anni considerati \"eccessivi\". Si ricorda, ad esempio, il vezzo di correre con un sigaro cubano in bocca, oltre alla sua passione per le donne. Si laure\u00f2 in Scienze Politiche.\nSuo padre Giovanni era il fondatore degli \"Stabilimenti Farina\", una delle pi\u00f9 antiche ed importanti carrozzerie automobilistiche dell'epoca, mentre suo zio era Battista Farina, a sua volta fondatore della pi\u00f9 famosa Pininfarina. \nMor\u00ec nel 1966 a 59 anni in un incidente stradale presso Aiguebelle, uscendo di strada in una curva presa ad alta velocit\u00e0 con la sua Ford Cortina Lotus, mentre si stava recando a Reims per assistere al Gran Premio di Francia.\nCarriera.\nFarina disput\u00f2 la prima gara nel 1925 su una Chiribiri, la Aosta-Gran San Bernardo, terminata con un incidente. Nel 1933 corse per la Maserati stringendo un buon rapporto con Tazio Nuvolari. Nel 1936 fu chiamato da Enzo Ferrari alla Scuderia Ferrari giungendo secondo alla Mille Miglia di quello stesso anno. Nella prima parte della carriera Farina dimostr\u00f2 un'eccessiva aggressivit\u00e0 collezionando numerosi ritiri; per sua ammissione fu Nuvolari a farlo crescere. Il 25 aprile del 1937 al Gran Premio di Napoli colse il primo successo su una Alfa Romeo 12C. Nel 1938 al Gran Premio d'Italia fu secondo in una gara valida per il Campionato Europeo alle spalle di Nuvolari e davanti alla Mercedes di Von Brauchitsch. Nel 1939 corse con la nuova Alfa Romeo 158 progettata per il campionato europeo, nella categoria Voiturette giungendo primo al Gran Premio di Svizzera nella categoria. Dopo la guerra, Farina torn\u00f2 alle corse e nel 1946 vinse il I Gran Premio delle Nazioni sulla 158. Nel 1948 domin\u00f2 il Gran Premio di Monaco (una delle 5 grandi prove di quell'anno) realizzando un Hat Trick a bordo di una Maserati 4CLT; vinse quell'anno anche il Gran Premio delle Nazioni sempre su Maserati e il Gran Premio sul Circuito del Garda con una Ferrari 125 F1 (prima vittoria di una Ferrari). Il 1949 vinse solo al Gran Premio di Losanna su Maserati.\nFarina esord\u00ec nel primo gran premio della storia del mondiale, il 3\u00ba British Grand Prix a Silverstone, riuscendo a partire in pole position, marcare il giro pi\u00f9 veloce e vincere. Su una Alfa Romeo 158 ufficiale, la \"Alfa Romeo Spa\", Farina precedette i compagni Luigi Fagioli e Reg Parnell, un trionfo per la casa automobilistica italiana. Il quarto pilota, il grande Juan Manuel Fangio, si ritir\u00f2 al 62\u00ba giro.\nIl calendario mondiale prevedeva per il 1950 sette eventi: Farina partecip\u00f2 a sei, saltando la 500 Miglia di Indianapolis (Indianapolis International Motor Sweepstakes), gara praticamente riservata ai piloti statunitensi. Oltre alla vittoria nel gran premio inaugurale, il pilota italiano vinse anche il gran premio di Svizzera e quello d'Italia, marcando altri due giri veloci (che al tempo davano 1 pt) e una pole position. Grazie alla vittoria a Monza, ultima gara del mondiale, Farina fin\u00ec primo in graduatoria con 30 punti, davanti a Fangio (27 pt) e Fagioli (24 pt).\nNel 1951 Farina partecip\u00f2, su una Alfa Romeo 159 ufficiale, ad 8 dei 9 gran premi mondiali, saltando ancora la 500 Miglia di Indianapolis. Il campionato fu una lotta tra l'Alfa Romeo e la Ferrari. Farina fu 4\u00ba (19 punti), e Fangio (31 punti) primo sul ferrarista Alberto Ascari (25 punti) all'ultima gara. Farina vinse e fu terzo in 3 occasioni (una volta in coabitazione con Felice Bonetto), marcando un giro pi\u00f9 veloce. Il gran premio del Belgio, la gara vinta da Farina, entr\u00f2 nella storia della Formula 1: la gara fu pesantemente condizionata dall'usura delle gomme, con le Ferrari costrette a cambiarle cinque volte e le Alfa Romeo otto.\nNel 1952 la Formula 1 adott\u00f2 il regolamento della Formula 2 ma il ritiro dell'Alfa Romeo lasci\u00f2 solo la Ferrari in grado di allestire una F1. Si decise quindi di cambiare le regole: la Ferrari, con il modello 500, domin\u00f2 la stagione, con sette vittorie su 8 gran premi. Farina, passato alla Ferrari, fu secondo 4 volte, finendo 2\u00ba (con 25 punti) alle spalle di Ascari, compagno di squadra e dominatore della stagione.\nFarina rimase alla Ferrari anche nelle stagioni 1953, 1954 e 1955. Nel 1953, su una Ferrari 500 F2, corse sette gran premi, vincendo in Germania al N\u00fcrburgring; fu tre volte secondo ed una terzo, segnando pure una pole position. Al Gran premio di Svizzera, pochi giorni dopo il trionfo tedesco, Farina si trovava in testa; con le Ferrari sicure della tripletta, i box ordinarono di mantenere le posizioni: Farina, Mike Hawthorn e Ascari, che non ci stette e vinse gara e titolo.\nAnche nel gran premio d'Italia Farina vede sfumare la possibilit\u00e0 di vincere la gara: Ascari \u00e8 al comando sull'ultima curva, pressato appunto da Farina e da Fangio (su Maserati), quando perde il controllo della sua macchina e va in testa coda. Farina \u00e8 costretto per\u00f2 a saltare sul prato per evitare il compagno di squadra, lasciando la vittoria a Fangio. In una stagione tanto movimentata trovano spazio purtroppo anche note negative: nella prova inaugurale, il gran premio di Argentina, Farina travolge alcuni spettatori assiepati lungo il ciglio della strada; il bilancio, comprensivo dell'incidente causato dalla Gordini di Robert Manzon, fu di dieci morti e trenta feriti gravi. Il presidente dell'Argentina Peron aveva decretato l'accesso gratuito al circuito.\nNella graduatoria fu 3\u00ba con 26 punti, preceduto dal compagno di squadra Ascari (al secondo titolo) e da Fangio.\nNel 1954 il mondiale riapre le porte alle vere Formula 1. Farina prende parte, alla guida di una Ferrari, a due soli gran premi, giungendo secondo in quello inaugurale di Argentina. Proprio questo evento \u00e8 il primo caso di ricorso post-gara respinto: per un cambio gomme Fangio, vincitore della gara su Maserati, utilizza ben cinque meccanici al posto dei tre previsti dal regolamento. La Ferrari, certa della vittoria a tavolino, suggerisce a Farina e Gonz\u00e1lez di non forzare. Il reclamo di Maranello \u00e8 per\u00f2 respinto sia dagli organizzatori che, pi\u00f9 tardi, dalla FIA. Nell'altro gran premio stagionale, Farina guida con un tutore di cuoio al braccio destro, fratturato in occasione della Mille Miglia.\nNella stagione 1955 Farina fece tre gran premi conquistando un curioso record. Il gran premio di Argentina, gara inaugurale, fu ricordato per il grande numero di cambi di pilota, 15, dovuti sia al caldo (35 gradi all'ombra e 55 sul circuito), che alla stanchezza: Farina, per il gioco dei cambi, fu secondo (con Gonz\u00e1lez e Trintignant) e terzo (con Maglioli e Trintignant). La vettura era una Ferrari 625, la stessa con cui Farina fu 3\u00b0 in Belgio. L'ultima presenza di Farina in Formula 1 \u00e8 il gran premio d'Italia: schierato dalla Ferrari con le vetture rilevate dalla Lancia in seguito all'incidente mortale di Ascari, non prese parte alla gara per problemi alle gomme.\nL'anno successivo partecip\u00f2 alla 500 Miglia di Indianapolis con la Bardahl Ferrari Experimental, una monoposto assemblata dalla OSCA, motore Ferrari tipo 446 su telaio Kurtis Kraft. La qualificazione fall\u00ec a causa di bestiali difficolt\u00e0 nella messa a punto dell'impianto di iniezione meccanica Hilborn.\nNino Farina \u00e8 sepolto al Cimitero monumentale di Torino.\nRisultati.\nAAA/USAC Championship Car.\nWD Si \u00e8 ritirato durante delle qualifiche."}
{"id": "63367", "revid": "124432385", "url": "https://it.wikipedia.org/wiki?curid=63367", "title": "Cascate Vittoria", "text": "Le Cascate Vittoria \"(Victoria Falls)\" sono delle cascate che si trovano in Africa meridionale, lungo il corso del fiume Zambesi (o Zambezi), che in questo punto demarca il confine geografico tra Zambia e Zimbabwe. Il fronte delle cascate \u00e8 lungo pi\u00f9 di un chilometro e mezzo, mentre la loro altezza media \u00e8 di 128 metri. La loro particolarit\u00e0 \u00e8 dovuta alla geografia del luogo nel quale sorgono, una gola profonda e stretta che permette di ammirare tutto il fronte della cascata dall'altra sponda.\nStoria.\nDavid Livingstone, il celebre esploratore scozzese, fu il primo occidentale a visitare le cascate il 17 novembre 1855. Esercitando l'antico diritto d'ogni esploratore, diede loro il nome dell'allora Regina d'Inghilterra, la Regina Vittoria. Le cascate tuttavia erano gi\u00e0 note localmente con il nome di Mosi-oa-Tunya, espressione che significa il \"fumo che tuona\".\nLe cascate fanno parte di due parchi nazionali, il Parco nazionale Mosi-oa-Tunya in Zambia e il Parco nazionale delle Cascate Vittoria in Zimbabwe, e sono oggi una delle attrazioni turistiche pi\u00f9 importanti del sud del continente africano. Le cascate Vittoria sono patrimonio dell'umanit\u00e0 protetto dall'UNESCO.\nLe cascate.\nLe cascate si trovano circa a met\u00e0 del corso dello Zambesi. A monte delle cascate il fiume \u00e8 costellato di numerose isolette coperte di vegetazione, il cui numero incrementa man mano che ci si avvicina alle cascate. Queste ultime incominciano quando lo Zambesi precipita in uno stretto dirupo largo circa 120 metri, e la cui altezza varia dagli 80 metri sul lato destro, ai 105 metri nella parte centrale; circa il doppio dell'altezza delle cascate del Niagara. La grande massa d'acqua, cadendo nel dirupo, genera una nebbia di gocce d'acqua che sale a oltre 1.600 metri di altezza, ed \u00e8 visibile da una distanza di 40\u00a0km.\nSul limite del precipizio vi sono numerose isolette che dividono il flusso dell'acqua e formano quattro cascate. Dalla riva destra del fiume ha inizio una prima cateratta di 35 metri chiamata \"Leaping Water\" (Acqua che salta), seguita dall\"Isola Boaruka\", larga circa 300 metri, e che divide la prima cateratta dalla cascata principale, che si estende per 460 metri. L\"Isola di Livingstone\" divide la cascata principale da un altro ampio canale d'acqua di circa 530 metri, infine sulla riva sinistra si trova la \"Cateratta Orientale\". Nei secoli, il fronte delle cascate \u00e8 retrocesso in direzione opposta alla corrente, a causa dell'erosione causata dallo scorrimento dell'acqua.\nVariazioni della portata.\nNella stagione delle piogge, il fiume scarica una quantit\u00e0 d'acqua pari a 9.100 m\u00b3/s. Nella stagione secca le cascate si possono ridurre a soli due flussi principali, con una quasi assenza di spruzzi d'acqua e una portata ridotta a poco pi\u00f9 di 350 m\u00b3/s. In questo periodo \u00e8 possibile vedere le profondit\u00e0 della gola, normalmente oscurata dalla foschia degli spruzzi. Il livello del fiume della gola varia di 20 metri tra la portata massima che si ha in aprile e la fine della stagione secca in ottobre.\nSotto le cascate.\nL'unica via d'uscita dal baratro in cui cadono le acque \u00e8 uno stretto canale che si apre nella parete di fronte, a circa due terzi della sua lunghezza a partire dal lato occidentale. Questo canale \u00e8 largo circa 30 metri, e l'intero volume del fiume si riversa in esso per 120 metri prima di emergere in una serie di gole a zig-zag lunghe circa 80\u00a0km che conduce il fiume fuori dall'altopiano basaltico.\nAlla fine della prima gola, il fiume ha formato una laguna profonda chiamata \"Boiling Pot\" (Pentola bollente). Ampia circa 150 metri, la sua superficie \u00e8 calma nella parte bassa, ma nella parte alta \u00e8 segnata da enormi e lenti vortici che creano un effetto visivo di acqua in ebollizione. Come il fiume esce dal \"Boiling Pot\", il canale gira velocemente verso ovest ed entra nella prima delle gole a zig-zag. Le pareti delle gole sono alte pi\u00f9 di 120 metri.\nIl ponte ferroviario.\nSubito dopo il \"Boiling Pot\", la gola \u00e8 attraversata da un ponte, uno dei soli cinque ponti sul fiume Zambesi, che fu completato nell'aprile del 1905 ed era inizialmente inteso come parte del progetto di Cecil Rhodes per la costruzione di una ferrovia che collegasse Citt\u00e0 del Capo al Cairo, progetto che per\u00f2 non fu completato. Il ponte \u00e8 lungo 250 metri, e si trova a una altezza di 125 metri dal fiume sottostante.\nI parchi nazionali.\nLe cascate fanno parte di due parchi nazionali, il Parco nazionale Mosi-oa-Tunya in Zambia e il Parco nazionale delle Cascate Vittoria in Zimbabwe. Entrambi i parchi sono di piccole dimensioni, comprendono un'area di 66 e 23\u00a0km\u00b2 rispettivamente.\nI parchi ospitano un numero considerevole di forme di vita, incluse popolazioni di animali di grandi dimensioni come elefanti, bufali e giraffe. Il fiume in queste zone ospita una grande popolazioni di ippopotami. Il parco nazionale di Mosi-oa-Tunya vede la presenza di dodici rinoceronti bianchi. Questi rinoceronti bianchi sono gli unici presenti in Zambia, ma essi non sono endemici del luogo, sono stati invece importati dal Sudafrica. All'interno dei confini del parco vi \u00e8 un piccolo cimitero, posizionato nel punto dell'originale insediamento britannico nella zona.\nTurismo.\nPrima che il ponte ferroviario fosse completato nel 1905, le cascate non furono visitate spesso. Esse furono una attrazione popolare durante il periodo del dominio coloniale inglese nell'area e negli anni immediatamente dopo l'indipendenza dello Zambia e dello Zimbabwe, ma verso la fine degli anni sessanta il numero dei visitatori diminu\u00ec bruscamente, sia a causa di un periodo di guerriglie in Zimbabwe sia del clima di sospetto verso gli stranieri che vigeva in Zambia sotto il dominio di Kenneth Kaunda.\nGli anni ottanta videro un nuovo incremento del turismo, e lo sviluppo della regione come centro di sport estremi gioc\u00f2 un ruolo importante in questo. Per la fine degli anni novanta, circa 300.000 persone visitavano le cascate ogni anno, e si prevede un incremento fino a oltre il milione di presenze per il decennio successivo.\nIl numero di turisti nel lato dello Zimbabwe delle cascate \u00e8 stato storicamente superiore al numero di turisti nel lato dello Zambia, a causa delle migliori infrastrutture turistiche dello Zimbabwe. Tuttavia il numero di turisti che visitano lo Zimbabwe ha cominciato a diminuire nei primi anni 2000 a causa delle agitazioni politiche della popolazione contro il regime di Robert Mugabe. I due paesi permettono ai turisti di passare le rispettive frontiere, ma \u00e8 necessario munirsi dei visti precedentemente o alle dogane stesse.\nLa scoperta.\nI primi abitanti dell'area limitrofa alle cascate furono i Khoisan, un popolo di cacciatori-raccoglitori. Essi furono seguiti dal popolo Tokaleya, che chiam\u00f2 le cascate \"Shongwe\". Successivamente, i Ndebele la chiamarono \"aManz' aThunqayo\", e i Makololo \"Mosi-oa-Tunya\", che vuol dire \"il fumo che tuona\".\nIl primo europeo a visitare le cascate fu David Livingstone, il 17 novembre 1855, durante un viaggio che aveva lo scopo di percorrere lo Zambesi dalla sua parte superiore fino alla foce, viaggio che dur\u00f2 dal 1852 al 1856. Livingstone fu precedentemente impressionato dalle cascate Ngonye, che si trovano pi\u00f9 a monte delle cascate Vittoria, ma trov\u00f2 queste ultime molto pi\u00f9 impressionanti. Egli raggiunse anche la piccola isola che si trova in mezzo al fiume, subito prima del salto, che divide due delle cateratte della cascata, e che oggi si chiama \"Isola di Livingstone\".\nNel 1860 Livingstone ritorn\u00f2 nella zona e fece degli studi approfonditi sulle cascate insieme all'esploratore John Kirk. Tra gli altri primi visitatori europei ci furono l'esploratore portoghese Alexandre de Serpa Pinto, l'esploratore ceco Emil Holub, il quale mapp\u00f2 in dettaglio per la prima volta le cascate e i dintorni nel 1875 (pubblicato nel 1880), e l'artista britannico Thomas Baines, il quale esegu\u00ec alcuni dei primi dipinti delle cascate. Non ci furono molte altre visite da parte di europei, fino a quando, nel 1905, la zona venne raggiunta da una linea ferroviaria."}
{"id": "63373", "revid": "22356", "url": "https://it.wikipedia.org/wiki?curid=63373", "title": "Neogaeornis", "text": "I Neogaeornis (\"Neogaeornis\", Lambrecht 1933) sono un genere di uccelli fossile.\n\u00c8 nota una sola specie:"}
{"id": "63378", "revid": "1305772", "url": "https://it.wikipedia.org/wiki?curid=63378", "title": "Fortaleza", "text": "Fortaleza \u00e8 una citt\u00e0 della regione Nordeste del Brasile, capitale dello stato del Cear\u00e1, parte della mesoregione Metropolitana de Fortaleza e della microregione di Fortaleza. La citt\u00e0 si \u00e8 sviluppata sulle rive del torrente Paje\u00fa, in precedenza chiamato Marajaik (\"fiume delle palme\"), che nasce nell'attuale bairro Aldeota all'incrocio con le vie Silva Paulet, Jos\u00e9 Vilar, B\u00e1rbara de Alencar e Dona Alexandrina e percorre quasi metri fino a sfociare nell'Oceano Atlantico all'altezza della Praia Formosa, con la foce al \"Po\u00e7o da Draga\". La citt\u00e0 si trova a da Brasilia. La sua toponomastica \u00e8 un'allusione al Forte Schoonenborch, costruito dagli olandesi durante la loro permanenza nella regione tra il 1637 e 1654. Il motto della citt\u00e0 (presente nello stemma) \u00e8 la parola in latino: \"Fortitudine\", cio\u00e8 \"forza, valore, coraggio.\"\nLocalizzata sulla costa atlantica, con di spiagge, e posta ad un'altitudine media di 21 metri sul livello del mare, il comune si sviluppa su , per una popolazione di abitanti, con una densit\u00e0 di popolazione di abitanti/km\u00b2. \u00c8 la citt\u00e0 pi\u00f9 popolata del Cear\u00e1, e la quarta del Brasile. La Regione Metropolitana di Fortaleza conta abitanti, ed \u00e8 la settima pi\u00f9 popolosa del Brasile, e la terza della Regione del NordEst.\nFortaleza possiede il 14\u00b0 PIL pi\u00f9 elevato del Brasile e il secondo tra le citt\u00e0 del Nordest con 22,5 miliardi di reais, ed \u00e8 un importante centro industriale e dei servizi, con il settimo maggiore potere d'acquisto del paese. La citt\u00e0 \u00e8 una popolare destinazione turistica, con attrazioni come la micareta Fortal alla fine di luglio e il pi\u00f9 alto parco acquatico del Brasile, il Beach Park. \u00c8 sede del Banco do Nordeste, e della Companhia Ferrovi\u00e1ria do Nordeste e del DNOCS.\nLa citt\u00e0 \u00e8 servita da un aeroporto, l'Aeroporto di Fortaleza-Pinto Martins, dal quale \u00e8 possibile usufruire di voli nazionali ed internazionali. La BR-116, la pi\u00f9 importante strada brasiliana, inizia a Fortaleza.\nEconomia.\nFortaleza risulta essere una delle citt\u00e0 pi\u00f9 ricche del Brasile, il PIL di Fortaleza risulta essere di 42 miliardi di euro, derivante dal suo commercio, dall'attivit\u00e0 industriale e turismo. Centro di Fortaleza, o \"Centro\", \u00e8 dove avvengono la maggior parte delle attivit\u00e0 commerciali. Monsenhor Tabosa Avenue, vicino a Spiaggia di Iracema e dintorni Aldeota sono importanti distretti commerciali pure. Fortaleza ha due dei dieci pi\u00f9 grandi centri commerciali del paese, Shopping Iguatemi e RioMar Shopping, il settimo e l'ottavo rispettivamente.\nFortaleza \u00e8 sede di numerosi altri centri commerciali, il pi\u00f9 noto \u00e8 RioMar Norte, Shopping Del Paseo, Nord Shopping J\u00f3quei, Parangaba shopping, Via Sul, Varanda Mall e Jardins Apri Mall.\nL'industria manifatturiera produce calzature, prodotti tessili, articoli in pelle di derivazione, e alimenti trasformati e bevande. Attualmente, Fortaleza offre una grande variet\u00e0 di spazi per eventi, permettendo diversi tipi di eventi da promuovere, che vanno da piccole riunioni di lavoro ai convegni e fiere nazionali ed internazionali che ricevono migliaia di persone. La sede dell'evento pi\u00f9 grande e meglio attrezzato a disposizione nel nord-est del Brasile \u00e8 il centro del Cear\u00e1 (CEC) Evento a Fortaleza, inaugurato nel 2012. Molti alberghi, centri commerciali e altri luoghi offrono anche spazi adeguati per i diversi tipi di incontri. Ormai defunta TAF Airlines usato per avere la sua sede a Fortaleza.\nGeografia fisica.\n\u00c8 la seconda citt\u00e0 pi\u00f9 importante della regione dopo Salvador di Bahia, ed \u00e8 la quarta capitale del Brasile. Fortaleza ha un'area di quadrati. A nord \u00e8 bagnata dall'Oceano Atlantico, a sud confina con le citt\u00e0 di Pacatuba, Eus\u00e9bio, Maracana\u00f9 e Itaitinga. Ad est confina con la citt\u00e0 di Aquiraz e l'Oceano Atlantico. Infine ad ovest con la citt\u00e0 di Caucaia.\nSociet\u00e0.\nReligione.\nLa religione pi\u00f9 praticata a Fortaleza \u00e8 quella cattolica, che si \u00e8 diffusa durante il periodo coloniale grazie all'influenza dei coloni portoghesi e alla predicazione dei missionari.\n\"Source: Instituto Brasiliano di Geografia e Statistica, 2000. \"\nCucina.\nLa cucina locale \u00e8 ricca di frutti di mare con una grande predominanza del granchio (Carangueijo). Insieme agli alimenti base della cultura brasiliana (riso, fagioli, manioca, churrasco), ci sono alcuni piatti tipici del Nord-Est del Brasile come la tapioca, la \"carne de sol\" (carne essiccata tipica della regione), la \"moqueca\" ed il \"bob\u00f3 de camar\u00e3o\". Il cibo pi\u00f9 tipico del Cear\u00e1 \u00e8 il \"Bai\u00e3o-de-dois\", una specie di risotto con fagioli (comunemente fagioli verdi) e formaggio, mangiato insieme al churrasco di pecora ou \"carne de sol\".\nSport.\nLo sport pi\u00f9 popolare in Fortaleza, come il resto del Brasile, \u00e8 il calcio. Le principali partite del campionato Cear\u00e1 vengono riprodotti a Fortaleza. Ci sono diversi club Federcalcio della citt\u00e0. I pi\u00f9 importanti sono Cear\u00e1 SC, Fortaleza CE e Ferrovi\u00e1rio AC. La citt\u00e0 ha acquisito notoriet\u00e0 per essere stata una delle citt\u00e0 ospitanti della FIFA Confederations Cup 2013 e 2014 della Coppa del Mondo FIFA.\nOltre al calcio, Fortaleza \u00e8 anche sede di sport nautici. Forti venti rendono Praia do Futuro un luogo eccellente per questo tipo di pratica. Fortaleza ospita comunemente competizioni mondiali di surf, windsurf e kitesurf. La citt\u00e0 ha anche tradizioni in un altro sport, come beach volley, tennis da tavolo, Skateboard, Surf, Bodysurf e Futsal.\nInoltre, Fortaleza \u00e8 uno sviluppatore naturale di atleti di alto livello in sport da combattimento, come evidenziato dal recente successo diversi Fortalezans 'in arti marziali miste.\nCitt\u00e0 gemellate.\nFortaleza \u00e8 gemellata con:"}
{"id": "63382", "revid": "2166030", "url": "https://it.wikipedia.org/wiki?curid=63382", "title": "\u00c7atalh\u00f6y\u00fck", "text": "\u00c7atalh\u00f6y\u00fck (pronuncia turca - spesso scritto \u00c7atal H\u00fcy\u00fck fuori dalla Turchia - da \"\u00e7atal\", \"forcella\" e \"h\u00f6y\u00fck\", \"collina\"), \u00e8 un importante centro abitato di epoca neolitica dell'Anatolia, nella provincia turca di Konya, ai margini meridionali della pianura.\nIl sito (ricostruito lungo una sequenza di 18 livelli stratigrafici che vanno dal 7400 al 5700 a.C. ca.) occupa una superficie di 13,5 ettari, dei quali solo un 5% \u00e8 stato indagato con scavi archeologici.\nIl sito di \u00c7atal h\u00f6y\u00fck \u00e8 stato scoperto alla fine degli anni cinquanta; l'archeologo inglese James Mellaart vi ha condotto campagne di scavi tra il 1961 ed il 1965. A partire dal 1993, ulteriori ricerche sono condotte da Ian Hodder.\nDal 2012 il sito neolitico di \u00c7atal h\u00f6y\u00fck, che si trova 60 chilometri a sud della citt\u00e0 di Konya ed \u00e8 visitabile dai turisti, \u00e8 riconosciuto dall'UNESCO come parte del \"Patrimonio dell'umanit\u00e0\".\nSchema abitativo e culto dei morti.\nIl villaggio era costruito secondo una logica completamente diversa da quella moderna: le case erano monocellulari e addossate l'una all'altra; essendo poi di altezze diverse, ci si spostava passando da un tetto ad un altro e per molte case l'ingresso su quest'ultimo era l'unica apertura. La circolazione e gran parte delle attivit\u00e0 domestiche avveniva dunque al livello delle terrazze. L'assenza di aperture verso l'esterno, nonch\u00e9 di porte a livello del terreno, difendeva la comunit\u00e0 dagli animali selvatici e da eventuali incursioni di popolazioni confinanti, anche se resta oscuro il livello di conflittualit\u00e0 tra le diverse comunit\u00e0 dell'epoca. L'unica via d'accesso all'intero complesso erano scale che potevano facilmente essere ritirate in caso di pericolo.\nA \u00c7atalh\u00f6y\u00fck ogni abitazione era divisa in due stanze. Quella pi\u00f9 grande aveva al centro un focolare rotondo ed intorno dei sedili e delle piattaforme elevate per dormire; in un angolo c'era un forno per cuocere il pane. La stanza pi\u00f9 piccola era una dispensa per conservare il cibo: tra una casa e l'altra c'erano dei cortili usati come stalle per capre e pecore. Circa un terzo delle case presenta stanze decorate e arredate apparentemente per scopi culturali: sulle pareti, infatti, sono state rinvenute pitture e sculture di argilla che raffigurano teste di animali (qualcosa di analogo ai bucrani) e divinit\u00e0 (specialmente femminili, legate al culto domestico della fertilit\u00e0 e della generazione). Queste abitazioni non vanno pensate come santuari: il culto \u00e8 ancora solo domestico e d\u00e0 conto di una \"ossessione simbolica\", quella di un aggregato di umani che vivono a stretto contatto con i propri morti e che ha da tempo istintivamente associato penetrazione sessuale e sepoltura dei semi per l'agricoltura. \nGli abitanti della citt\u00e0 di \u00c7atal h\u00f6y\u00fck seppellivano i propri morti, divisi per sesso, sotto il letto.\nQuesti, prima di essere sistemati sotto i letti, venivano esposti all'aperto in attesa che gli avvoltoi procedessero ad una completa escarnazione, con lo stesso sistema usato ancora oggi in India ed in Iran, dove i cadaveri sono depositati nelle cosiddette torri del silenzio.\nEconomia e commercio.\nFra i ritrovamenti relativi alla cultura materiale sono da segnalare l'abbondante produzione ceramica (via via lustrata chiara, poi scura, poi ingubbiata di rosso, ma non ancora dipinta, come poi accadr\u00e0 nel neolitico anatolico) e la raffinata industria litica, realizzata per il 90% in ossidiana, pietra vulcanica vetrosa di cui la regione \u00e8 ricca e di cui \u00e8 attestato un intenso commercio locale fin dall'epoca protostorica.\nLo schema economico di base \u00e8 quello tipicamente agro-pastorale, ma si segnalano scelte ardite, quali quella di coltivare frumento invece che orzo e quella di allevare bovini invece che suini."}
{"id": "63386", "revid": "125313893", "url": "https://it.wikipedia.org/wiki?curid=63386", "title": "Storia delle Nazioni Unite", "text": "Un'organizzazione di Stati simile all'O.N.U. era stata operativa dal 1920 al 1946, con il nome di Societ\u00e0 delle Nazioni.\nLa Carta atlantica.\nIl 12 giugno 1941 si tenne a Londra un incontro tra i leader dei paesi coinvolti nelle mire espansionistiche della Germania nazista e i rappresentanti britannici e dei paesi del Commonwealth. Fu firmata la Dichiarazione interalleata nella quale i firmatari si impegnarono a \"lavorare insieme, con gli altri popoli liberi, sia in tempo di guerra che di pace\" questa dichiarazione pu\u00f2 essere considerata la prima tappa verso la costituzione delle Nazioni Unite. \nIl 14 agosto 1941 il Presidente degli Stati Uniti Franklin Delano Roosevelt ed il Primo Ministro britannico Winston Churchill in un incontro tenuto sulla nave da guerra britannica \"HMS Prince of Wales\" nell'Oceano Atlantico al largo dell'isola di Terranova, firmarono la Carta Atlantica, nella quale stabilirono un insieme di principi di collaborazione internazionale per il mantenimento della pace e della sicurezza. \nLa definizione \"Nazioni Unite\" venne usata per la prima volta da Winston Churchill citando una frase di Byron usata nel Pellegrinaggio del Cavaliere Aroldo che utilizzava il termine riferendolo agli alleati nella Battaglia di Waterloo.\nLa dichiarazione del 1942.\nA Washington il 1\u00ba gennaio 1942 i rappresentanti di 26 nazioni in guerra proclamarono la loro adesione alla Dichiarazione delle Nazioni Unite; pi\u00f9 tardi aderiranno altri 21 paesi. In questa occasione si ebbe il primo utilizzo ufficiale del termine \"Nazioni Unite\" suggerito dal Presidente Roosevelt. Il 30 ottobre 1943 si tenne la Conferenza di Mosca alla quale parteciparono i rappresentanti di Regno Unito, Cina, Unione Sovietica e Stati Uniti che si concluse con la firma della Dichiarazione sulla sicurezza generale (\"\") nella quale si prevedeva la creazione di un'organizzazione internazionale per il mantenimento della pace e della sicurezza. Tale obiettivo viene riaffermato dai leader di Stati Uniti, Unione Sovietica e Regno Unito nella riunione di Teheran il 1\u00ba dicembre 1943. Dal 21 agosto al 7 ottobre 1944 vi fu una serie di riunioni a Dumbarton Oaks a Washington. Nel corso delle riunioni i rappresentanti di Unione Sovietica, Regno Unito, Stati Uniti e Cina. La conferenza fu divisa in due parti una prima durata fino al 28 settembre che vedeva coinvolti gli Stati Uniti, il Regno Unito e l'Unione Sovietica; la seconda parte, dal 29 settembre al 7 ottobre Vedeva coinvolta la Cina ma non l'Unione Sovietica. Questo in ragione del rifiuto sovietico di sedere allo stesso tavolo della Cina nazionalista, non riconosciuta dall'URSS. In tale sede le quattro potenze stilarono il primo progetto delle Nazioni Unite e si accordarono sugli scopi, la struttura e il funzionamento dell'organizzazione.\nLa Carta del 1945.\nUno degli accordi raggiunti durante la Conferenza di Jalta tenutasi dal 4 all'11 febbraio 1945, ribad\u00ec la volont\u00e0 di istituire \"un'organizzazione internazionale per la salvaguardia della pace e della sicurezza\" e a questo scopo vennero stabilite le date della Conferenza di San Francisco (25 aprile 1945). I rappresentanti di 50 nazioni si riunirono per una conferenza dal titolo ufficiale \"Conferenza delle Nazioni Unite sull'Organizzazione Internazionale\" nella quale vennero elaborati i 111 articoli della Carta che fu adottata all'unanimit\u00e0 il 25 giugno 1945. Il giorno seguente essi la firmarono nell'auditorium della sala \"Veterans'Memorial\". La Polonia, che alla conferenza non era rappresentata firm\u00f2 pi\u00f9 tardi e quindi il numero dei paesi firmatari originari \u00e8 51.\nLa fondazione.\nLe Nazioni Unite furono ufficialmente fondate il 24 ottobre 1945 a San Francisco dopo la ratifica dello Statuto da parte dei cinque membri permanenti del Consiglio di sicurezza delle Nazioni Unite: Cina-Taiwan, Francia, Unione Sovietica, Regno Unito e gli Stati Uniti e dalla maggioranza degli altri 46 firmatari, cos\u00ec sancendo l'effettiva nascita dell'ONU.. Per tale motivo la data del 24 ottobre \u00e8 stata scelta come Giornata delle Nazioni Unite.\nPer un breve periodo si pens\u00f2 di continuare anche l'attivit\u00e0 della Societ\u00e0 delle Nazioni parallelamente a quella delle Nazioni Unite, ma alla fine la SDN fu sciolta il 19 aprile 1946.\nNon venivano ammesse all'ONU le nazioni sconfitte nella seconda guerra mondiale tra cui Germania, Italia e Giappone. L'inglese Gladwyn Jebb fu il primo ad assumere le funzioni di segretario generale, ma il primo eletto dall'assemblea fu nel febbraio 1946 il norvegese Trygve Lie.\nLa prima assemblea generale, con la presenza di 51 Stati, si tenne il 10 gennaio 1946 a Londra e sette giorni dopo il primo Consiglio di sicurezza con gli Stati membri non permanenti eletti dall'Assemblea.\nLa sede del segretariato generale fu fissata nel 1946 a Ginevra in Svizzera.\nGi\u00e0 nel dicembre 1945 Senato e la Camera dei Rappresentanti con voto unanime richiesero che la sede delle Nazioni Unite fosse negli Stati Uniti. La richiesta fu accettata e la sede fu costruita a New York sulle rive dell'East River e su un terreno acquistato tramite una donazione di 8,5 milioni di dollari da John D. Rockefeller, Jr.. La sede temporanea presso a Lake Success, un sobborgo orientale della citt\u00e0 a Long Island, dal 1946 al 1952. La nuova sede fu inaugurata il 9 gennaio 1951.La terza e la sesta sessione dell'Assemblea Generale, nel 1948 e nel 1951, si svolsero nel Palais de Chaillot a Parigi.\nLa sede principale \u00e8 ancora a New York, ma vi sono degli uffici a L'Aia, Vienna, Ginevra e in altre citt\u00e0.\nNuovi ingressi.\nL'Italia venne finalmente ammessa alle Nazioni Unite il 14 dicembre 1955, il Giappone nel 1956 e le due Germanie nel 1973.\nIl 25 ottobre 1971 l'Assemblea generale approv\u00f2 la risoluzione 2758 che prevedeva la sostituzione della Repubblica di Cina con la Repubblica Popolare Cinese riconosciuta come unico rappresentante della Cina e membro permanente del Consiglio di Sicurezza. Vi sono stati ripetuti tentativi da parte di Taiwan di divenire membro delle Nazioni Unite ma non \u00e8 mai stata accordata l'approvazione. (Per approfondimenti si veda l'articolo: Cina e Nazioni Unite).\nNel 2001 all'ONU \u00e8 stato assegnato il Premio Nobel per la pace, che nel 1988 era gi\u00e0 stato assegnato alle forze di peacekeeping dell'ONU.\nOggi aderiscono all'organizzazione 193 stati del mondo su un totale di 206."}
{"id": "63394", "revid": "2175", "url": "https://it.wikipedia.org/wiki?curid=63394", "title": "Kenneth Loach", "text": ""}
{"id": "63397", "revid": "2", "url": "https://it.wikipedia.org/wiki?curid=63397", "title": "Volta celeste", "text": ""}
{"id": "63400", "revid": "21371", "url": "https://it.wikipedia.org/wiki?curid=63400", "title": "Top Level Domain", "text": ""}
{"id": "63401", "revid": "249337", "url": "https://it.wikipedia.org/wiki?curid=63401", "title": "Flammulina velutipes", "text": "\"Flammulina velutipes\" (Curtis) Singer, \"Lilloa\" 22: 307 (1951) [1949].\nLa Flammulina velutipes o fungo dell'olmo (Collybia velutipes) \u00e8 un fungo invernale che si sviluppa a gruppi cespitosi, saprofita ma anche parassita di latifoglie o pi\u00f9 raramente di conifere.\nDescrizione della specie.\nCappello.\n3\u20136\u00a0cm di diametro, da emisferico a convesso e alla fine pianeggiante o depresso, \u00e8 poco consistente e fortemente elastico, quasi gommoso, di un bel colore giallo-arancio pi\u00f9 scuro al centro e sfumato al margine, che si presenta dapprincipio involuto e poi disteso, ondulato ed irregolare, visibilmente striato. Brillante e quasi vischioso a tempo umido.\nLamelle.\nAdnato-smarginate, quasi libere al gambo, ventricose, bianco crema-paglierino, intervallate da lamellule, si macchiano di bruno-ruggine nel fungo adulto.\nGambo.\nLungo 5\u20139\u00a0cm, sottile e cilindrico, flessuoso ed irregolare concolore al cappello nella parte superiore ed ornato da velluto pi\u00f9 scuro verso il piede (da cui il nome), duro, cartilagineo, talvolta eccentrico, radicato.\nCarne.\nGiallina, sottile ed elastica nel cappello, fibrosa e tendente al bruno nel gambo.\nHabitat.\nVive cespitoso anche in grandi colonie saprofita o a spese di fusti vivi di latifoglie quali olmo, pioppo o frassino, salice, raramente su conifere dall'autunno avanzato all'inizio della primavera.\nEtimologia.\nDal latino \"villutus\" = villoso e \"pes\" = piede, cio\u00e8 gambo vellutato, per l'aspetto vellutato del suo gambo."}
{"id": "63403", "revid": "123202776", "url": "https://it.wikipedia.org/wiki?curid=63403", "title": "Zeppa", "text": "In enigmistica la zeppa \u00e8 uno schema che a partire da una parola ne ottiene un'altra inserendo una lettera (o una sillaba) al suo interno. \u00c8 pertanto l'inverso dello scarto. Nel caso particolare che la lettera sia apposta all'inizio e/o alla fine della parola, la zeppa prende il nome di aggiunta iniziale, aggiunta finale, aggiunta di estremi. Si parla invece di bizeppa nel caso che la stessa lettera sia inserita due volte nella parola. Se la lettera inserita gemina una consonante si pu\u00f2 parlare poi di raddoppio o raddoppiamento. \nNomi alternativi della zeppa e dell'aggiunta attengono all'ambito dei fenomeni fonetici: protesi (aggiunta iniziale), epentesi (zeppa), paragoge (aggiunta finale). Comuni in passato, tali nomi sono per\u00f2 caduti in disuso, in quanto pi\u00f9 adatti a descrivere aggiunte fra parole equipollenti, cio\u00e8 senza variazioni di significato, non ammesse in enigmistica. Al pari di scarti e cambi, anche le zeppe possono avvenire in successione.\nLa nomenclatura della zeppa \u00e8, di per s\u00e9, abbastanza anomala: non esiste alcun motivo per cui questo schema debba cambiare denominazione secondo la posizione della lettera aggiuntiva, ma per tradizione si preferisce mantenere il ricorso all'immagine metaforica del cuneo usato in falegnameria (la \"zeppa\", appunto) quando l'aggiunta avviene nel corpo della parola. C'\u00e8 poi un'ulteriore incongruenza, poich\u00e9 zeppa e aggiunta non specificano mai il tipo di lettera usata (vocale o consonante), cosa che invece pu\u00f2 avvenire nello scarto."}
{"id": "63404", "revid": "21371", "url": "https://it.wikipedia.org/wiki?curid=63404", "title": "Top level domain", "text": ""}
{"id": "63408", "revid": "13825", "url": "https://it.wikipedia.org/wiki?curid=63408", "title": "Agaricus velutipes", "text": ""}
{"id": "63409", "revid": "315341", "url": "https://it.wikipedia.org/wiki?curid=63409", "title": "Collybia velutipes", "text": ""}
{"id": "63410", "revid": "27767", "url": "https://it.wikipedia.org/wiki?curid=63410", "title": "Collybidium velutipes", "text": ""}
{"id": "63412", "revid": "290209", "url": "https://it.wikipedia.org/wiki?curid=63412", "title": "Myxocollybia velutipes", "text": ""}
{"id": "63419", "revid": "52953", "url": "https://it.wikipedia.org/wiki?curid=63419", "title": "Antipodo", "text": "L'antipodo \u00e8 uno schema enigmistico della famiglia delle \"letture inverse\", il quale, a partire da una parola (es. minate), ne ottiene un'altra spostando la prima lettera in fondo (inatem) e leggendo il tutto a rovescio (metani). Allo stesso risultato si pu\u00f2 arrivare, forse pi\u00f9 intuitivamente, tenendo ferma la prima lettera e leggendo tutte le altre a rovescio: M-inate / M-etani). In questo caso lo schema si denomina antipodo diretto o semplicemente antipodo.\nL'antipodo inverso invece realizza il contrario, spostando la lettera finale in inizio di parola e leggendo al rovescio (oppure, ancora, tenendo ferma l'ultima lettera e leggendo al rovescio il resto). In tutti questi casi il concetto di antipodo, che prevede lo spostamento di una lettera, si cumula dunque con quello di bifronte, che consiste in una lettura inversa il cui il risultato \u00e8 difforme dalla lettura diretta. Si parla perci\u00f2 di \"antipodo bifronte\" in contrapposizione all'antipodo palindromo (diretto o inverso), in cui il meccanismo della metatesi si cumula con il concetto di palindromia, poich\u00e9 la lettura inversa del segmento di parola interessato coincide con quella diretta. Al meccanismo della metatesi pu\u00f2 infine aggiungersi quello del cambio quando la lettera da spostare viene mutata in un'altra (cambio di antipodo). L'antipodo pu\u00f2 essere praticato con le sillabe, anzich\u00e9 con le lettere: in questo caso non solo \u00e8 una sillaba a subire lo spostamento, ma anche la lettura inversa \u00e8 di tipo sillabico. Pu\u00f2 inoltre riguardare frasi oltre che singole parole.\nCome tutti gli schemi enigmistici privi di scarto l'antipodo si riconduce poi all'anagramma, ed \u00e8 infatti col nome di \"anagramma dell'avvenire\" che fu introdotto per la prima volta nel 1878 sulle pagine de \"L'Aguzzaingegno\". Il nome attuale gli fu invece attribuito dall'enigmista \"Ugone di Soana\". Il cambio di antipodo nacque invece lo stesso anno con il nome di \"nodo\"."}
{"id": "63420", "revid": "125234411", "url": "https://it.wikipedia.org/wiki?curid=63420", "title": "Unit\u00e0 di massa atomica", "text": "L'unit\u00e0 di massa atomica unificata (amu, dall'inglese \"atomic mass unit\"), detta anche dalton (Da), \u00e8 un'unit\u00e0 di misura tecnica per la massa atomica.\nNon fa parte del sistema SI, ma viene ancora riconosciuta come unit\u00e0 derivata in quanto in passato utilizzata in chimica e biochimica. :\nformula_1\nAltri suoi simboli sono u (simbolo pi\u00f9 ambiguo), o uma, che \u00e8 l'acronimo in lingua italiana.\nVeniva utilizzata per indicare la massa delle particelle elementari, di singoli atomi (massa atomica), molecole (massa molecolare), ioni, radicali. Questa unit\u00e0 era diffusa in passato, perch\u00e9 sperimentalmente risultava pi\u00f9 immediato confrontare masse di atomi e molecole, piuttosto che misurarne effettivamente la loro massa, specialmente quando si utilizzava uno spettrometro di massa.\nDefinizione.\nLa definizione era inizialmente la massa di un atomo di idrogeno. In seguito si pass\u00f2 per migliorare la precisione di misura, a \"la dodicesima parte della massa di un atomo di carbonio-12\" (12C). Quindi un numero di queste unit\u00e0 pari al valore numerico della costante di Avogadro corrisponde a un grammo:\nformula_2\ninvertendo questa conversione si trova che:\nformula_3\novvero\nformula_4\nL'unit\u00e0 di massa atomica era conveniente nella pratica sperimentale perch\u00e9 un nucleone legato ha una massa circa pari a 1 unit\u00e0, quindi un atomo o una molecola, con un numero di massa \"A\" ha una massa circa di \"A\" unit\u00e0 di massa atomiche. La ragione consiste nel fatto che un atomo di carbonio-12, da cui l'unit\u00e0 di massa atomica trae la sua definizione, contiene 6 protoni, 6 neutroni e 6 elettroni, con protoni e neutroni aventi all'incirca la stessa massa e gli elettroni aventi massa trascurabile. Questa approssimazione \u00e8 comunque grossolana poich\u00e9 non tiene conto della variazione della massa con l'energia di legame dei nuclei atomici (in base alla nota equazione di Einstein: \"E\" = \"mc\"\u00b2) e della differenza di massa tra il protone e il neutrone.\nSimboli.\nL'Unione internazionale di chimica pura e applicata (IUPAC), raccomanda di utilizzare il simbolo u per indicare l'unit\u00e0 di massa atomica unificata. Tuttavia, sia in biochimica sia in biologia molecolare \u00e8 consuetudine utilizzare Da.\nSpecialmente in vecchie pubblicazioni \u00e8 possibile trovare l'acronimo uma oppure amu, oppure l'unit\u00e0 di misura non \u00e8 indicata affatto. Quest'ultimo metodo era giustificato in passato con l'introduzione della massa atomica relativa che, essendo un rapporto tra la massa assoluta dell'atomo o del composto sotto esame e l'unit\u00e0 di massa atomica, doveva essere una quantit\u00e0 adimensionale.\nFattori di conversione.\nLa mole \u00e8 definibile come il numero di molecole che mediamente pesano \"x\" unit\u00e0 contenute in \"x\" grammi di quella sostanza. Quindi l'unit\u00e0 di massa atomica coincide esattamente con l'unit\u00e0 di misura grammo/mole:\nPer esempio, la massa molecolare dell'acqua \u00e8 18,01508 u ovvero 18,01508 g/mol; allo stesso modo, 1 g di acqua contiene 1 g \u00d7 \"N\"\"A\"/18,01508 g/mol \u2248 molecole.\nStoria.\nIl chimico John Dalton fu il primo a suggerire di utilizzare la massa di un atomo di idrogeno come riferimento nel confronto delle masse di atomi e composti chimici.\nLa scelta cadde inizialmente sull'atomo di idrogeno poich\u00e9 questo era il pi\u00f9 leggero tra tutti gli atomi, ma si rivel\u00f2 in seguito inadeguata perch\u00e9 questo elemento non consente confronti diretti. Francis William Aston, l'inventore dello spettrometro di massa, propose in seguito di utilizzare come campione 1/16 della massa di un atomo di ossigeno-16.\nPrima del 1961, l'unit\u00e0 di massa atomica usata in ambito fisico fu definita come 1/16 della massa di un atomo di ossigeno-16, ma l'unit\u00e0 di massa atomica usata in ambito chimico fu definita come 1/16 della \"massa media\" di un atomo di ossigeno (tenendo quindi conto dell'abbondanza dei diversi isotopi di ossigeno presenti in natura). Questa ambiguit\u00e0 fu chiarita nel 1960 dall'Unione internazionale di chimica pura e applicata (IUPAC) introducendo l'attuale definizione di unit\u00e0 di massa atomica \"unificata\".\nRelazione con il sistema internazionale.\nLa precedente definizione della mole, unit\u00e0 fondamentale del SI, accettata dalla CGPM nel 1971 \u00e8:\nTuttavia, la prima parte di questa definizione \u00e8 cambiata il 20 maggio 2019:\nUna conseguenza di questo cambio \u00e8 che la relazione attualmente definita tra la massa dell'atomo 12C, il dalton, il chilogrammo e il numero di Avogadro non sar\u00e0 pi\u00f9 valida. Deve cambiare una delle seguenti;\nLa formulazione della nona Brochure del SI implica che la prima affermazione rimane valida, il che significa che la seconda non \u00e8 pi\u00f9 vera. La costante di massa molare non \u00e8 pi\u00f9 esattamente uguale a 1 g/mol, sebbene questo valore sia ancora un'ottima approssimazione.\nDato che l'unit\u00e0 di massa atomica unificata \u00e8 un dodicesimo della massa di un atomo del carbonio-12, ovvero la massa di tale atomo \u00e8 12 u, segue che ci sono circa \"N\"A atomi di carbonio-12 in 0.012\u00a0kg di carbonio-12. Ci\u00f2 si pu\u00f2 esprimere matematicamente:"}
{"id": "63423", "revid": "203463", "url": "https://it.wikipedia.org/wiki?curid=63423", "title": "Consiglio di sicurezza delle Nazioni Unite", "text": "Il Consiglio di sicurezza delle Nazioni Unite (United Nations Security Council - UNSC) \u00e8 l'organo delle Nazioni Unite incaricato di mantenere la pace e la sicurezza internazionali in conformit\u00e0 con i principi e le finalit\u00e0 delle Nazioni Unite. Secondo la Carta delle Nazioni Unite gli altri suoi compiti sono:\nLo Statuto delle Nazioni Unite, firmato il 26 giugno 1945, dispose la sua creazione, ma la prima riunione fu il 24 ottobre 1945 per la ratifica dello Statuto con i soli cinque membri permanenti.\nSi riun\u00ec per\u00f2 per la prima volta come plenum il 17 gennaio 1946 a Londra: alla riunione parteciparono anche i membri non permanenti, la cui elezione era avvenuta cinque giorni prima.\nLo scopo del Consiglio \u00e8 stabilito dall' dello Statuto delle Nazioni Unite, al consiglio viene conferita \"la responsabilit\u00e0 principale del mantenimento della pace e della sicurezza internazionale\". Le decisioni del Consiglio necessitano di una maggioranza di almeno nove dei quindici membri e di tutti i cinque membri permanenti, se si tratta di un voto su una questione non procedurale.\nMembri.\nIl Consiglio \u00e8 composto da cinque membri permanenti e dieci membri non permanenti eletti in rappresentanza dei paesi membri delle Nazioni Unite. L'Assemblea Generale elegge i dieci membri non-permanenti (cinque all'anno) con un mandato di due anni a partire dal 1\u00ba gennaio. I membri sono scelti dai Gruppi Regionali e confermati dall'Assemblea Generale. Un rappresentante di ogni Paese membro deve essere costantemente presente presso la sede in modo che il consiglio possa riunirsi in ogni momento.\nUno Stato membro delle Nazioni Unite, ma non del Consiglio di sicurezza pu\u00f2 prendere parte alle sedute del Consiglio se esso ritiene che le decisioni prese possano coinvolgere gli interessi del Paese. Negli anni recenti questa norma \u00e8 stata interpretata in senso molto ampio, consentendo a molti Paesi di partecipare alle sedute e alle discussioni. Il Presidente del Consiglio di sicurezza cambia con una turnazione mensile tra i membri seguendo l'ordine alfabetico dei Paesi. Anche il Segretario Generale delle Nazioni Unite ha un seggio presso il Consiglio di sicurezza, ma non ha diritto di voto.\nElenco completo membri.\nMembri permanenti.\nI membri permanenti del Consiglio sono cinque degli Stati vincitori della seconda guerra mondiale, ossia:\nL'ex segretario generale Kofi Annan ha incaricato un gruppo di consulenti di esporre delle raccomandazioni in merito ad una riforma del Consiglio. Una delle soluzioni proposte \u00e8 quella di ampliare il numero di membri permanenti.\nNel settembre 2004 il Brasile, l'India, il Giappone e la Germania hanno concordato di appoggiarsi reciprocamente per ottenere un seggio permanente (vedi G4). Nell'ambito della riforma del consiglio dovrebbe essere ammesso anche uno stato africano, sono in discussione la Nigeria, il Sudafrica e l'Egitto. \nIn futuro si prevede che agli attuali \ncinque membri permanenti si aggiungano alcuni Paesi che ne hanno fatto richiesta, tra cui il Giappone e la Germania, rispettivamente secondo e terzo paese finanziatore delle Nazioni Unite. La Germania \u00e8 anche il secondo paese, dopo gli Stati Uniti, come contribuente di truppe partecipanti a missioni delle Nazioni Unite. Italia e Paesi Bassi hanno suggerito, al posto della candidatura di un terzo paese europeo, l'istituzione di un seggio assegnato all'Unione europea.\nLa candidatura dell'India \u00e8 appoggiata da Francia, Regno Unito e Russia. L'appoggio da parte della Cina rappresenta una svolta significativa nelle relazioni tra i due paesi, considerando che l'alleato tradizionale della Cina, il Pakistan, si oppone alla candidatura dell'India.\nNel saggio \"Lo scontro delle civilt\u00e0\", il politologo Samuel P. Huntington auspica che il Consiglio di Sicurezza garantisca un posto di rappresentanza per lo stato-guida di ciascuna delle nove civilt\u00e0 da lui identificate a livello globale (cio\u00e8 Occidentale, Latinoamericana, Africana, Islamica, Sinica, Ind\u00f9, Ortodossa, Buddista e Giapponese), per conseguire una \"mediazione congiunta\" dei conflitti fra Stati gestita dai corrispondenti Stati guida. USA e Cina svolgono il ruolo di Stato-guida per la civilt\u00e0 occidentale e per quella sinica, rispettivamente.\nDecisioni.\nLe decisioni del Consiglio di sicurezza sulle questioni non procedurali (e cio\u00e8 sostanziali), come per esempio l'utilizzo di misure dirette per la risoluzione di conflitti, richiedono il voto positivo di nove membri. Ciononostante, \u00e8 sufficiente il voto negativo di uno dei membri permanenti, il cosiddetto veto, per annullare la decisione. L'idea del veto si deve in particolare a Winston Churchill, Franklin Delano Roosevelt, Harry Truman e Iosif Stalin.\nCi sono conseguenze per determinate situazioni particolari come l'astensione, la non partecipazione al voto e l'assenza.\nSebbene la lettera dell'art. 27 della Carta delle Nazioni Unite disponga diversamente, l'astensione non \u00e8 considerata pari al veto. Essa si configura in astensione obbligatoria e astensione volontaria; la prima \u00e8 prevista nei casi in cui un membro permanente sia parte di una controversia per cui \u00e8 in atto una soluzione pacifica; l'astensione volontaria \u00e8 una prassi divenuta consuetudinaria e che non impedisce l'adozione di una delibera. La non partecipazione al voto di un Membro permanente non inficia sulla volont\u00e0 del collegio per una determinata delibera e si differenzia dall'astensione e dall'assenza in quanto rimarca un implicito disaccordo sulla leggittimit\u00e0 della delibera con la conseguente volont\u00e0 di dissociasene dagli effetti. L'assenza alla discussione (cosiddetto \"seggio vuoto\") \u00e8 riconducibili a due casi in cui il membro permanente assente fu in entrambi i casi l'URSS, la quale boicott\u00f2 le riunioni in merito alla questione dello stazionamento delle truppe sovietiche in Azerbaigian e fu contro la presenza della Cina nazionalista nel Consiglio di sicurezza. Non si pu\u00f2 dire che si sia consolidata una prassi in tal senso e parte della dottrina (Conforti) ritiene necessario interpretare l'assenza in maniera conforme alla volont\u00e0 dello Stato.\nDal 1945 i membri permanenti hanno fatto uso del diritto di veto per 279 volte.\nPer l'elezione dei giudici della Corte internazionale di giustizia \u00e8 sufficiente il voto favorevole di 8 membri e non \u00e8 necessario quello dei membri permanenti.\nMisure.\nIl Consiglio pu\u00f2 disporre di alcune misure, attribuite dagli artt. 40-42 della Carta delle Nazioni Unite:"}
{"id": "63436", "revid": "1005847", "url": "https://it.wikipedia.org/wiki?curid=63436", "title": "Bicameralismo", "text": "Il bicameralismo o bicamerismo (dal latino \u00ab bi \u00bb, \"due\" e \u00ab camera \u00bb), nel diritto costituzionale, \u00e8 una pratica della rappresentanza parlamentare consistente nella divisione in due camere dell'organo legislativo (parlamento). Il termine \u00e8 nato e si \u00e8 diffuso nel XIX secolo. Si contrappone al Monocameralismo; sua particolare declinazione \u00e8 il sistema del bicameralismo perfetto.\nIl termine bicamerale, come aggettivo sostantivato, per abbreviazione d'uso comune, indica alcune commissioni composte da membri di entrambe le camere.\nStoria.\nBench\u00e9 le idee su cui si basa il bicameralismo possano essere fatte risalire a taluni aspetti delle pratiche di governo sviluppate dagli antichi sumeri, dagli antichi greci, nell'antica India e nell'antica Roma, le prime strutture pienamente bicamerali, ossia associate alla rappresentanza separata dei differenti corpi sociali del regno, sorsero nell'Europa medievale.\nI Padri Fondatori degli Stati Uniti d'America non adottarono la rappresentanza separata per tutelare l'aristocrazia ma inventarono una nuova funzione del bicameralismo, in cui una camera alta avrebbe rappresentato in modo paritario gli interessi dei singoli stati facenti parte della federazione, mentre una camera bassa avrebbe rappresentato gli interessi generali della Nazione.\nGli stati federali hanno adottato spesso il bicameralismo e questa soluzione \u00e8 ancora vigente oggi, seppur con piccole differenze.\nCaratteristiche.\nLa funzione del bicameralismo \u00e8 principalmente quella di assicurare il pluralismo e l'equilibrio fra i poteri.\nIl rapporto tra le due camere varia a seconda dei paesi: in alcuni casi possono avere gli stessi poteri, e si parla allora di bicameralismo perfetto, come in Italia; in altri una camera (generalmente quella bassa, espressione degli interessi della Nazione in generale) pu\u00f2 avere poteri superiori rispetto all'altra, e si parla di bicameralismo imperfetto.\nIl dibattito.\nAlcuni scienziati della politica ritengono che il bicameralismo (in particolare quello perfetto, in cui le due camere sembrano essere una la copia dell'altra) renda pi\u00f9 difficile il processo decisionale e che aumenti il rischio di paralisi politica. Altri analisti sostengono fortemente i meriti del bicameralismo nel sistema della 'separazione dei poteri' e credono che esso impedisca l'approvazione frettolosa di leggi sconsiderate. La \"doppia lettura\" viene perci\u00f2 vista da alcuni come una inutile ripetizione, da altri come un rimedio ai \"colpi di mano\" e al fenomeno che va sotto il nome di \"dittatura d'assemblea\": questo rischio, peraltro, non appare pienamente sventato neppure in un regime bicamerale perfetto.\nUna variante del dibattito \u00e8 quella che annette valore alla natura centralizzata o meno della forma di Stato, nel rapporto con le autonomie territoriali.\nTipologia.\nAristocrazia.\nNella maggior parte delle democrazie moderne i rappresentanti sono tutti eletti dal popolo. In qualche paese pi\u00f9 legato alla tradizione, il bicameralismo include elementi sia democratici che aristocratici. L'esempio pi\u00f9 conosciuto \u00e8 quello della Camera dei Lord britannica, che include dei pari ereditari. La Camera dei Lord \u00e8 un vestigio del sistema aristocratico vigente in passato nella politica britannica, mentre l'altra camera, la Camera dei Comuni, \u00e8 eletta direttamente dal popolo. Nel corso degli anni, sono state presentate delle proposte di riforma della Camera dei Lord, alcune delle quali sono state parzialmente attuate: il numero di pari ereditari (opposto a quello di pari a vita) \u00e8 stato ridotto da circa 700 a 92; inoltre \u00e8 stato limitato il potere della Camera dei Lord di bloccare l'attivit\u00e0 legislativa. \nUn altro esempio di bicameralismo aristocratico \u00e8 stato quello giapponese della Camera dei pari, abolita dopo la seconda guerra mondiale e sostituita dall'attuale Camera dei consiglieri.\nEntit\u00e0 subnazionali.\nIn alcuni paesi federali, anche i singoli stati membri (come quelli degli Stati Uniti e dell'Australia) possono avere organi legislativi bicamerali. Solo due stati di questo tipo, il Nebraska negli Stati Uniti e il Queensland in Australia, hanno adottato un sistema monocamerale.\nIn ogni modo, al principio della storia degli Stati Uniti, il monocameralismo non era fuori dal comune: anche se i tredici Stati originari (ad eccezione della Pennsylvania) avevano adottato il bicameralismo al tempo della Convenzione di Philadelphia, alcuni dei nuovi stati successivi non adottarono immediatamente questo sistema. Per esempio, il Vermont istitu\u00ec il proprio Senato solo nel 1836.\nNegli anni trenta del XX secolo, il parlamento dello Stato del Nebraska da bicamerale divenne monocamerale includendo anche i 43 membri che componevano precedentemente il senato dello Stato. Uno degli argomenti usati per convincere i votanti del Nebraska ad accettare l'idea fu che con l'adozione di un sistema unicamerale sarebbero stati eliminati i rischi connessi alla \"commissione di conferenza\". Una commissione di conferenza \u00e8 nominata quando le due camere non riescono a mettersi d'accordo su una proposta di legge; essa \u00e8 composta da un piccolo numero di membri di entrambe le camere. Questo porta molto potere nelle mani di un piccolo gruppo di persone. Ci\u00f2 che viene deciso dalla commissione deve poi essere approvato da entrambe le camere con un provvedimento da \"prendere o lasciare\".\nDurante il suo mandato, il governatore del Minnesota, Jesse Ventura ha proposto di rendere monocamerale il parlamento del Minnesota eletto con un sistema proporzionale, in modo da risolvere molte difficolt\u00e0 legislative e combattere la corruzione. Nel suo libro \"Do I Stand Alone?\" (\"Sono io da solo?\"), Ventura sostiene che i parlamenti bicamerali per le aree provinciali e locali sono costosi non necessari e che il monocameralismo potrebbe risolvere i problemi legislativi e di bilancio degli stati.\nNegli stati australiani, la camera bassa era tradizionalmente eletta secondo il principio \"un voto un valore\", mentre la camera alta era parzialmente eletta e parzialmente nominata dal governatore, con uno svantaggio per gli elettori rurali. Nel Queensland, la camera alta di nomina governativa fu abolita nel 1922, mentre nel Nuovo Galles del Sud ci furono tentativi di abolizione prima della riforma degli anni settanta che introdusse l'elezione diretta. Oggigiorno, la camera alta \u00e8 eletta con il sistema proporzionale e la camera bassa con il sistema maggioritario ad eccezione della Tasmania, dove il sistema proporzionale \u00e8 usato per la camera bassa e il maggioritario per la camera alta.\nStati federali.\nIn alcuni paesi come Australia, Austria, Belgio, Brasile, Canada, Germania, India, Malaysia, Pakistan, Russia, Sudafrica, Svizzera, e Stati Uniti, il bicameralismo \u00e8 conseguenza della natura federale della loro struttura politica. Infatti, mentre una camera rappresenta la Nazione nella sua interezza, l'altra \u00e8 costituita da membri eletti dai singoli Stati membri o comunque sulla base elettorale del singolo Stato. La seconda camera, dunque, \u00e8 portatrice degli interessi degli Stati appartenenti alla federazione.\nNegli Stati Uniti, in Australia e in Brasile, per esempio, ad ogni stato membro \u00e8 assegnato lo stesso numero di seggi nella camera alta: questo avviene per favorire una rappresentanza dei singoli Stati membri tale da essere paritaria, facendo s\u00ec che gli Stati pi\u00f9 popolosi non prevalgano su quelli pi\u00f9 piccoli. Nel prescrivere la composizione della seconda camera, la Costituzione non tiene conto delle differenze di popolazione fra gli stati; negli Stati Uniti, l'accordo che permise tale disposizione \u00e8 conosciuto come Compromesso del Connecticut. \nPer la camera bassa i seggi sono divisi fra gli stati solamente in base alla popolazione. Il sistema bicamerale \u00e8 quindi un metodo che combina il principio dell'uguaglianza democratica con quello del federalismo: nella camera bassa tutti i cittadini sono ugualmente rappresentati; lo stesso accade per gli stati membri nella camera alta.\nIn Canada, il paese \u00e8 ripartito in Divisioni del Senato: ciascuna di esse \u00e8 formata da un numero di senatori dipendente da vari fattori. Queste divisioni sono Qu\u00e9bec, Ontario, Canada occidentale, e marittimo, con 24 senatori ciascuna, Yukon, Territori del Nord-Ovest, Nunavut, con un senatore ciascuna, e Terranova e Labrador con 6 senatori, per un totale di 105 senatori.\nIn Germania, India e Pakistan, la camera alta (rispettivamente denominata Bundesrat, Rajya Sabha, e Senato del Pakistan) \u00e8 ancora pi\u00f9 strettamente collegata con il sistema federale in quanto nominata o eletta direttamente dai governi o parlamenti di ogni Land, stato indiano o provincia pakistana.\nIn altri casi, il numero di rappresentati attribuiti ad ogni Stato in seno alla Camera alta \u00e8 determinato in ragione della popolazione del singolo Stato.\nStati non federali.\nEsistono esempi di bicameralismo in paesi che non sono federazioni ma che hanno una camera alta che rappresenta divisioni territoriali. In Sudafrica, il Consiglio Nazionale delle Province (e prima del 1997, il Senato del Sudafrica) \u00e8 composto da membri eletti dai parlamenti di ogni provincia.\nIn Spagna il Senato funziona \"de facto\" come una camera alta basata sulle divisioni territoriali e ci sono state pressioni delle Comunit\u00e0 autonome per riformarlo in una camera pi\u00f9 strettamente federale.\nStati unitari.\nMolti sistemi bicamerali non sono connessi n\u00e9 con il federalismo, n\u00e9 con l'aristocrazia. \nGiappone, Francia, Italia, Paesi Bassi, Filippine, Repubblica Ceca, Repubblica d'Irlanda e Romania sono esempi di sistemi bicamerali in stati unitari. In paesi come questi, la camera alta ha la funzione di esaminare pi\u00f9 a fondo le proposte di legge (\"camera di riflessione\" o \"di raffreddamento\") e approvare o rifiutare le decisioni della camera bassa.\nIn alcuni di questi paesi, la camera alta \u00e8 eletta indirettamente. I membri del Senato francese e del Seanad \u00c9ireann irlandese sono scelti da un collegio elettorale composto dai membri della camera bassa e da consiglieri locali, mentre la Prima Camera dei Paesi Bassi \u00e8 scelta dai membri delle assemblee provinciali.\nIn Italia il Senato viene eletto su base regionale e non vi sono sostanziali differenze di competenza tra Camera e Senato, infatti \u00e8 un \"bicameralismo simmetrico\", una forma di bicameralismo perfetto oggetto, nel corso dell'ultimo decennio, di numerosi disegni di legge di revisione costituzionale mai entrati in vigore (come quelli bocciati dai referendum costituzionali del 2006 e del 2016.\nNel mondo.\nTabella di alcuni sistemi bicamerali:\nIn Italia.\nIl bicameralismo italiano \u00e8 un bicameralismo eguale e perfetto, cio\u00e8 sovrapposto, in quanto entrambe le Camere, Camera dei deputati e Senato della Repubblica, godono della stessa legittimazione e svolgono le stesse funzioni su un piano di parit\u00e0 (essendo non ancora stata attuata la \"promessa\" di riforma del Senato della Repubblica contenuta nella legge costituzionale n. 3 del 2001, e prefigurata dalla nuova definizione di Repubblica, che a norma dell'art. 114 della Costituzione \u00e8 ora \u00abcostituita dai Comuni, dalle Province, dalle Citt\u00e0 metropolitane, dalle Regioni e dallo Stato\u00bb).\nQuesto particolare assetto, che ha l'auspicabile vantaggio di garantire una maggiore elaborazione e ponderazione delle deliberazioni, va a scapito della rapidit\u00e0 delle decisioni, provocando talvolta situazioni di stallo, che hanno prodotto vari tentativi di revisione costituzionale.\nIn Svizzera.\nLa Confederazione elvetica ha un parlamento bicamerale federale: la camera bassa, il Consiglio nazionale, \u00e8 formata da eletti divisi per cantone in base alla popolazione dello stesso; la camera alta, il Consiglio degli Stati \u00e8 formata da due deputati per cantone, ed uno per semi-cantone indipendentemente dalla sua importanza demografica o territoriale. Tale sistema permette di prevenire una politica troppo sbilanciata in favore dei cantoni maggiori. Le due camere godono di identiche competenze e ogni atto legislativo deve essere approvato sia dal Consiglio Nazionale sia dal Consiglio degli Stati.\nIn Spagna.\nIl Congresso dei Deputati ha il primato sul Senato nel processo di formazione delle leggi. Compete esclusivamente al Congresso la nomina e fiducia al Governo, la messa in stato di accusa del Presidente e degli altri membri del Governo, l'autorizzazione all'indizione di referendum e la conversione di decreti-legge. Dal 2012 \u00e8 in corso uno studio per un progetto di revisione costituzionale, che rafforzi il ruolo del Senato come Camera di prima lettura per le leggi inerenti alle istanze territoriali.\nIn Bahrain.\nNel 2002, il Bahrain ha adottato un sistema bicamerale con una camera bassa eletta e una camera alta nominata dal re. Questo ha portato il partito Al Wefaq a boicottare le elezioni parlamentari dello stesso anno accusando il governo di volersi servire della camera alta per bloccare la sua attivit\u00e0. Quando nel 2005 fu proprio la presenza della Camera alta ad impedire l'istituzione della polizia religiosa (approvata dalla Camera bassa), il \"Council on Foreign Relations\" (un \"think-tank\" degli Stati Uniti) evidenzi\u00f2 l'esigenza per gli stati arabi di adottare il bicameralismo, con delle camere alte nominate su 'basi speciali': la ONG statunitense sostenne che questo sistema avrebbe comunque garantito una protezione contro la \"tirannia della maggioranza\", perch\u00e9, senza un sistema di separazione dei poteri, gli estremisti avrebbero usato le camere uniche dei parlamenti per limitare i diritti dei gruppi di minoranza."}
{"id": "63437", "revid": "125703954", "url": "https://it.wikipedia.org/wiki?curid=63437", "title": "Ferdinando II d'Asburgo", "text": "Biografia.\nNato a Graz, Ferdinando di Stiria era figlio dell'arciduca Carlo II d'Austria e di Maria Anna di Wittelsbach. Nato in un'epoca di forti tensioni sociopolitiche e religiose, venne inviato dalla madre a studiare in un istituto retto da gesuiti a Ingolstadt, per sottrarlo alle influenze protestanti. La morte del padre nel 1590 lo port\u00f2 a doversi occupare anticipatamente degli affari di Stato non appena divenne legalmente adulto nel 1595, dopo una reggenza del cugino arciduca Massimiliano III d'Austria tra il 1593 e il 1595.\nI timori per la sua gracilit\u00e0 infantile (il fratello pi\u00f9 vecchio era morto neonato) si erano nel frattempo dissipati: Ferdinando era cresciuto robusto, dimostrando propensione alla caccia e al buon cibo, ma non all'ampio consumo di alcolici caratteristico dei tempi. Estremamente devoto, senza tuttavia essere un fanatico, si rec\u00f2 in pellegrinaggio a Loreto e a Roma. La sua fede nella Provvidenza si era rinforzata durante la ribellione del 1590, quando la folla che protestava ferocemente a Graz venne dispersa da una tempesta.\nArciduca d'Austria Interiore.\nAl momento della successione, diede segnali dei propri intenti ritornando alla vecchia versione del giuramento arciducale, precedente a quella del 1564, modificata per risultare pi\u00f9 accettabile ai protestanti. Rifiut\u00f2 anche i riconoscere apertamente la pacificazione di Bruck, con la quale suo padre aveva dovuto concedere nel 1578 il diritto di culto ai protestanti, non avendo mezzi per opporsi. Del resto il padre, lo zio e il loro cognato Guglielmo V di Baviera si erano incontrati gi\u00e0 nell'ottobre 1579 a Monaco per concordare una politica di restaurazione cattolica, che venne tenacemente portata avanti negli anni successivi con alterne fortune. Le assemblee locali, utilizzate dai nobili protestanti per tentare di imporre le proprie condizioni agli arciduchi asburgici, erano state man mano fiaccate, ad esempio tramite l'immissione di nuova nobilt\u00e0 cattolica. Poco desiderose di uno scontro frontale, riconobbero quindi nel 1597 il dominio di Ferdinando.\nForte dei suoi principi e supportato da consiglieri come il vescovo Brenner, il nuovo arciduca inizi\u00f2 una politica pi\u00f9 attiva e manifesta di soppressione del culto protestante nei propri territori, dopo essersi anche consultato col Papa in un viaggio a Roma. Dopo attenti preparativi per evitare che si ripetessero le proteste del 1580 e 1590, tutte e tre le assemblee dell'Austria Interiore vennero convocate simultaneamente, mantenendole per\u00f2 separate. Vennero quindi costrette ad accettare la presenza di un ecclesiastico cattolico nei loro comitati esecutivi. Brenner e una commissione cattolica protetta da armati presero ad agire concretamente, ad esempio espellendo pastori e insegnanti protestanti dalle varie cittadine stiriane. Si pass\u00f2 quindi alla chiusura di scuole e chiese protestanti e addirittura alla demolizione dei cimiteri. Brenner presiedette a un rogo di 10000 libri protestanti a Graz nel 1600.\nFerdinando celebr\u00f2 i successi iniziali della sua politica di restaurazione cattolica sposando il 23 aprile 1600 Maria Anna di Baviera. I protestanti espulsi dai suoi territori in quegli anni, formalmente come eretici, furono undicimila. Tra di essi vi era Keplero, che si rifugi\u00f2 a Praga alla corte di Rodolfo II. Questi infatti per mentalit\u00e0 era assai diverso dai parenti austriaci. Cionondimeno in quegli anni anche in Boemia si assistette a una polarizzazione della societ\u00e0, dovuta a una politica anti-protestante attiva da parte di ministri come il Lobkowicz.\nImperatore.\nCon il trattato di O\u00f1ate, Ferdinando ottenne il supporto dei Paesi Bassi spagnoli nella successione al cugino Mattia d'Asburgo, che morir\u00e0 senza eredi nel 1619, in cambio di concessioni per l'Alsazia e l'Italia. Nel 1617 venne eletto re di Boemia dalla dieta boema, nel 1618 divenne re d'Ungheria e l'anno successivo imperatore del Sacro Romano Impero.\nIl suo ultracattolicesimo caus\u00f2 per\u00f2 fin dall'inizio moltissime tensioni nei territori imperiali non cattolici, in particolare in Boemia. Egli non rispettava le libert\u00e0 religiose garantite dai suoi predecessori e in particolare dalle lettere di maest\u00e0 di Rodolfo II. Inoltre, Ferdinando fu un monarca assolutista che prevaric\u00f2 gli storici diritti acquisiti dalla nobilt\u00e0 locale. La sua politica impopolare fu tra le principali cause della Rivolta boema. La defenestrazione di Praga del 23 maggio 1618 \u00e8 considerata l'evento scatenante della guerra dei trent'anni.\nFerdinando, col supporto della lega cattolica e del re di Spagna suo cugino, decise di reclamare i suoi possedimenti in Boemia e di schiacciare la ribellione. L'8 novembre 1620 le sue truppe, capeggiate dal generale belga Johann Tserclaes, conte di Tilly, schiacciarono i ribelli di Federico V del Palatinato che era stato eletto anch'egli re nel 1618. Dopo la fuga di Federico nei Paesi Bassi, Ferdinando ordin\u00f2 la conversione forzata al cattolicesimo di Boemia e Austria, riducendo notevolmente anche il potere della Dieta imperiale.\nNel 1625, malgrado i sussidi ricevuti da Spagna e Stato Pontificio, Ferdinando versava ancora in una cattiva situazione finanziaria. Allo scopo di creare un'armata imperiale per proseguire la guerra, egli impieg\u00f2 Albrecht von Wallenstein, uno degli uomini pi\u00f9 ricchi di Boemia: quest'ultimo avrebbe diretto le fila della guerra e avrebbe ottenuto tutto il bottino preso durante le operazioni. Wallenstein riusc\u00ec a reclutare 30.000 uomini, coi quali fu in grado di sconfiggere i protestanti in Slesia, Anhalt e Danimarca. L'imperatore aveva intrapreso la guerra spinto dall'idea della maest\u00e0 offesa e l'aveva condotta sulle prime come una guerra politica. Nel 1629, dopo una campagna vittoriosa, Ferdinando promulg\u00f2 l'Editto di Restituzione, col quale i cattolici ottenevano tutti i territori di cui erano stati privati dopo la pace di Passavia del 1552.\nLe sue pretese ultracattoliche fecero s\u00ec che i ribelli richiedessero l'intervento di Gustavo II Adolfo di Svezia. Ferdinando replic\u00f2 duramente nel 1630, anche se non fu in grado di bloccare l'avanzata svedese dal nord della Germania verso l'Austria, subendo una pesante sconfitta alla battaglia di Breitenfeld. Il generale Tilly mor\u00ec nel 1632 e Wallenstein venne richiamato al suo posto, raggruppando un esercito nel giro di solo una settimana in modo da espellere gli svedesi dalla Boemia.\nNel novembre del 1632 i cattolici vennero sconfitti nella battaglia di L\u00fctzen, ma Gustavo Adolfo per\u00ec nello scontro. Per la condotta ambigua del Wallenstein (che si concluse con il suo assassinio nel 1634) gli scontri presero una piega sfavorevole, ma le forze imperiali riuscirono comunque a prendere Ratisbona e furono vittoriose nella battaglia di N\u00f6rdlingen. Le armate svedesi vennero sostanzialmente indebolite, ma rimase il terrore che Luigi XIII di Francia potesse entrare in guerra a favore dei protestanti per contrastare l'espansionismo dell'Impero (Enrico IV di Francia, padre di Luigi XIII, era stato capo degli ugonotti). Fu per questo che nel 1635 Ferdinando sigl\u00f2 un importante atto per l'epoca, la pace di Praga, che a ogni modo non pose fine alla guerra. Mor\u00ec nel 1637, lasciando suo figlio Ferdinando III alla guida dell'Impero.\nLa personalit\u00e0 di Ferdinando II.\nFerdinando II aveva in comune col re Filippo II l'ideale della vita: la restaurazione dell'unit\u00e0 cattolica nell'occidente cristiano; ma non aveva la durezza politica del re spagnolo. Era piccolo di statura, bonario e affabile con tutti, ottimo marito per le sue due mogli (Maria Anna di Baviera, sposata il 30 aprile 1600 e morta l'8 marzo 1616, che gli diede sette figli; ed Eleonora Gonzaga, sposata il 4 febbraio 1622) e ottimo padre, sinceramente addolorato del male che egli era costretto ad arrecare ai suoi veri o supposti nemici.\nDi abitudini semplici, amante della musica e della caccia, si lasciava molto influenzare dall'ambiente che lo circondava. Dando a piene mani, non pagava i suoi debiti, e tollerava che nei grandi cambiamenti del 1620 in Boemia i suoi favoriti si arricchissero in modo favoloso. Ma, con tutta la modestia del suo spirito, era un uomo coraggioso e tenace.\nLa devozione alla Chiesa e la fede nella potenza e nell'avvenire della casa d'Austria erano una cosa sola con la sua vita. I due sentimenti erano egualmente forti in lui; ma un Impero senza riguardi verso la Chiesa egli lo concepiva ancor meno di una Chiesa che si opponesse allo Stato. E per attuare questa concezione egli ag\u00ec con un'ostinatezza che lo rese responsabile, insieme con gli altri, delle calamit\u00e0 della grande guerra.\nIl rapporto con il Wallenstein.\nIl Wallenstein corrispose da principio alle speranze del sovrano, cacci\u00f2 il re di Svezia dalla Germania meridionale e lo affront\u00f2 nella battaglia di L\u00fctzen in Sassonia (6 novembre 1632) che, per la morte del suo avversario, fu per lui quasi una vittoria. Ma poi si manifest\u00f2 il conflitto. Il Wallenstein voleva la pacificazione dell'Impero, passando sopra le questioni religiose e anche sopra lo stesso imperatore; l'imperatore voleva la guerra fino alla vittoria del cattolicesimo. Il Wallenstein mirava a raggiungere il suo scopo anche tradendo e umiliando l'imperatore, se fosse necessario; l'imperatore difendeva i suoi diritti sovrani, anche a costo della vita del suo generale. E il 25 febbraio 1634 il Wallenstein cadde a Eger sotto i colpi dei dragoni irlandesi. Una prova sicura della colpevolezza o dell'innocenza del Wallenstein manca ancora.\nFerdinando II e i gesuiti.\nEgli fu esaltato nelle apologie dei gesuiti come un principe cattolico ideale e nello stesso tempo il suo nome fu maledetto come quello di un fanatico senza cuore: tra questi due opposti giudizi non c'\u00e8 una via di mezzo, e nella storia la sua figura rimane incerta.\nMatrimoni e discendenza.\nSpos\u00f2 il 23 aprile 1600 la principessa Marianna di Baviera, dalla quale ebbe i seguenti figli:\nRimasto vedovo nel 1616, il 4 febbraio 1622 spos\u00f2 la principessa Eleonora Gonzaga, dalla quale non ebbe figli."}
{"id": "63438", "revid": "2373", "url": "https://it.wikipedia.org/wiki?curid=63438", "title": "Catal Huyuk", "text": ""}
{"id": "63440", "revid": "198277", "url": "https://it.wikipedia.org/wiki?curid=63440", "title": "Lella Lombardi", "text": "Fu la seconda donna a guidare una monoposto di Formula 1, l'unica a giungere in zona punti nonch\u00e9 quella che disput\u00f2 pi\u00f9 Gran Premi (12 contro i 4 di Maria Teresa de Filippis, che l'aveva preceduta negli anni cinquanta).\nBiografia.\nOrigini.\nQuarta figlia di un macellaio e produttore di salumi, nacque in un piccolo centro piemontese di duemila abitanti. Di carattere grintoso e tenace, fin da bambina fu attratta dalla velocit\u00e0. A nove anni prese per la prima volta in mano un volante, mentre a tredici guidava gi\u00e0 un'auto. A diciotto anni, nel 1959, si guadagnava da vivere con lo stesso mestiere paterno, guidando un furgone lungo la Riviera Ligure nel trasporto della carne.\nCarriera.\nLe formule minori.\nDebutt\u00f2 sui kart, mentre nel 1965 gareggi\u00f2 per la prima volta nella serie della Formula Monza su un'auto da corsa acquistata a rate. Ebbe una lunga gavetta nelle formule minori: nel 1968 pass\u00f2 alla Formula 3 classificandosi al secondo posto. Nel 1970 vinse il titolo di campione italiano della Formula 850 aggiudicandosi, su una Biraghi, quattro delle dieci gare previste; nella categoria vincer\u00e0 anche due gare l'anno successivo.\nNel 1971 nuovo titolo: quello inglese della Formula Ford Mexico. Nel 1974, al volante di una Lola T 330 Chevrolet si classific\u00f2, grazie ad una grande regolarit\u00e0 di risultati nei 18 appuntamenti previsti dal calendario, al quinto posto della classifica finale nel Rothmans F5000 Championship. In \"Formula 5000\" torner\u00e0 a correre nel 1976, incrociando la sua strada con quella di un'altra donna destinata, senza successo, a provare l'avventura in Formula 1: la britannica Divina Galica.\nFormula 1: il campionato del mondo.\nLella Lombardi esord\u00ec in Formula 1 il 20 luglio 1974 nel Gran Premio di Gran Bretagna. Sul circuito di Brands Hatch, al volante di una Brabham BT42 motorizzata Ford Cosworth DFV del team Allied Polymer Group (numero di gara: 208) realizz\u00f2 in prova il 29\u00ba tempo, non sufficiente per classificarsi al via. Sul circuito di Brands Hatch aveva in precedenza colto un quarto posto in Formula 5000. Nel 1975 prese parte a dodici delle quattordici gare del mondiale su una March Ford Cosworth; il debutto stagionale avvenne il 26 marzo, sul circuito di Kyalami. Lombardi, su una March 741 della March Engineering, si qualific\u00f2 col 26\u00ba tempo (1' 19\u201d 68), staccata di 3\u201d 26 dal poleman Jos\u00e9 Carlos Pace: fu la prima donna a qualificarsi per un Gran Premio dai tempi di Maria Teresa de Filippis (1958). In gara si ritir\u00f2 al 23\u00ba giro per problemi al sistema di distribuzione.\nIl Gran Premio di Spagna sul Circuito del Montjuich, consegn\u00f2 Lella Lombardi alla storia della Formula 1. Il week-end inizi\u00f2 male. I piloti boicottarono le prove del venerd\u00ec per protesta nei confronti del pessimo stato delle barriere di sicurezza (sar\u00e0 l'ultimo anno in cui si corse sul circuito di Barcellona): lavori frettolosi e le minacce legali degli organizzatori riuscirono a salvare le prove del sabato. Al volante di una March 751 della \"Lavazza March\", Lella si qualific\u00f2 col 24\u00ba tempo, a 7\u201d dalla pole position di Niki Lauda. Emerson Fittipaldi, pilota McLaren, rinunci\u00f2 alla gara. Il fratello Wilson e Arturo Merzario, rispettivamente al volante di una Fittipaldi e di una Williams, decisero di fermarsi dopo un solo giro per protesta.\nAl 25\u00ba giro la Hill di Rolf Stommelen perse l'alettone e vol\u00f2 in mezzo alla folla, provocando quattro morti e numerosi feriti: la direzione di gara decise di sospendere la corsa, e per la prima volta in Formula 1 ai piloti ed alle scuderie fu assegnato un punteggio dimezzato non essendo stata percorsa la distanza minima. Al momento della sospensione della corsa, Lella Lombardi era sesta a due giri dal leader Jochen Mass: divent\u00f2 quindi la prima e fino ad oggi unica donna a conquistare punti in F1. Dopo aver mancato la qualificazione in occasione del Gran Premio di Monaco, Lella Lombardi si qualific\u00f2 nei successivi nove Gran Premi con risultati non brillanti; in occasione dell'ultimo Gran Premio della stagione, quello degli Stati Uniti a Watkins Glen, Lombardi su una Williams-Ford Cosworth della Frank Williams Racing Cars si classific\u00f2 ma non prese il via per guasti durante il warm-up.\nAl primo Gran Premio del 1976, in Brasile, Lombardi torn\u00f2 su una March 761 della Lavazza March: 22\u00ba in griglia, giunse 14\u00aa, staccata di quattro giri dal vincitore Niki Lauda. Nel corso della stagione, Lella partecip\u00f2 ad altri tre Gran Premi su una Brabham BT44B Ford Cosworth della RAM Racing: fallita la qualificazione in Gran Bretagna e Germania, concluse la sua esperienza in Formula 1 classificandosi 12\u00ba nel Gran Premio di Austria. In totale Lella Lombardi ha partecipato a 17 Gran Premio, riuscendo a prendere il via 12 volte (1 piazzamento in zona punti; 6 piazzamenti; 5 ritiri) e percorrendo 363 giri. Dopo di lei altre tre donne tentarono l'avventura in Formula 1 senza per\u00f2 passare la fase di qualificazione: l'ultima fu ancora un'italiana, Giovanna Amati, nel 1992, sulla Brabham.\nFormula 1: gare fuori campionato.\nAbbiamo detto del debutto di Lombardi in Formula 1. In realt\u00e0 l'italiana aveva gi\u00e0 corso in Formula 1 in due gare non valide per il mondiale nel marzo ed aprile del 1974: la \"Corsa dei Campioni\", sul circuito di Brands Hatch, e la BRDC International Trophy, sul circuito di Silverstone. Al volante di una Lola T 330 Chevrolet, Lombardi termin\u00f2 entrambe le corse: nella prima non fu classificata e nella seconda fu 13\u00ba.\nAnche nel 1975 Lombardi partecip\u00f2 alle due gare: nella prima fu costretta al ritiro dopo 25 giri per problemi alla sua March 751 Ford, mentre nella seconda arriv\u00f2 12\u00ba.\nL'esperienza in World Sportscar Championship.\nMolto intensa l'attivit\u00e0 di Lella Lombardi nella categoria World Sportscar Championship, dove ha corso tra il 1975 ed il 1981 ottenendo discreti risultati. L'esordio nella categoria avviene in occasione della 1000 km di Brands Hatch, nona gara della stagione 1974, al volante di una Lola T 284 Ford Gr. S.3. La vettura, il cui volante era condiviso da Lombardi con Pino Pica, \u00e8 costretta al ritiro al sessantaduesimo giro. Nella stagione successiva, 1975, Lombardi partecipa a cinque delle nove prove previste dal calendario, correndo sempre in coppia con la francese Marie-Claude Beaumont al volante di una Alpine-Renault A441 nel Gruppo S.2 e cogliendo le prime soddisfazioni, anche se parziali. Dopo aver saltato la prima gara di stagione, la 24 ore di Daytona, l'equipaggio Lombardi/Beaumont si classifica 5\u00aa assoluta e 2\u00aa nel gruppo S.2 nella seconda gara stagionale: la \"1000 km del Mugello\".\nDue settimane pi\u00f9 tardi, la coppia italo francese \u00e8 13\u00aa al traguardo, 3\u00aa per il gruppo S.2, nella \"800 km di Digione\". Sul circuito di Monza, in occasione della 1000 km omonima, quarta gara del calendario, Lombardi e Beaumont colgono il miglior risultato stagionale: 4\u00aa al traguardo e 1\u00aa nel gruppo S.2. Le ultime due gare a cui partecipano, la \"1000 km di Pergusa\" e la \"1000 km di Zeltweg\", si risolvono infatti con una mancata partenza per rottura della sospensione ed un ritiro al ventesimo giro. Sempre nel 1975 partecipa anche alla 24 Ore di Le Mans, quell'anno non inclusa nel Campionato mondiale Marche, sempre in coppia con Marie-Claude Beaumont sulla Alpine-Renault A441C iscritta dalla \"Elf Suisse\". Per loro un ritiro dopo soli 20 giri a causa di problemi con il carburante.\nLa stagione 1976 si apre con la \"6 ore del Mugello\". Sul circuito di Scarperia, alle porte di Firenze, al volante di una Porsche Carrera RKS, condivisa con Michele di Gioia e Vittorio Bernasconi, Lombardi \u00e8 costretta al ritiro dopo soli 5 giri per problemi al motore della sua Porsche Carrera RKS Gr. 5. Nella gara successiva, la \"6 ore di Vallelunga\", pur iscritta al volante della Porsche Carrera RSK, non prende poi parte alla competizione. Nella 6 ore di Silverstone il primo piazzamento stagionale: \u00e8 infatti 5\u00aa al volante sempre di una Porsche 934 turbo GT condivisa con il pilota tedesco Heinz Martin; il piazzamento permette il primo posto di classe. Nella quarta gara del calendario, la 1000 km del N\u00fcrburgring, terzo ritiro stagionale: la Porsche 934 turbo condivisa con i tedeschi Heinz Martin e Egon Evertz \u00e8 infatti costretta ad abbandonare la gara per incidente al ventinovesimo giro.\nAbbandonata la serie per la Formula 1, Lella Lombardi torna del quattordicesimo evento previsto dal calendario: la Coppa Florio all'Autodromo di Pergusa; al volante di una Osella Pa 4 BMW, vettura che guider\u00e0 per il resto della stagione, si ritira al giro 41. Dopo aver saltato la trasferta in Canada, per la \"200 miglia di Mosport\", Lombardi \u00e8 16\u00aa (nonostante un incidente) nella \"500 km di Digione\", corsa in coppia con Danilo Tesini, ed \u00e8 costretta al ritiro nell'ultimo evento stagionale, la \"200 miglia del Salzburgring\". Il calendario del 1977 si articola in 18 eventi: Lombardi parteciper\u00e0 a otto gare. Il debutto stagionale in occasione della prima prova, la 24 ore di Daytona, gara a cui Lombardi partecipa in coppia con Christine Beckers al volante di una Inaltera-Ford in classe GTP, concludendo in 47\u00aa posizione.\nLombardi torna a correre in occasione della settima gara stagionale: la \"6 ore di Brands Hatch\". In coppia con Kenneth Leim, al volante di una Porsche Carrera KL Gr. 5, \u00e8 costretta al ritiro al sedicesimo giro. In coppia con Leim, sempre al volante di una Porsche Carrera KL, partecipa anche alle due gare successive: la \"6 ore di Hockenheim\", dove conclude 14\u00aa, e la \"6 ore di Vallelunga\", dove conclude 4\u00aa nell'assoluta e 1\u00aa di categoria. Dopo aver saltato altre due corse, Lombardi torna in occasione della \"500 km di Monza\" in coppia con Giorgio Pianta al volante di una Lola T282 Ford Gruppo S.3. La gara si conclude con un ritiro al ventiseiesimo giro (Pianta non guida un solo giro in gara). Con il ritiro si conclude anche la gara successiva, la \"400 km di Vallelunga\": gara che Lombardi corre da sola al volante sempre di una Lola T282 Ford.\nDopo l'esperienza poco brillante al volante della Lola, Lombardi corre gli ultimi tre eventi stagionali al volante di una Osella Pa 5 BMW. Dopo il ritiro nella Coppa Florio sul circuito di Enna-Pergusa, in coppia con Giovanni Anzeloni, \u00e8 3\u00aa nella \"250 km di Imola\", sempre con Anzeloni. Nell'ultima gara stagionale, la \"300 km del Salzburgring\", pur iscritta, non prende parte alla competizione. Nel 1978 la partecipazione di Lombardi al World Sportscar Championship si riduce a due sole gare, corse al volante di una Porsche 934 Gr. GT in coppia con Kenneth Leim. A queste due partecipazioni devono essere aggiunte poi altrettante gare, precisamente la \"6 ore del Mugello\" e la \"6 ore di Vallelunga\", in cui la coppia, pur regolarmente iscritta, non prende parte alla competizione. Nelle due gare corse il bilancio non pu\u00f2 dirsi positivo; l'equipaggio italo tedesco finisce infatti 15\u00aa nella 6 ore di Silverstone e si ritira alla 1000 km del N\u00fcrburgring, gara questa in cui condividono l'abitacolo con un terzo pilota: Otto K\u00f6hler.\nL'anno seguente \u00e8 sicuramente ricco di soddisfazioni. Assente nella gara di apertura, la \"24 ore di Daytona\", Lombardi si classifica 4\u00aa assoluta (1\u00aa in Gr. S 2.0), in coppia con Giorgio Francia alla guida di una Osella Pa 6 BMW, nella gara successiva: la 6 ore del Mugello. A questo buon debutto segue una gara deludente in Germania, nella quinta prova del calendario: la \"1000 km del N\u00fcrburgring\". L'equipaggio Lombardi/Francia, sempre al volante di una Osella BMW, manca infatti la qualificazione. La delusione \u00e8 ampiamente ripagata nella gara successiva, la \"6 ore di Pergusa\" Coppa Florio, che si conclude con un trionfo: sempre al volante di una Osella BMW, in coppia questa volta con Enrico Grimaldi, Lella Lombardi ottiene infatti il 1\u00ba posto assoluto e realizza il giro pi\u00f9 veloce in gara. Dopo il 16\u00ba posto, in coppia con il vecchio compagno Kenneth Leim in occasione della \"6 ore di Brands Hatch\" al volante di una Porsche 934 Gr. GT, Lombardi torna in coppia con Giorgio Francia, nuovamente su Osella BMW, per vincere l'ultima gara della stagione: la \"6 ore di Vallelunga\".\nPer la legge del contrappasso, se il 1979 \u00e8 stato un anno ricco di soddisfazioni, il 1980 \u00e8 sicuramente uno degli anni pi\u00f9 deludenti per Lombardi. Nelle otto partecipazioni alle gare del World Sportscar Championship, tutte al volante di una Osella Pa 8 BMW gr. S.2, rimedia infatti altrettanti ritiri. Durante la stagione corre con Marco Rocca (2 gare), Vittorio Brambilla (6 gare) e Mark Thatcher (1 gara: Le Mans). Al deludente 1980 segue un grande 1981. In coppia con Giorgio Francia al volante di una Osella Pa9 BMW, Lombardi \u00e8 infatti 1\u00aa nella \"6 ore del Mugello\", 2\u00aa nella \"1000 km di Monza\" (1\u00aa Gr. S.2), 4\u00aa nella \"6 ore di Silverstone\" (1\u00aa Gr. S.2), 2\u00aa nella \"6 ore di Pergusa\" (1\u00aa Gr. S.2) e 5\u00aa nella \"1000 km di Brands Hatch\" (1\u00aa Gr. S.2). I due terminano al quinto posto della classifica piloti, istituita per la prima volta proprio quell'anno. Nel 1984 l'ultima corsa in categoria, la \"1000 km di Imola\", dove al volante di una Lyncar Ms83 Ford non \u00e8 classificata, pur finendo la gara; compagni di avventura l'inglese Costas Los e il neozelandese John Nicholson.\nL'European Sportscar Championship.\nL'unica apparizione di Lombardi in questa categoria \u00e8 nella gara di Salzburgring del 1978, quando si classific\u00f2 4\u00ba al volante di una Osella Pa 6 BMW.\nTurismo (1982-1984).\nNel 1982 Lombardi si concentra sul Campionato Europeo Turismo con le Alfetta GTV6 conquistando con Anna Cambiaghi 3 successi di classe (2500cc). Nel 1983 si aggiudica il primo posto di classe nella Gara di Monza in coppia con Gianfranco Naddeo e nel 1984 in quattro gare insieme a Giorgio Francia. Ancora nel 1985 si aggiudica la classe addirittura in sei gare con coppia con Rinaldo Drovandi. Solo il fatto di non gareggiare nella classe di maggior cilindrata (oltre 2500cc) le impedisce di aggiudicarsi il titolo piloti, ma contribuisce ai 4 successi consecutivi nel campionato da parte dell'Alfa Romeo, prima di ritirarsi. Nel 1984 partecipa inoltre a due gare del DTM su Alfa Romeo GTV6, entrambe sul circuito del N\u00fcrburgring, classificandosi 10\u00ba e 6\u00ba.\nMorte.\nNel 1988 si ritir\u00f2 diventando team manager, aprendo la scuderia Lombardi Autosport.\nMor\u00ec di cancro poco prima di compiere 51 anni, il 3 marzo 1992 a Milano. Sopravvissuta dalla sua partner, Fiorenza.\nLella Lombardi \u00e8 sepolta nel cimitero di Frugarolo, nell'alessandrino, suo paese natale."}
{"id": "63442", "revid": "287204", "url": "https://it.wikipedia.org/wiki?curid=63442", "title": "Goodeidae", "text": "La famiglia Goodeidae comprende 55 specie di pesci d'acqua dolce appartenenti all'ordine Cyprinodontiformes.\nEtimologia.\nIl nome scientifico della famiglia \u00e8 un omaggio all'ittiologo George Brown Goode.\nDistribuzione e habitat.\nI Goodeidi sono diffusi nelle acque interne del Messico, dai grandi fiumi alle piccole pozze.\nDescrizione.\nI pesci della famiglia si differenziano nella forma del corpo e nel tipo di alimentazione, principalmente a causa dell'habitat in cui vivono.\nRiproduzione.\nSolitamente i componenti di questa famiglia sono associati ai Pecilidi per via della loro fecondazione interna ma i Goodeidi non sono ovovivipari, in quanto l'embrione viene nutrito all'interno del corpo della madre e non, come nei Pecilidi, solo protetto. Il nutrimento degli embrioni avviene tramite strutture chiamate \"trofotenie\" che svolgono lo stesso ruolo del cordone ombelicale (ma questa \u00e8 solo un'analogia funzionale e non strutturale).\nQuesta particolarit\u00e0 porta a una minore quantit\u00e0 di avannotti in confronto agli ovipari e agli ovovivipari.\nInoltre la femmina non ha la capacit\u00e0 di conservare lo sperma del maschio come accade in alcuni Pecilidi, per cui \u00e8 necessaria una fecondazione per ogni parto.\nRischio di estinzione.\nI Goodeidi sono in pericolo, minacciati dall'industrializzazione che sta interessando il loro habitat naturale.\nSpecie.\nLa famiglia comprende 55 specie, suddivise in 18 generi:"}
{"id": "63445", "revid": "486946", "url": "https://it.wikipedia.org/wiki?curid=63445", "title": "Organizzazione dei non allineati", "text": ""}
{"id": "63446", "revid": "834", "url": "https://it.wikipedia.org/wiki?curid=63446", "title": "Maria Grazia Lombardi", "text": ""}
{"id": "63447", "revid": "287204", "url": "https://it.wikipedia.org/wiki?curid=63447", "title": "Maria Anna d'Asburgo (1610-1665)", "text": "Biografia.\nEra la figlia dell'imperatore Ferdinando II del Sacro Romano Impero, e di sua moglie, la principessa Marianna di Baviera. Maria Anna, che aveva una particolare predilezione per la caccia, venne educata dai gesuiti e parlava correttamente tedesco e italiano.\nNel 1619 suo padre divenne imperatore del Sacro Romano Impero e re di Boemia e Ungheria, un evento che aument\u00f2 considerevolmente il suo status. Tre anni dopo, nel 1622, l'ormai imperatore Ferdinando II si spos\u00f2 di nuovo, con Eleonora, figlia di Vincenzo Gonzaga, duca di Mantova, con il quale non ebbe figli.\nIl matrimonio.\nIl 15 luglio 1635 spos\u00f2 a Vienna il duca Massimiliano I, elettore di Baviera; Massimiliano I era rimasto vedovo quello stesso anno di Elisabetta di Lorena. Durante la negoziazione del contratto di matrimonio, l'imperatore afferm\u00f2 che Maria Anna non avrebbe rinunciato alla sua eredit\u00e0. Port\u00f2 in dote 250.000 fiorini ed anche le citt\u00e0 di Schloss Wasserburg, Kraiburg e Neumarkt. In caso di vedovanza avrebbe ricevuto Trausnitz a Landshut.\nCon questa unione, l'elettore bavarese non solo ottenne l'opportunit\u00e0 di avere un erede maschio (il suo primo matrimonio fu senza figli), ma anche di dimostrare la sua lealt\u00e0 al Sacro Romano Impero contro la Francia, che era pronta per una imminente guerra. \nLa coppia ebbe due figli:\nElettrice.\nIl matrimonio fu molto felice e Massimiliano si prese amorevolmente cura di sua moglie. Durante la prima gravidanza, il parto si rivel\u00f2 estremamente difficile per Maria Anna; divenne cos\u00ec debole che perse la sua capacit\u00e0 di parlare. La sua guarigione fu attribuita all'aiuto delle reliquie di San Francesco di Paola, cos\u00ec Massimiliano I fond\u00f2 a Neunburg vorm Wald un monastero a lui consacrato. \nMaria Anna era una donna molto intelligente, energica, decisa ed esperta e interessata nelle faccende politiche, al contrario della prima moglie di Massimiliano, e una volta divenuta elettrice di Baviera non port\u00f2 avanti le politiche degli Asburgo, ma spos\u00f2 totalmente la causa dei Wittelsbach, collaborando attivamente con il marito e facendo numerosi colloqui con gli uomini di governo.\nDopo la conquista della fortezza di Philipsburg da parte dei francesi nel 1644, Maria Anna esort\u00f2 il fratello Leopoldo Guglielmo, a nome di suo marito, ad avviare negoziati di pace (l'arciduca Leopoldo Guglielmo era stato comandante dell'esercito imperiale dal 1639). Poco prima della sua morte, nel 1650, Massimiliano I scrisse un documento nel quale nominava sua moglie come reggente nel caso in cui fosse morto prima della maggiore et\u00e0 del figlio.\nReggente.\nAlla morte di Massimiliano, nel 1651, assunse la reggenza per il figlio Ferdinando Maria.\nTuttavia, l'ufficio dell'Amministratore in Baviera e Sassonia affermava che, secondo la Bolla d'oro, le donne erano escluse dal governo. Consult\u00f2 una commissione di esperti e ottenne una sentenza favorevole riguardante i suoi diritti aggiunti nelle volont\u00e0 di Massimiliano I. Cos\u00ec, dopo la morte di Massimiliano I suo fratello Alberto VI, duca di Baviera, divenne legalmente reggente per Ferdinando Maria e fu confermato in quella posizione in entrambi i tribunali: imperiale ed elettorale. Maria Anna si \u00e8 assunta la piena responsabilit\u00e0 del Dipartimento di Giustizia e di altri compiti amministrativi nazionali. \nFino alla sua morte fu un membro del consiglio privato ma non aveva il diritto di voto.\nDopo la morte di suo marito, visse nel cosiddetto padiglione della vedova (Witwenstock) nella parte sud-occidentale della Residenza di Monaco.\nMorte.\nMor\u00ec il 25 settembre 1665. Fu sepolta nella Chiesa di San Michele e il suo cuore \u00e8 sepolto nella Cappella delle Grazie ad Alt\u00f6tting, in Baviera."}
{"id": "63448", "revid": "599013", "url": "https://it.wikipedia.org/wiki?curid=63448", "title": "Bruno Giacomelli", "text": "Corse nelle principali categorie automobilistiche, tra cui Formula 1, Champ Car ed Endurance. La sua carriera \u00e8 stata particolarmente legata all'Alfa Romeo, con cui gareggi\u00f2 per quattro stagioni nella massima serie, ottenendo una pole position e un terzo posto come migliori risultati.\nCarriera.\nLe serie minori.\nGiacomelli inizi\u00f2 la sua carriera di pilota nel 1968, guidando nelle motocross. Negli anni successivi svilupp\u00f2 la passione per l'automobilismo: nel 1971 si iscrisse alla scuola di pilotaggio di Henry Morrogh e l'anno seguente esord\u00ec in Formula Ford Italia al volante di una Tecno. Inattivo nel 1973, torn\u00f2 alla guida di una monoposto nel 1974 in Formula Italia, ottenendo la sua prima vittoria e conquistando il titolo di categoria nel 1975. In quegli anni per mantenersi fece diversi lavori: tipografo, disegnatore di rubinetti, operaio di macchine utensili e addetto alle riproduzioni d'arte.\nA met\u00e0 del 1976 abbandon\u00f2 il suo impiego per trasferirsi in Inghilterra e concentrarsi sulle corse. Prese quindi parte al campionato britannico di Formula 3 con la March, vincendo il trofeo ShellSport e giungendo secondo nel trofeo BP. A met\u00e0 stagione domin\u00f2 il week-end a Montecarlo, \nFerrari non mantenne la promessa, e gli offr\u00ec invece un posto in Formula 2. Giacomelli continu\u00f2 con la March (ne aveva disegnato specchietti, cruscotto e pedaliera) passando in Formula 2 per il 1977. Nel 1978 vinse i titoli italiano ed europeo, ottenendo 8 vittorie su 12 corse. Il record di 8 vittorie stagionali rimase imbattuto fino alla soppressione della categoria.\nLa Formula 1.\nIl debutto (1977-78).\nNel 1977 Giacomelli esord\u00ec in Formula 1 al Gran Premio d'Italia quando la McLaren gli mise a disposizione la terza vettura (quella guidata proprio da Villeneuve al Gran Premio di Gran Bretagna). L'anno successivo disput\u00f2 alcune altre gare, sempre con il team britannico, guidando una M26, vettura obsoleta. Sull'abitacolo, al posto del nome, port\u00f2 l'indicazione \"Jack O'Malley\", il nome con cui era stato eufonicamente ribattezzato dagli inglesi.\nA fine stagione divenne uno dei candidati ad ottenere un posto in Williams, ma fu scartato in favore di Regazzoni perch\u00e9 giudicato troppo poco esperto.\nAlfa Romeo.\nL'infortunio occorso a Vittorio Brambilla durante il Gran Premio d'Italia, port\u00f2 l'Alfa Romeo a contattare Giacomelli per offrirgli un posto in vista del rientro della casa milanese in Formula 1 previsto per il 1979. Il modello 177, progettato sulla base dei regolamenti delle stagioni precedenti, soffriva il mancato aggiornamento alle pi\u00f9 importanti novit\u00e0 tecniche, superava di circa 60\u00a0kg il peso delle pi\u00f9 moderne vetture e non era in grado di sfruttare l'effetto suolo.\nIl debutto avvenne al Gran Premio del Belgio, concluso con un ritiro mentre si trovava in tredicesima posizione. La stagione vide il pilota bresciano impegnato nello sviluppo della nuova 179, che debutt\u00f2 al Gran Premio d'Italia, guidata dal solo Giacomelli. Al rientrante Brambilla venne infatti affidata la vecchia 177 per le restanti gare, fino al termine della stagione. Nonostante il debutto del nuovo modello, Giacomelli colse tre ritiri consecutivi e termin\u00f2 il campionato senza aver conquistato punti.\nNel 1980 l'Alfa Romeo gli affianc\u00f2 Patrick Depailler. La vettura era pi\u00f9 competitiva, e Giacomelli conquist\u00f2 i primi punti mondiali nella prima gara, il Gran Premio d'Argentina. A met\u00e0 stagione, Depailler mor\u00ec in prove private a Hockenheim. Al proposito Giacomelli dichiar\u00f2:\nNel corso della stagione, la vettura evidenzi\u00f2 diversi progressi nelle prestazioni grazie al nuovo telaio e riusc\u00ec a ben adattarsi alle gomme Goodyear da 15 pollici. Giacomelli riusc\u00ec a qualificarsi in seconda fila sia a Imola sia in Canada e al Gran Premio degli Stati Uniti Giacomelli segn\u00f2 la sua prima e unica pole position in carriera. In gara rimase al comando per trentuno giri, fino a quando fu costretto al ritiro per un problema all'accensione, pi\u00f9 volte manifestatosi. L'anno fu comunque positivo e a Giacomelli l'Alfa propose un contratto biennale. \nNell'anno 1981 la vettura era pi\u00f9 affidabile ma ancora poco competitiva. La casa italiana pag\u00f2, a detta del pilota, l'abolizione delle \"minigonne\" e il ritiro della Goodyear, ma anche la scarsa capacit\u00e0 di adattarsi prontamente ai nuovi regolamenti. A Las Vegas, per\u00f2, Giacomelli agguant\u00f2 l'unico podio della sua carriera, giungendo terzo dietro a Jones e Prost.\nToleman.\nDopo un deludente 1982 Giacomelli pass\u00f2 alla Toleman, dove venne spesso battuto dal suo compagno di squadra e primo pilota (per contratto) Derek Warwick.\nNon fu un anno fortunato, proprio per la situazione di secondo pilota (l'ingaggio era stato peraltro favorito dagli sponsor italiani del team), Giacomelli non venne confermato in un team che aveva ingaggiato Ayrton Senna e cerc\u00f2 di trattenere Warwick poi passato alla Renault.\nIl passaggio alla CART e alle ruote coperte.\nSenza alternative in Formula 1, Giacomelli scelse la Formula Indy per il suo 1984. Debutt\u00f2 a Long Beach con una Theodore. Durante il rookie test a Indianapolis, gravi problemi tecnici indussero il proprietario del Team Teddy Yp a sospendere il programma americano. A fine stagione corse a Laguna Seca per il team Patrick, e il buon risultato gli fece ottenere un contratto di met\u00e0 stagione, valido unicamente per le piste stradali, per il 1985, come compagno di Emerson Fittipaldi. Il pilota italiano ottenne come miglior risultato un quinto posto, sfiorando la vittoria nell'ultima gara sul circuito di Tamiami Park a Miami. Il Team Patrick incontr\u00f2 pi\u00f9 volte durante l'anno problemi di messa a punto delle proprie monoposto che ne ostacolarono i risultati, dopo i promettenti test invernali pre campionato.\nNel 1986 corse con la Lancia nel campionato Interserie. A Spielberg rimase vittima di un incidente rilevante (venne addirittura creduto morto e i soccorritori intervennero solo perch\u00e9 Hans-Joachim Stuck li prese a pugni)&lt;ref name = \"Autosprint, n. 7/2008\"&gt;Autosprint, n. 7/2008.&lt;/ref&gt;. Appena cinque mesi dopo era di nuovo in vettura.\nTra 1986, 1987 e 1988 si altern\u00f2 tra WTCC e vetture sport, per l'Interserie ed Endurance. L'ultima vittoria venne ottenuta al Fuji nel 1988, in Endurance. Nello stesso periodo test\u00f2 l'Alfa Romeo per il campionato Cart, mentre nel 1989 ritrov\u00f2 un volante di Formula 1 diventando tester per la Leyton House.\nIl ritorno in Formula 1.\nNel 1990 Giacomelli ritorn\u00f2 ufficialmente nella massima serie al volante della Life con motore 12 cilindri a W. La scelta di correre, pur con un team debuttante e dal potenziale incerto, prevalse sull'offerta fatta dalla McLaren per un posto da tester, con l'avallo di Ayrton Senna. La vettura, per\u00f2, non era competitiva e disponeva di soli 300 cavalli contro i 700 medi della concorrenza (a Hockenheim, Senna sorpass\u00f2 Giacomelli viaggiando a 345\u00a0km/h contro i 240 massimi della Life), e per ben 12 volte Giacomelli non riusc\u00ec a prequalificarsi."}
{"id": "63451", "revid": "287204", "url": "https://it.wikipedia.org/wiki?curid=63451", "title": "Griffin", "text": ""}
{"id": "63452", "revid": "6923", "url": "https://it.wikipedia.org/wiki?curid=63452", "title": "Mario Andretti", "text": "Biografia.\nNato nel 1940 a Montona nell'allora provincia di Pola, all'epoca italiana, lasci\u00f2 l'Istria nel dopoguerra quando la famiglia, dopo l'assegnazione della regione alla Jugoslavia, fu dislocata in un campo profughi di Lucca.\nPrima di lasciare l'Italia svolse il lavoro di aiutante meccanico in una officina di Lucca. Appassionato di automobilismo assistette alle prime gare all'et\u00e0 di tredici anni e fu spettatore della Mille Miglia.\nNel 1955 ottenne, insieme alla sua famiglia, il visto di ingresso per gli Stati Uniti stabilendosi a Nazareth, in Pennsylvania, e nel 1964 divenne cittadino statunitense.\nGli esordi.\nMario e suo fratello gemello Aldo cominciano a correre nel 1958 in gare locali di \"dirt track\" alternandosi alla guida di una vettura turismo da loro elaborata, ottenendo subito risultati ottimi e, dopo un incidente quasi fatale occorso al fratello alla fine della loro stagione di debutto, Mario passa alle \"sprint cars\" e poi alle \"midget\" (categorie che gareggiano su corti ovali sterrati) e poi nel 1963 di nuovo alle \"sprint cars\" nelle gare organizzate dall'USAC. Sotto le insegne di quest'ente organizzatore, gestore dell\"USAC National Championship\" - categoria di punta delle monoposto americane che, nata dall'AAA e decaduta nella prima fase di vita della CART (1979-1995), si rivitalizz\u00f2 riproponendosi sotto mutata nomenclatura, IRL (Indy Racing League) nel 1996 - comincia a crearsi una solida reputazione.\nIn queste gare per monoposto (disputate su vari ovali e su qualche tracciato stradale) ottenne la prima vittoria nel 1965, conquistando quell'anno anche il titolo e riconfermandosi nel 1966. Come molti piloti attivi negli stessi anni si cimenta contemporaneamente in diverse categorie: alla fine del 1965 debutta con le vetture sport, con cui disputer\u00e0 per lunghi anni gare selezionate del campionato CanAm e del Mondiale Marche, conquistando per ben tre volte la 12 Ore di Sebring (assoluta nel 1967 e nel 1970, vittoria di classe nel 1969) e salendo pi\u00f9 di una volta sul podio della 24 Ore di Le Mans, cui partecipa per la prima volta nel 1966 al volante di una Ford GT40, mentre nel 1967 partecipa al campionato NASCAR, vincendo poi in questa categoria la 500 miglia di Daytona.\nGli anni in Formula 1.\nL'anno seguente fece il suo esordio in Formula 1 con la Lotus. Iscritto, non partecip\u00f2 al Gran Premio d'Italia, conquist\u00f2 la pole position nella sua prima apparizione al Gran Premio degli Stati Uniti. Anche nel 1969 corse con la Lotus, per tre Gran Premi, senza riuscire mai a vedere la bandiera a scacchi. Nella stessa stagione affront\u00f2 anche il campionato USAC, che vinse, aggiudicandosi anche la 500 Miglia di Indianapolis.\nNel 1970 pass\u00f2 alla March con cui corse 5 Gran Premi e conquist\u00f2 il suo primo podio (terzo) nel Gran Premio di Spagna. La Ferrari lo ingaggi\u00f2 per la stagione 1971. Andretti ottenne subito la vittoria nel Gran Premio d'apertura in Sudafrica, condita con il giro pi\u00f9 veloce. Anche nella stagione successiva il pilota italoamericano corse per il cavallino alcuni gran premi di Formula 1, ottenendo in aggiunta 4 vittorie in gare riservate per vetture sport.\nDopo un anno di assenza dalla Formula 1 durante il quale corse assiduamente in America, Andretti vi torn\u00f2 nel 1974 con una scuderia statunitense, la Parnelli. Con questa scuderia nel 1975 conquist\u00f2 punti in Svezia (quarto) e Francia (quinto), nonch\u00e9 il giro pi\u00f9 veloce in Spagna.\nDopo un gran premio con la Lotus (Brasile) e due con la Parnelli (Sudafrica, in cui conclude sesto, e Stati Uniti-Ovest), Andretti nel 1976 concluse la stagione con la scuderia di Colin Chapman. Ottenne una vittoria nell'ultima gara (Gran Premio del Giappone), interrompendo un digiuno per la casa inglese che durava da 31 gare; una \"pole position\" (sempre in Giappone) e due podi (Gran Premio del Canada e Gran Premio d'Olanda).\nNel 1977 la Lotus lanci\u00f2 il modello 78, la prima vettura da Gran Premio che sfruttava l'effetto suolo. Andretti conquist\u00f2 4 vittorie, 7 \"pole\", 4 giri veloci e chiuse terzo nel campionato mondiale.\nCon il modello 79 la Lotus divent\u00f2 imbattibile l'anno seguente, che incoron\u00f2 Andretti campione del mondo. Le 6 vittorie, i 3 giri pi\u00f9 veloci e le 8 \"pole position\" dimostrano la superiorit\u00e0 del pilota italoamericano (agevolata anche dagli ordini di scuderia che imposero al suo compagno Ronnie Peterson di non attaccarlo) e della Lotus. La vittoria fu amara in quanto coincise con il Gran Premio d'Italia a seguito del quale proprio il compagno Peterson mor\u00ec per i postumi di un incidente al via della gara. \nLe due rimanenti stagioni con la Lotus furono deludenti. Nel 1979 Andretti lott\u00f2 per il titolo solo nelle prime gare, conquistando l'unico podio in Spagna.\nNel 1980 addirittura conquist\u00f2 un solo punto all'ultima gara (Gran Premio degli Stati Uniti-Est).\nPass\u00f2 all'Alfa Romeo l'anno seguente, conquistando un quarto posto nella gara d'esordio (Gran Premio degli Stati Uniti-Ovest). \nChiuse la sua carriera in Formula 1 nel 1982, correndo un Gran Premio per la Williams a Long Beach e gli ultimi due per la Ferrari, orfana di Didier Pironi, che comandava la classifica piloti, ma si era infortunato gravemente, fratturandosi entrambe le gambe, durante le prove del Gran Premio di Germania. Il ritorno fu positivo, anch\u00e8 perch\u00e8 la Ferrari era molto competitiva e proprio Pironi fino a quel momento era in testa alla classifica piloti. Andretti conquist\u00f2 la \"pole position\" a Monza, chiudendo terzo e contribuendo alla vittoria del titolo costruttori della scuderia italiana. Chiuse la sua carriera in Formula 1 a Las Vegas con un ritiro.\nIn occasione del Gran Premio degli Stati Uniti-Est 1984, fu aggiunto dalla scuderia Renault come riserva, in qualit\u00e0 di potenziale sostituto di Patrick Tambay, il quale si era infortunato a seguito di un incidente a Monaco.\nIn carriera nella Formula 1 ha vinto in tutto 12 Gran Premi validi per il campionato del mondo, ha conquistato 180 punti e ha condotto in testa per 799 giri (3.577\u00a0km).\nDopo la Formula 1.\nAbbandonata la Formula 1, continu\u00f2 per molti anni nelle altre due massime serie a ruote scoperte, contando che il titolo USAC pur sempre continuava ad essere assegnato fino al 1995, computando la sola gara della 500 Miglia di Indianapolis. Vinse con la scuderia Newman-Haas il titolo CART nel 1984. Dal 1983 al 1994 corse esclusivamente con la scuderia fondata dall'attore Paul Newman e da Carl Haas (che sar\u00e0 coinvolto nel 1985 nel progetto 'Lola Beatrice' F1). Annuncia il suo ritiro dalle corse in monoposto alla fine del 1994, dichiarando per\u00f2 la sua intenzione di correre ancora alla 24 Ore di Le Mans, cosa che far\u00e0 in alcuni degli anni successivi, fino al 2000, sua ultima partecipazione. Nella stessa stagione disputa anche una gara al volante di una Porsche GT.\nSi dedica quindi alla co-gestione del team di propriet\u00e0 del figlio Michael. Proprio con una monoposto di questo team torna in pista nel 2003, a 63 anni, per una sessione di prove private sul circuito di Indianapolis, con l'intento non dichiarato di qualificare la vettura e forse di prendere parte alla successiva 500 Miglia. Ma quello che avrebbe potuto essere un clamoroso e storico ritorno si conclude con un drammatico incidente durante quello stesso test, dal quale fortunatamente il pilota esce illeso.\nMa neppure questa volta Mario Andretti conclude definitivamente la propria carriera. Lo si vedr\u00e0 spesso pilotare delle particolari auto biposto derivate dalle monoposto Indy, con l'abitacolo allungato posteriormente e con l'aggiunta di un sedile per il passeggero, create per far provare il brivido della velocit\u00e0 a giornalisti e appassionati. In seguito circoler\u00e0 anche la voce di una sua probabile partecipazione alla 24 Ore di Daytona, ma il progetto non si concretizzer\u00e0 per mancanza di sponsor.\nAlla fine del 2012, a quasi 73 anni, compie alcuni giri di pista sul circuito di Austin, prima del Gran Premio di Formula 1, al volante della vecchia Lotus 78 con la quale si laure\u00f2 campione del mondo 34 anni prima.\nDal 2005 ebbe l'onore di essere inserito nell'Automotive Hall of Fame che raggruppa le pi\u00f9 importanti personalit\u00e0 distintesi in campo automobilistico. Nel 2006 \u00e8 stato nominato commendatore della Repubblica Italiana. Nel 2007 \u00e8 stato nominato sindaco del Libero Comune di Montona in Esilio.\nNella sua lunga e prestigiosa carriera ha corso 897 gare, vincendone 111 e conquistando 109 pole position.\nProduzione di vini.\nDopo il ritiro dalle competizioni ha fondato nel 1996 a Napa la \"Andretti Winery\", 42 acri dedicati alla produzione di vini che portano il suo nome.\nFamiglia.\n\u00c8 capostipite di una vera e propria dinastia di piloti. Il figlio Michael \u00e8 stato un campione CART (mentre la sua unica stagione in F1 - 1993 in McLaren - \u00e8 stata molto negativa) cos\u00ec come sono stati o sono tuttora piloti professionisti l'altro figlio Jeff, il nipote John (figlio del gemello Aldo) e il figlio di Michael, Marco, che nell'inverno 2006 svolse dei test di Formula 1 con una Honda e nello stesso anno debutt\u00f2 in IndyCar.\nOnorificenze.\nNel 2015 gli \u00e8 stato conferito presso la Camera dei Deputati il Premio America della Fondazione Italia USA.\nNel 2016 ha ottenuto la cittadinanza onoraria della Citt\u00e0 di Lucca, citt\u00e0 nella quale ha iniziato a coltivare la sua passione per le automobili."}
{"id": "63453", "revid": "15756", "url": "https://it.wikipedia.org/wiki?curid=63453", "title": "Viva Maria", "text": "Quella del \u00abViva Maria\u00bb fu una delle insorgenze antinapoleoniche scoppiate in Italia fra il 1799 e il 1800. Ebbe come suo teatro principale la citt\u00e0 di Arezzo e la Toscana, ma si diffuse anche nei territori limitrofi dello Stato Pontificio.\nInvasione dell'Italia.\nNel 1796 l'esercito francese intraprese una campagna militare per la conquista dell'Italia, inizialmente intesa come diversivo per impedire una concentrazione di forze nemiche tedesche lungo il Reno. I reparti e i comandanti francesi ritenuti pi\u00f9 esperti si dedicarono, dunque, a questo fronte Nord mentre in Italia venne inviato a dirigere le operazioni un giovane generale di 27 anni, Napoleone Bonaparte.\nNel 1799 l'esercito francese aveva occupato tutti gli stati italiani, escluso il Granducato di Toscana che aveva dichiarato la sua neutralit\u00e0 e aveva anche cercato di comprarsi l'immunit\u00e0 pagando, in pi\u00f9 riprese, la : uno degli scopi della campagna d'Italia era quello di procurarsi fondi come aveva espressamente ordinato il Direttorio.\nInvasione del Granducato di Toscana.\nIl 23 marzo 1799 il Granducato pag\u00f2 l'ultima rata della somma pattuita per la sua immunit\u00e0. Il giorno successivo i francesi aprirono le ostilit\u00e0 e iniziarono l'invasione. Il granduca Ferdinando III di Toscana si rifugi\u00f2 a Vienna. Sabato 6 aprile 1799 i francesi, comandati dal capitano Lavergne entrarono nella citt\u00e0 di Arezzo, che in quell'epoca contava circa 8.000 abitanti. Il giorno dopo, domenica, fu eretto nella Piazza Grande l'albero della libert\u00e0 (simbolo della rivoluzione francese composto da un alto palo di legno sormontato da un berretto frigio).\nInizio dell'insurrezione e liberazione di Arezzo.\nAd aprile erano gi\u00e0 insorti i paesi di Terranuova Bracciolini, Loro, San Giovanni Valdarno, Montevarchi, Figline Valdarno, Dicomano, Bibbiena e tutta la zona di Valdarno, il Casentino e quindi Borgo San Lorenzo; poi la Val di Nievole, la Val di Chiana, Volterra, Signa, la Versilia, Lucca, ed altri.\nAll'inizio di maggio si diffusero ad Arezzo voci incontrollate che davano per imminente l'arrivo di un esercito liberatore Austriaco o Russo. La notte fra il 5 e il 6 maggio 1799 si mobilitarono le campagne circostanti Arezzo al grido di \u201cViva Maria\u201d. La mattina del 6 maggio insorse la citt\u00e0: l'albero della libert\u00e0 fu dato alle fiamme. La guarnigione francese era poco numerosa e fu messa rapidamente in fuga. Anche le quattro vallate della provincia si liberarono dai francesi. In citt\u00e0 si formarono due deputazioni, una militare e l'altra civile. Quest'ultima fu denominata \u201cDeputazione Suprema\u201d e fu composta da Tommaso Guazzasi, da don Benedetto Mancinotti, da Luigi Lorenzo Romanelli, da Francesco Fabbroni, da Niccol\u00f2 Brillandi e da Carlo Albergotti. Il comando militare aretino fu affidato a Angelo Guillichini, Giovan Battista Albergotti, Giovanni Brozzi, i quali riunirono un primo nucleo di un esercito. Fu dichiarata la fedelt\u00e0 al legittimo regnante, il Granduca Ferdinando III.\nPossibili cause dell'insurrezione.\nCause religiose e culturali.\nL'ultima fase della Rivoluzione francese aveva esaltato un ideale giacobino che i francesi portavano con s\u00e9 in Italia e trovava diversi tipi di accoglienza, dall'entusiasmo alla freddezza alla contrariet\u00e0. Non giovava certo alla pacificazione degli animi il feroce atteggiamento anti-cattolico dell'esercito francese: si pensi a Papa Pio VI prigioniero in Francia. Inoltre, nel 1796 era cominciata ad Arezzo una particolare devozione ad un'immagine di terracotta invetriata della Madonna (la gi\u00e0 citata Madonna del Conforto) alla quale i credenti attribuivano un miracolo avvenuto il 15 febbraio di quell'anno: si trattava di un cambiamento di colore o, comunque, di un sensibile splendore che aveva rassicurato gli aretini atterriti da alcune scosse di terremoto avvertite pi\u00f9 volte in citt\u00e0.\nA questa immagine si tributavano preghiere, processioni e altre funzioni religiose. La devozione continu\u00f2 ininterrotta anche successivamente all'occupazione francese, esacerbando la consapevolezza della distanza fra le rispettive sensibilit\u00e0. Si determin\u00f2 infatti un rifiuto di quelle idee rivoluzionario-illuministiche che erano il substrato ideologico della Campagna napoleonica, sentito da molti come sovvertitore di un ordine sociale che affondava le proprie radici nell'Ancien R\u00e9gime. L'occupazione napoleonica costitu\u00ec una \"rottura storica\": un popolo, quello francese, cercava di imporre con la forza militare gli ideali illuministico-democratici ad un'altra popolazione di cui una parte rilevante era ancorata alla tradizione cattolico-legittimista.\nCause economiche.\nL'occupazione francese aveva fra i suoi scopi quello di procurarsi fondi per la madrepatria in guerra e quindi, per essere pi\u00f9 efficace in questa attivit\u00e0, doveva anche autofinanziarsi, procurarsi vettovaglie e munizioni. Le popolazioni, soprattutto nelle campagne, erano senza dubbio vessate.\nEra uso comune dell'armata Francese esigere il pagamento di una sorta di riscatto alle citt\u00e0 occupate al fine di scongiurarne il saccheggio da parte delle proprie truppe (che sovente per\u00f2 veniva ugualmente perpetrato).\nCause politiche.\nIl Granducato di Toscana era fra gli stati pi\u00f9 civili d'Europa: il codice leopoldino a quell'epoca aveva gi\u00e0 abolito la pena di morte. Inoltre i granduchi Pietro Leopoldo, prima, e Ferdinando III, poi, avevano condotto una politica che favoriva un razionale sfruttamento della campagna che aveva apportato notevoli benefici, soprattutto ad Arezzo: opere pubbliche di bonifica (si pensi alla Val di Chiana), razionalizzazione dell'agricoltura: si pensi alla costruzione delle \u201cleopoldine\u201d, le tipiche case coloniche toscane. Esisteva dunque un ideale di fedelt\u00e0 al legittimo regnante non soltanto di facciata ma radicato nella popolazione.\nAltre concause.\nAlcuni hanno trovato sospetto il fatto che un'insorgenza popolare preparata in cos\u00ec poco tempo come quella aretina fosse cos\u00ec ben organizzata e hanno ipotizzato che strutture rivoluzionare esistessero fin dal 1795. In quell'anno vi fu infatti una crisi economica che provoc\u00f2 l'innalzamento del prezzo del grano e, quindi, malcontento popolare. La protesta, che anche allora era avvenuta ad Arezzo, era anche dovuta ad alcuni aspetti della riforma leopoldina, . Ferdinando, successore di Pietro Leopoldo, aveva apportato modifiche migliorative alla riforma, il prezzo del grano era calato, e la protesta era rientrata. Tuttavia le strutture logistiche o anche, semplicemente, la rete di rapporti personali potrebbero essere state sfruttate come base per la conduzione della successiva insorgenza. Inoltre \u00e8 stato ipotizzato il sostegno occulto delle potenze europee anti francesi. Sicuramente Austria e Inghilterra sostennero l'insurrezione ma non \u00e8 provato che siano state le artefici del suo scatenarsi.\nLa prima reazione francese.\nL'esercito francese, in ritirata verso la Pianura Padana, non pot\u00e9 intervenire direttamente, ma da Firenze fu dato ordine alla Legione polacca, in quel momento attestata a Perugia, di riportare all'obbedienza Cortona ed Arezzo. La Legione Polacca, forte di 4.000 fanti e 400 cavalieri, era comandata dal generale polacco Jan Henryk D\u0105browski, eroe nazionale della Polonia. I polacchi si erano alleati ai francesi perch\u00e9 speravano di poter riottenere la loro patria, che era stata spartita tra Russia, Prussia e Austria. Questa colonna procedette da sud verso Arezzo. La prima citt\u00e0 insorta che si trov\u00f2 ad affrontare fu Cortona che oppose una fiera resistenza. Dabrowski, considerato che era sprovvisto di artiglieria, decise di proseguire verso Arezzo. Gli aretini avevano organizzato la difesa schierando a poche miglia dalla citt\u00e0 centinaia di popolani armati. Tutta era stata fiancheggiata da cecchini che colpirono in continuazione la colonna polacca. Il 14 maggio 1799 in localit\u00e0 Il Ghetto, fra Vitiano e Rigutino (una localit\u00e0 a circa 12 chilometri a sud di Arezzo), infuriarono i combattimenti che portarono all'uccisione del vice di Dabrowski, il colonnello Joz\u00e9f Chamand, ed alla successiva rappresaglia polacca che vide massacrare 14 civili fra i 70 ed i 90 anni. Si tratta di quella che \u00e8 ricordata come la battaglia di Rigutino, che termin\u00f2 con il ripiegamento dei polacchi verso San Giuliano e quindi verso i territori ancora occupati dai francesi, evitando Arezzo.\nGli aretini, vedendo quella che a loro sembr\u00f2 una fuga di pi\u00f9 di 4.000 veterani, incominciarono a credere di essere invincibili perch\u00e9 protetti dalla loro Patrona, la Madonna del Conforto. Da quel momento presero coraggio ed iniziarono a liberare tutti i paesi e le citt\u00e0 vicine, spingendosi successivamente in direzione delle Marche, dell'Umbria e del Lazio, conseguendo numerosi successi: il 13 luglio cadde la fortezza di San Leo; il 3 agosto capitol\u00f2 Perugia.\nLiberazione della Toscana.\nLa notizia della vittoria sui polacchi si diffuse in tutta la Toscana. Un gran numero di volontari si arruol\u00f2 nell'esercito aretino che arriv\u00f2 a contare 50.000 effettivi. Questo esercito, che prese il nome di \"Armata Aretina\", cominci\u00f2 ad attaccare i francesi presenti nel territorio del Granducato. Ebbe generalmente il sostegno popolare, ed anche in localit\u00e0 come Foiano, dove l'ideale giacobino era pi\u00f9 radicato, il popolo si schier\u00f2 in massa con i Viva Maria. Arezzo divenne temporaneamente capitale di un piccolo stato. Per finanziarsi impose una sua fiscalit\u00e0, s'impossess\u00f2 del materiale dell'esercito francese, ebbe sicuramente sostegni economici dagli inglesi. Inglese fu anche uno dei capi dell'Armata Aretina che si inser\u00ec in questa fase: Lord William Frederic Wyndham, allievo di Nelson. Anche gli austriaci e i russi parteciparono in questo frangente: inviarono a comandare l'esercito Karl Schneider von Arno. L'esercito cambi\u00f2 nome: diviene \"Austro-Aretino\" e poi \"Austro-Russo-Aretino\". Una figura carismatica sorse nel Valdarno: Sandrina, la cosiddetta \"Pulzella del Valdarno\". Si trattava di Alessandra Cini nei Mari, montevarchina, che prese l'incarico di Aiutante Maggiore della Divisione del Valdarno. Il marito Lorenzo Mari divenne consigliere militare della Suprema Deputazione.\nVi furono gravi episodi di antisemitismo in questa fase: a Monte San Savino gli ebrei furono maltrattati e pi\u00f9 volte perquisiti dagli abitanti - specialmente da quelli provenienti dal contado. La Deputazione locale s'impegn\u00f2 per difenderli, ma incontr\u00f2 la disapprovazione generale. Per sottrarli a ritorsioni a ben pi\u00f9 violente, il governo cittadino deciser di esiliarli. L'episodio pi\u00f9 grave avvenne a Siena. Nel corso dell'ingresso degli insorgenti in citt\u00e0 per scacciare i francesi, la folla senese entr\u00f2 nel ghetto e lo saccheggi\u00f2. Tredici ebrei furono uccisi brutalmente. Tre dei tredici cadaveri furono poi bruciati nel Campo, insieme all'albero della libert\u00e0. Solo l'intervento degli ufficiali aretini, che cacciarono coloro che erano penetrati nel Ghetto e misero sentinelle davanti a tutti gli accessi, riusc\u00ec a far terminare le violenze antiebraiche.\nAnche Pitigliano fu sede di sussulti antiebraici ad opera del movimento antinapoleonico, con una vittima nel 1799. Viene ricordato dalle cronache che \u00abla popolazione \u2013 sembra capeggiata da alcuni religiosi cattolici \u2013 fa giustizia sommaria di una banda di soldati del \u201cViva Maria\u201d, che aveva l'intendimento di attuare una scorreria nel ghetto\u00bb, impedendo cos\u00ec ritorsioni e soprusi.\nIl 4 luglio i francesi lasciarono Firenze, assediata dalle truppe aretine. Gli aretini entrarono in citt\u00e0 sfilando in parata il 7 luglio, dopo aver atteso il permesso delle autorit\u00e0 cittadine. Fra il 16 e il 17 luglio, con l'ingresso dell'esercito a Livorno e a Portoferraio, si complet\u00f2 l'opera di liberazione del Granducato.\nIl 5 settembre le legittime autorit\u00e0decretarono lo scioglimento dell\u2019\"Armata Austro-Russo-Aretina\" e il 15 settembre anche della Suprema Deputazione. I decreti furono rispettati disciplinatamente.\nIl 10 febbraio 1800 il Granduca nomin\u00f2 Arezzo nuova provincia, come riconoscimento alla fedelt\u00e0 e al coraggio dimostrati.\nIl ritorno dei Francesi.\nIl 14 giugno 1800 Napoleone, quando sembrava ormai battuto, vinse la battaglia di Marengo contro gli austriaci e riprese in pugno la situazione. Da quel momento l'Italia fu sua fino al 1814. Il Granduca aveva nominato capo della difesa del Granducato il generale Annibale Sommariva. Questi, probabilmente dopo aver giudicato impossibile l'impresa, fugg\u00ec prima da Firenze e poi da Arezzo, che fu lasciata a se stessa.\nIl 18 ottobre 1800 un reparto di 5000 soldati comandati dal generale Monnier si present\u00f2 alle porte di Arezzo che oppose una resistenza disperata. Il 19 ottobre, mentre una delegazione aretina trattava la resa, Monnier fece attaccare all'improvviso la Porta San Lorentino e riusc\u00ec ad entrare.\nArezzo sub\u00ec una dura rappresaglia. Fu saccheggiata per 4 giorni; l'esercito francese si abbandon\u00f2 ad ogni sorta di eccesso e circa 40 cittadini furono uccisi.\nDi conseguenza vi fu anche una gravissima crisi economica dalla quale la citt\u00e0 si riprese veramente solo dopo moltissimi anni.\nLa sconfitta di Napoleone nel 1814 (Battaglia di Lipsia) e il ritorno del Granduca Ferdinando III furono perci\u00f2 salutati con enorme sollievo da parte della popolazione aretina.\nI giudizi degli storici.\nAlcuni storici danno un giudizio estremamente negativo dell'insorgenza mettendone in evidenza il carattere \"reazionario\" rispetto alla Rivoluzione francese, i cui valori di progresso civile erano portati in Italia dall'esercito di Napoleone. I giacobini avevano l'appoggio degli intellettuali e l'opposizione di un clero contro-rivoluzionario.\nSi sottolinea il fanatismo religioso, sia nell'aspetto caricaturale, come ad esempio nella figura di Fra' Bortolo, un religioso zoccolante che precedeva l'armata aretina con un'enorme croce di sughero, sia nell'aspetto politico: si suppone una predicazione del clero che tendeva a plagiare e sobillare il popolo. Si pone un forte accento negli episodi di violenza incontrollata, soprattutto nei casi di antisemitismo: ad esempio, sui \"fatti di Siena\" i resoconti tendono a fornire una versione pi\u00f9 cruda, sottolineando che i tredici ebrei furono bruciati vivi, quasi in una tragica rievocazione dei roghi dell'Inquisizione.\nQuesta impostazione \u00e8 dovuta ad una storiografia prevalentemente cattolica.\nGli ideali della Rivoluzione Francese nel 1799, ormai, erano gi\u00e0 stati traditi dai francesi stessi (si pensi al Terrore e alle Guerre di Vandea) e la campagna d'Italia aveva forti connotazioni di rapina. Inoltre la difesa della fede religiosa era contro un pericolo reale e non immaginario in quanto l'esercito francese, giacobino, metteva davvero in pericolo la libert\u00e0 della Chiesa come istituzione e la libert\u00e0 religiosa dei singoli. Nessuno giustifica l'antisemitismo ma si nega l'esistenza di una matrice pregiudizialmente antisemita: sui \"fatti di Siena\", ad esempio, si sottolinea che furono dovuti a un moto popolare incontrollato, che i tredici ebrei non furono bruciati vivi, che si cercarono i colpevoli e si tennero i processi. Si tratt\u00f2 quindi di un antisemitismo pratico a cui si cerc\u00f2 di porre un argine da parte delle autorit\u00e0, dovuto spesso al considerare gli ebrei come collaborazionisti. La predicazione del clero sicuramente vi fu ma non pianificata e coerente. Ad Arezzo, tra l'altro, la sede vescovile era vacante: il vescovo Niccol\u00f2 Marcacci era morto il 1\u00ba gennaio 1799 e la Diocesi era retta dal vicario Bernardino Cellesi che invit\u00f2 pi\u00f9 volte i parroci a predicare il viver quieto. Napoleone, inoltre, fu avversato in tutte le nazioni invase: non solo in Italia ma anche in Spagna e Russia avvennero insorgenze antinapoleoniche, per dire che la difesa di una patria da un'occupazione abusiva \u00e8 normalmente un dovere dei cittadini."}
{"id": "63457", "revid": "122066161", "url": "https://it.wikipedia.org/wiki?curid=63457", "title": "Aguri Suzuki", "text": "Ha partecipato a 88 Gran Premi debuttando il 30 ottobre 1988 nel gran premio del Giappone, ottenendo un podio (primo pilota giapponese a ottenere tale risultato) e un totale di 8 punti iridati.\nCarriera.\nGli inizi.\nHa iniziato la sua carriera correndo sui kart nel 1972, ad appena 12 anni. Ne vinse il campionato giapponese nel 1978 e nel 1979 debutt\u00f2 nella Formula 3 giapponese.\nContinuando a gareggiare nel go-kart, divenne nuovamente campione nel 1981 e nel 1983 arriv\u00f2 secondo negli \"All-Japan F3 Series\", guidando una Hayashi-Toyota.\nNel 1985 e nel 1986 partecip\u00f2 ad alcune gare del campionato giapponese di Formula 2, inoltre nel 1986, 1987 e 1988 prese parte alla 24 ore di Le Mans con la Nissan gr. C ufficiale. Nel 1987 partecip\u00f2 al campionato di Formula 3000 giapponese con il team Footwork, vincendo due gare a Suzuka e giungendo secondo in classifica, e l'anno dopo, 1988, guidando una March-Yamaha sempre del team Footwork, vinse il titolo con tre vittorie (Fuji, Nishi-Nippon e Suzuka) e tre secondi posti.\nFormula 1.\nSempre nel 1988 fece il suo debutto in Formula 1 nel gran premio del Giappone a Suzuka con una Larrousse sostituendo Dalmas e concludendo 16\u00ba, inoltre partecip\u00f3 a tre gare del campionato di Formula 3000 in Europa con il team Footwork.\nNel 1989 firm\u00f2 per la Zakspeed-Yamaha ma fu un fallimento: a causa del motore poco potente non super\u00f2 in nessun gran premio le pre-qualifiche. Nel 1990 pass\u00f2 alla Larrousse conquistando due sesti posti in Gran Bretagna ed in Spagna e finendo 3\u00ba a Suzuka, diventando il primo pilota giapponese a salire sul podio in formula 1. Rimase sempre alla Larrousse nel 1991 ma fu una brutta annata in quanto, tranne il 6\u00ba posto nella prima gara, nel resto del campionato non si qualific\u00f2 in quattro gare e si ritir\u00f2 nelle restanti. Pass\u00f2 quindi alla Footwork-Arrows nel 1992 e nel 1993 sfiorando la zona punti in Spagna nel 1992 ed in Australia nel 1993 dove ottenne due settimi posti. L'anno seguente gareggi\u00f2 per una sola gara, il gran premio del Pacifico, con la Jordan, ma si ritir\u00f2 per problemi allo sterzo, e nel 1995 ritorn\u00f2 alle corse alternandosi alla guida della seconda Ligier con Martin Brundle e ritornando in zona punti in Germania dove giunse sesto. Alla fine della stagione un incidente durante le qualifiche del sabato del gran premio del Giappone gli provoc\u00f2 danni alla nuca impedendogli di prendere parte alla gara ed in seguito decise di ritirarsi dalla massima serie iridata.\nTeam manager.\nSuccessivamente ha creato un proprio team in Giappone per correre in Formula Nippon e nel 2003 \u00e8 entrato a far parte della Indy Racing League in America con un team realizzato insieme ad Adri\u00e1n Fern\u00e1ndez, il \"Super Aguri Fernandez Racing\".\nNella stagione 2006 la squadra ha esordito in Formula 1 con il nome di Super Aguri F1 e il supporto tecnologico della Honda, tanto da essere considerato lo junior team del costruttore giapponese. L'anno migliore fu il 2007 con un ottavo posto in Spagna ed un sesto in Canada (miglior risultato del team in F1) ad opera di Takuma Sato. Purtroppo dopo quattro gare della stagione 2008 il team \u00e8 stato costretto a chiudere per problemi economici.\nDal 2014 al 2016 \u00e8 presente nel campionato di Formula E con un proprio team chiamato Amlin Aguri."}
{"id": "63458", "revid": "599013", "url": "https://it.wikipedia.org/wiki?curid=63458", "title": "Alan Brown (pilota automobilistico)", "text": "Cofondatore con il connazionale Eric Brandon della Ecurie Richmond, ha partecipato a nove GP di Formula 1 tra il 1952 ed il 1954, tutti a bordo di Cooper motorizzate Bristol. \nNel 1954, iscritto al Gran Premio di Gran Bretagna, sempre a bordo di una Cooper Bristol, non prende il via alla gara: le partenze sono quindi otto. Oltre che per la Ecurie Richmond, Brown ha corso per RJ Chase (2 GP, tra cui quello di Gran Bretagna del 1954 di cui si \u00e8 detto) e l'Equipe Anglaise (3 GP).\nIn totale Brown ha percorso 457 giri, cogliendo quale migliore piazzamento un quinto posto nel gran premio di esordio, sul Circuito di Bremgarten (Gran Premio di Svizzera); ha inoltre collezionato 4 piazzamenti fuori punti: nel gp di Gran Bretagna del 1952 risulta non classificato. La migliore prestazione in prova \u00e8 il 9\u00ba posto al Gran Premio del Belgio nel 1952 (posto medio in griglia: 19\u00ba)."}
{"id": "63459", "revid": "1997909", "url": "https://it.wikipedia.org/wiki?curid=63459", "title": "Alan Jones (pilota automobilistico)", "text": "Biografia.\nNel 1963 vince il campionato kart australiano e nel 1967 decide di spostarsi in Europa. Qui corre per la Formula 3. Nel 1973 arriva secondo al Campionato John Player. Nel 1975 debutta in Formula 1 con la Hesketh per passare alla Lola e poi alla Hill.\nL'anno seguente corre per la Surtees. Nel 1977 si unisce alla squadra Shadow e vince il suo primo gran premio in Austria. Nel 1978 giunge alla Williams ottenendo l'11\u00ba posto mondiale, l'anno seguente vince 4 gran premi ed arriva 3\u00ba nella classifica finale.\nNel 1980 diventa Campione del Mondo con 5 vittorie. Non and\u00f2 cos\u00ec bene nell'anno seguente con soli 2 gran premi vinti, anche se lott\u00f2 per il titolo e termin\u00f2 al terzo posto, a 4 punti dal vincitore. Nel 1982 si ritir\u00f2 dalla Formula 1, e torn\u00f2 in Australia per correre in campionati minori.\nTorn\u00f2 nel 1983 per il solo gran premio di Long Beach con la Arrows ma nel 1985 si accas\u00f2 con la squadra Haas con cui corse poi tutto l'anno seguente. Alla fine della stagione si ritir\u00f2 definitivamente dalla F 1. In Australia negli anni novanta continu\u00f2 a correre nel campionato turismo.Nel 1987 la Williams, cerc\u00f2 di mettere una terza vettura per Jones per disputare il Gran Premio di Gran Bretagna ma alla fine non se ne fece nulla.\nAd Adelaide, Jones era previsto come sostituto di Nigel Mansell ma a causa del suo contratto con il team Endurance Toyota Minolta, si opt\u00f2 per Riccardo Patrese."}
{"id": "63461", "revid": "599013", "url": "https://it.wikipedia.org/wiki?curid=63461", "title": "Alan Rees", "text": "Dopo aver corso 3 Gran Premi di Formula 1 (utilizzando per\u00f2 vetture di Formula 2), partecip\u00f2 alla fondazione della March prima di lavorare per la Shadow e successivamente fondare la Arrows, che avrebbe ceduto nel 1996."}
{"id": "63462", "revid": "125307911", "url": "https://it.wikipedia.org/wiki?curid=63462", "title": "Alan Stacey", "text": "Carriera.\nNato a Broomfield, presso Chelmsford (Regno Unito) da una famiglia di allevatori, si era presto messo in luce ed era riuscito ad arrivare a correre per la Lotus, nonostante avesse una protesi alla parte inferiore della gamba sinistra, cosa che lo obbligava a usare, per azionare la frizione, un comando di tipo motociclistico.\nMor\u00ec durante il Gran Premio del Belgio 1960, in una delle pi\u00f9 tragiche edizioni di un GP che si ricordi: in quella stessa corsa perse la vita anche Chris Bristow e chiuse la carriera un'altra promessa dell'automobilismo britannico, Mike Taylor, mentre nelle prove il grande Stirling Moss si era fratturato entrambe le gambe.\nL'incidente di Alan Stacey avvenne a Masta, su un rettilineo velocissimo: la sua macchina usc\u00ec di strada a causa di un cedimento meccanico, ribaltandosi diverse volte. Il pilota, sbalzato fuori dall'abitacolo, mor\u00ec sul colpo.\nStacey \u00e8 stato sepolto nel cimitero di \"St Mary the Virgin Churchyard\" di Broomfield, nell'Essex."}
{"id": "63463", "revid": "31269", "url": "https://it.wikipedia.org/wiki?curid=63463", "title": "Alessandro Nannini", "text": "\u00c8 fratello minore della cantante Gianna Nannini e figlio dell'imprenditore Danilo Nannini, nonch\u00e9 zio del pilota di Formula 2 Matteo Nannini.\nCarriera.\nGli inizi.\nDopo aver debuttato nei rally nel 1978 Nannini pass\u00f2 alla Formula Fiat Abarth in cui vinse l'edizione 1981. Nel 1982 si dedic\u00f2 al campionato europeo di Formula 2, ingaggiato dalla Minardi.\nFormula 1.\nL'esordio in Minardi (1986-1987).\nNannini port\u00f2 in pista per la prima volta la Minardi sul circuito di Misano nell'ottobre del 1984 in vista del debutto della casa faentina in Formula 1 nel , occupandosi di svolgere i test invernali. Il pilota senese avrebbe dovuto debuttare nella massima serie insieme alla Minardi, ma gli venne negata la superlicenza.\nIl suo debutto in Formula 1 avvenne quindi l'anno successivo, sempre con la Minardi, squadra con la quale gareggi\u00f2 anche nella stagione successiva: tanti i ritiri, causa la scarsa affidabilit\u00e0 del mezzo, e quasi nulli i risultati. Ci\u00f2 nonostante, riusc\u00ec a mettersi in luce per grinta e velocit\u00e0, segnalandosi come uno dei giovani pi\u00f9 promettenti della sua epoca.\nGli anni in Benetton (1988-1990).\nQuesto gli valse l'interessamento della Benetton, che lo mise sotto contratto per la stagione 1988. Il team era abbastanza competitivo, cos\u00ec Nannini pot\u00e9 ottenere i primi punti iridati e i primi podi: al Gran Premio di Gran Bretagna, disputato sotto la pioggia, conquist\u00f2 il terzo posto al termine di una gara grintosa, risultato che ripet\u00e9 nel Gran Premio di Spagna.\nNel 1989 eredit\u00f2 il ruolo di prima guida della squadra da Thierry Boutsen, passato alla Williams, e riusc\u00ec a conquistare (oltre a una serie di altri piazzamenti) due terzi posti (Gran Premio di San Marino e Gran Bretagna), un secondo posto (Gran Premio d'Australia) ma, soprattutto, venne dichiarato vincitore del Gran Premio del Giappone in seguito alla squalifica di Ayrton Senna da parte dei commissari a fine corsa, conseguenza del taglio della chicane da parte del brasiliano dopo lo scontro con il compagno Prost; fu quella la sua prima e unica vittoria in F1.\nNella stagione seguente, Nannini si misur\u00f2 in squadra con il tre volte campione del mondo Nelson Piquet; tra i due il confronto fu piuttosto equilibrato e, grazie a una macchina sempre abbastanza competitiva, Alessandro riusc\u00ec a togliersi ulteriori soddisfazioni, come i due terzi posti al Gran Premio di San Marino e di Spagna e il secondo al Gran Premio di Germania. Grinta e caparbiet\u00e0 del pilota senese vennero notate anche a Maranello, facendo entrare Nannini nella rosa dei papabili a guidare la Ferrari nel 1991; verso la fine dell'estate, gli venne offerto un contratto che, per\u00f2, rifiut\u00f2, destando un certo scalpore presso addetti ai lavori e tifosi. Il mancato accordo deriv\u00f2 probabilmente dal mancato accordo sia sulla durata contrattuale sia sulle garanzie tecniche richieste dal pilota. L'episodio segn\u00f2 la rottura dei rapporti tra Nannini e Cesare Fiorio, direttore sportivo della Ferrari, con il pilota senese che decise di rimanere in Benetton anche per la stagione seguente.\nDopo la Formula 1.\nLa sua carriera fu interrotta per un grave incidente in elicottero avvenuto il 12 ottobre 1990: l'apparecchio di sua propriet\u00e0 atterr\u00f2 malamente sul suolo della sua tenuta. Nannini venne sbalzato fuori per l'impatto e una delle pale del rotore gli tranci\u00f2 di netto l'avambraccio destro. Un'\u00e9quipe di medici, diretta dal prof. Bufalini, riusc\u00ec a reimpiantare l'arto dopo un delicato intervento chirurgico, ma la riabilitazione fu lenta e faticosa, lasciando compromessa la funzionalit\u00e0 del braccio. L'avventura in F1 si chiuse qui: negli anni a venire non and\u00f2 oltre un paio di test svolti a bordo di una F1, unicamente per il gusto di riassaporare certe sensazioni.\nIn particolare, nel 1992, Nannini complet\u00f2 una prova di 38 giri sul Circuito di Fiorano a bordo della Ferrari F92 A di Jean Alesi (dopo modifiche apportate al volante della monoposto), seguita poi da un'ulteriore prova nel 1996, a bordo di una Benetton B196 sul Circuito di Estoril, a mano di Flavio Briatore. Nel 2007, Nannini avrebbe dovuto partecipare al campionato Grand Prix Masters, riservato ad ex piloti di F1, ma il campionato fu annullato per ragioni economiche.\nArchiviata la Formula 1, una volta recuperata (sia pur non del tutto) l'efficienza dell'arto, pass\u00f2 alle ruote coperte. Nel 1992 partecip\u00f2 al Campionato Italiano Turismo, al volante dell'Alfa Romeo 155. Sempre con la Casa del Biscione, dal 1993 fu impegnato nel Deutsche Tourenwagen Meisterschaft alla guida della 155 V6 TI e vi rest\u00f2 fino al 1996, in cui corse nel Campionato mondiale ITC. Nel 1997 pass\u00f2 alla Mercedes-Benz, con cui disput\u00f2 il Campionato FIA GT.\nAl termine di quella stagione lasci\u00f2 le competizioni per occuparsi degli affari della sua famiglia che possiede a Siena l'azienda dolciaria omonima.\nIl 22 marzo 2011 ha annunciato la sua candidatura alle elezioni amministrative come sindaco di Siena per la coalizione di centrodestra. Alle elezioni comunali del 15 e 16 maggio, ha ottenuto il 18,23% dei voti, venendo battuto dal candidato del centrosinistra Ceccuzzi (con il 54,71%), ma ottenendo comunque la carica di consigliere comunale.\nL'anno seguente \u00e8 tornato a guidare una monoposto di Formula 1 in occasione delle celebrazioni per i 50 anni del circuito di Suzuka, compiendo undici giri a bordo di una Larrousse. A poche settimane di distanza ha preso parte anche al Giro automobilistico d'Italia, guidando una Mitsubishi Evo 6 in coppia con Gianni Giudici.\nVittorie.\nIn Formula 1\nCon vetture turismo\nRisultati.\nRisultati nel DTM.\n\u2020 - Ritirato, ma classificato perch\u00e9 ha completato il 90% della distanza di gara del vincitore.\nCuriosit\u00e0.\nIl suo incidente e il conseguente intervento chirurgico di reinnesto del braccio sono citati da Narancia Ghirga, uno dei personaggi del fumetto giapponese \"Le bizzarre avventure di JoJo\" nella quinta parte \"Vento Aureo\".\nNel 1994, durante la gara di Singen, sul circuito dell'Alemannenring, a bordo della sua Alfa Romeo 155 V6 TI, venne colpito dall'autovettura condotta da Roland Asch, mandando in fumo la sua possibilit\u00e0 di vincere il mondiale DTM di quell'anno. Dopo essere passato ai box per riparare l'autovettura, Nannini riprese la gara vendicandosi dell'incidente occorso pochi giri prima e andando a colpire volontariamente la vettura di Asch."}
{"id": "63464", "revid": "599013", "url": "https://it.wikipedia.org/wiki?curid=63464", "title": "Alexander Wurz", "text": "Durante la sua carriera ha avuto modo di correre in Formula 1, disputando diverse stagioni alla guida di vetture Benetton, Williams e McLaren, oltre a svolgere il ruolo di tester per Honda e Brawn. Ritenuto un pilota costante, sebbene non molto veloce, sal\u00ec tre volte sul podio, conquistando tre terzi posti e, nel 1998, giunse ottavo in classifica piloti, suo miglior piazzamento; terminata l'esperienza nella massima serie automobilistica si \u00e8 dedicato alle gare con vetture sport. Una caratteristica distintiva era che con l'abbigliamento da gara indossava le calzature di due colori differenti (una rossa e una blu).\n\u00c8 il figlio di Franz, pilota a sua volta nonch\u00e9 due volte campione europeo di rallycross, disciplina alla quale lo stesso Alexander si dedic\u00f2 in modo saltuario dal 2018 in poi.\nCarriera.\nGli esordi.\nIl primo titolo sportivo arriv\u00f2 nel 1986 come campione del mondo di ciclismo BMX, poi esord\u00ec con i kart nel 1989 e in Formula Ford nel 1991. Vinse il titolo di Formula 3 austriaco nel 1993, poi corse per altre due stagioni nella F3 tedesca. Nel 1996 lasci\u00f2 temporaneamente le monoposto per gareggiare con le vetture sport e vinse la 24 Ore di Le Mans al volante di una Porsche WSC-95 del team Joest Racing, risultando il pilota pi\u00f9 giovane nella storia a riuscire nell'impresa. Nel 1997 disput\u00f2 il campionato FIA GT a bordo di una Mercedes-Benz CLK GTR ottenendo una vittoria a Donington.\nFormula 1.\n1997-2000: Benetton.\nNella stagione 1997 arriv\u00f2 in Formula 1 nel ruolo di collaudatore per la Benetton, con la quale esord\u00ec in corsa al Gran Premio del Canada, in sostituzione di Gerhard Berger, non ancora ripresosi da un'operazione chirurgica. Alla sua terza gara ottenne un 3\u00ba posto al Gran Premio di Gran Bretagna che resta uno dei suoi miglior risultati in carriera. Concluse l'annata 14\u00ba con 4 punti aiutando il team a mantenere il terzo posto nella classifica costruttori e guadagnandosi la riconferma per le due stagioni successive. Nel 1998 Wurz si dimostra un pilota veloce, aggressivo e costante; conquista per ben cinque volte il quarto posto in gara e conclude regolarmente tra i primi 12. In pista non subisce pressioni e si dimostra in grado di lottare ruota a ruota con piloti del calibro di Michael Schumacher, Mika H\u00e4kkinen e David Coulthard. Nel Gran Premio d'Argentina ottiene il giro pi\u00f9 veloce in gara. A parte un brutto incidente a Monaco l'annata si conclude molto bene con l'ottavo posto nella classifica piloti, con 17 punti e il quinto posto per la Benetton nella classifica costruttori. Nel 1999 Wurz brilla nei test invernali, ma si ritrova poi a faticare maggiormente a causa della scarsa competitivit\u00e0 della deludente B199 e anche per la maggiore competitivit\u00e0 del compagno di squadra Giancarlo Fisichella. Malgrado ci\u00f2 continua a piazzarsi costantemente nella top 10 e conclude l'anno con un discreto 13\u00ba posto in classifica ottenendo 3 punti e il 6\u00ba posto nella classifica costruttori. Nel 2000 Wurz valuta offerte da parte di team pi\u00f9 competitivi, ma alla fine decide di firmare un contratto per un'altra stagione in Benetton rimanendo fedele al team che lo aveva fatto debuttare in Formula 1 e sperando in una maggiore competitivit\u00e0 della nuova B200. La nuova macchina si rivela subito pi\u00f9 competitiva dell'anno precedente ma Wurz pur restando costante a piazzarsi tra i primi 10 viene surclassato da Fisichella durante tutto il campionato. Flavio Briatore, direttore tecnico della scuderia, dopo il Gran Premio di Monaco attacc\u00f2 duramente il suo pilota, facendogli intendere che se non avesse ottenuto risultati di rilievo non gli sarebbe stato proposto un rinnovo contrattuale. Giunse, poi, quinto nel Gran Premio d'Italia, registrando la sua miglior prestazione stagionale. Wurz concluse quindi il campionato al 15\u00ba posto con 2 punti, risultato di per s\u00e9 sufficiente ma che appare negativo se confrontato con Fisichella che concluse l'annata sesto con ben 18 punti e due terzi posti che valsero alla Benetton il quarto posto nel mondiale costruttori. Conclusa la stagione, la Benetton prefer\u00ec non rinnovare il contratto a Wurz ingaggiando al suo posto la giovane promessa Jenson Button.\n2001-2005: McLaren.\nNon trovando posto come pilota titolare, nel 2001 Wurz divent\u00f2 collaudatore e terzo pilota per la McLaren, sostituendo in questo ruolo Olivier Panis, passato alla BAR. Rimase nel team anglo-tedesco per cinque stagioni; nel 2005 sostitu\u00ec l'infortunato Montoya nel Gran Premio di San Marino. Il pilota austriaco concluse la gara in quarta posizione, avanzando poi al terzo posto grazie alla squalifica di Jenson Button; Wurz conquist\u00f2 cos\u00ec a tavolino il suo secondo podio in Formula 1.\n2006-2007: Williams.\nNon confermato dalla McLaren per il campionato 2006, Wurz passa alla Williams, svolgendo sempre il ruolo di collaudatore e terzo pilota. Nel 2007 \u00e8 promosso a pilota titolare, al fianco di Nico Rosberg. I risultati sono abbastanza altalenanti; dopo aver conquistato due punti a Monaco, Wurz ottiene un inaspettato podio, dopo esser partito dalla diciottesima posizione, nel confuso Gran Premio del Canada, il primo per la Williams dal Gran Premio d'Europa 2005. Nel prosieguo della stagione arriva per\u00f2 solo un altro piazzamento a punti, un quarto posto nel Gran Premio d'Europa al N\u00fcrburgring, altra gara piuttosto caotica; Wurz \u00e8 battuto nel confronto col giovane compagno di squadra, pi\u00f9 rapido di lui soprattutto in prova. A fine stagione, Wurz annuncia il suo ritiro dalla Formula 1, lasciando il posto, per l'ultimo gran premio in Brasile, al giapponese Kazuki Nakajima, pilota della Williams per il campionato 2008.\n2008-2009: Gli ultimi anni da collaudatore con Honda e Brawn.\nNonostante al termine della stagione precedente avesse annunciato il suo ritiro dalla Formula 1, all'inizio del campionato 2008 Wurz viene assunto dalla Honda, con il ruolo di collaudatore e terzo pilota. La Honda non si rivela molto competitiva e a parte qualche gara positiva il campionato \u00e8 stato deludente per il grande team giapponese. Wurz aiuta non poco il team a mettersi sulla giusta strada collaborando strettamente anche allo sviluppo della monoposto per la stagione successiva (quella che poi sar\u00e0 la BGP 001). Oltre a guidare la sua Honda nei test e nei venerd\u00ec di prova, si esibisce al Goodwood Festival of Speed. Dopo il ritiro della Honda dalla Formula 1, il team viene acquistato da Ross Brawn che diviene quindi il nuovo team manager della scuderia che riporta in Formula 1 sotto nuovo nome di Brawn GP. Wurz viene quindi riconfermato da Ross Brawn insieme agli altri piloti Jenson Button e Rubens Barrichello. Come terzo pilota Wurz debutta nel Gran Premio d'Australia, ma dal gran premio successivo per il suo stipendio elevato Ross Brawn decide di sostituire Wurz con il pilota inglese Anthony Davidson. Dopo aver saltato due gran premi, Wurz e la Brawn si accordano a ridurre il compenso del pilota austriaco che quindi torna a ricoprire il suo ruolo di terzo pilota a partire dal Gran Premio del Bahrein.\nDopo la Formula 1.\nIl ritorno nell'Endurance.\nDopo una lunga parentesi in Formula 1, \u00e8 tornato a pilotare i prototipi nel 2008, anno in cui entr\u00f2 a far parte della squadra ufficiale Peugeot, impegnata oltre che nella celebre maratona automobilistica di Le Mans anche nei campionati Le Mans Series e occasionalmente anche nell'American Le Mans Series. Con questa squadra vince la 24 Ore di Le Mans 2009 su Peugeot 908 HDi FAP, alternandosi alla guida con David Brabham e Marc Gen\u00e9; con la medesima vettura vince nel marzo 2010 la 12 Ore di Sebring, insieme a Gen\u00e9 e Anthony Davidson. Sempre nel 2010 partecipa alla 24 Ore di Le Mans con Gen\u00e9 e Davidson, ma sono costretti al ritiro.\nNel 2011 partecipa anche a quattro gare dell'ILMC, sempre con la Peugeot, vincendo alla 1000 km di Spa e alla Petit Le Mans. A Le Mans (anch'essa valida per l'ILMC) arriva quarto, con gli stessi compagni dell'anno prima.\nDal 2012 corre nel mondiale Endurance con il team Toyota Racing. Esordisce alla 24 Ore di Le Mans dove \u00e8 costretto al ritiro. Nella gara successiva gara a Silverstone \u00e8 secondo con Nicolas Lapierre. Alla 6 Ore di San Paolo arriva la prima vittoria, sempre in coppia con Lapierre. Si ritirano in Bahrein e vincono di nuovo al Fuji, stavolta insieme anche al giapponese Kazuki Nakajima. Wurz si ripete poi a Shanghai, ultima gara di campionato, sempre in coppia con Lapierre. A fine anno \u00e8 terzo nel mondiale piloti.\nNel 2013 partecipa di nuovo nel WEC insieme a Lapierre e Nakajima, ma non a tutte le gare; \u00e8 quarto nella prima gara a Silverstone, si ritira a Spa e a Le Mans \u00e8 ancora quarto. Salta le gare a Interlagos e ad Austin, mentre al Fuji lui e i compagni ottengono l'unica vittoria stagionale. A fine anno \u00e8 quarto nel mondiale piloti.\nNel 2014 i regolamenti cambiano e la Toyota schiera la nuova TS040 Hybrid. I suoi compagni sono Nakajima e St\u00e9phane Sarrazin. A Silverstone Wurz e i suoi compagni ottengono un ottimo secondo posto dietro i loro compagni Buemi-Davidson-Lapierre, mentre a Spa sono terzi. A Le Mans Nakajima ottiene la pole e dominano tutta la prima parte di gara. Durante la notte sono per\u00f2 costretti al ritiro per un guasto elettrico. Wurz arriva poi sesto ad Austin, secondo al Fuji e a Shangai, mentre in Bahrain ottiene l'unica vittoria dell'anno con Sarrazin e Conway, approfittando dei problemi dell'altra Toyota di Buemi e Davidson, solo ottavi. Questi ultimi riescono comunque a vincere il titolo piloti con una gara d'anticipo, mentre nell'ultima gara ad Interlagos Wurz arriva quarto, con Buemi e Davidosn secondi, dando alla cos\u00ec alla Toyota la vittoria nel titolo costruttori. A fine anno Wurz e Sarrazin sono quinti nel mondiale piloti. con 116 punti.\nIl 2015 non inizia invece nel migliore dei modi, con un quarto posto a Silverstone e un quinto a Spa.\nCommissario della FIA e driving coach.\nNel 2010 e nel 2011 Wurz \u00e8 stato nominato dalla FIA commissario di gara, mentre nel 2012 viene chiamato dalla Williams a fare da driving coach ai piloti titolari Pastor Maldonado e Bruno Senna."}
{"id": "63465", "revid": "599013", "url": "https://it.wikipedia.org/wiki?curid=63465", "title": "Alex Caffi", "text": "Carriera.\nLe formule minori.\nFiglio del pilota Angelo Caffi, dopo l'esordio nei kart, nel 1980 pass\u00f2 alla Formula 4 e alla Formula Fiat Abarth.\nNel 1984 giunse alla Formula 3, di cui divent\u00f2 campione europeo l'anno successivo.\nFormula 1.\nOsella.\nNel 1986 esord\u00ec in Formula 1 con la Osella al Gran Premio d'Italia, qualificandosi ventisettesimo e chiudendo undicesimo in gara.\nCon la stessa scuderia disput\u00f2 poi l'intera stagione 1987, annata deludente con il pilota costretto dalla poca affidabilit\u00e0 della vettura a ben tredici abbandoni.\nScuderia Italia.\nNei due anni successivi corse con le Dallara iscritte dalla . Nella stagione 1988, dopo essere stato costretto a partecipare alla prima gara con una vettura di Formula 3000 per ritardi del team nella creazione della nuova vettura, ottenne come massimo risultato un settimo posto nel Gran Premio di Portogallo, mentre nel 1989 conquist\u00f2 i primi punti della carriera, giungendo quarto al Gran Premio di Monaco e sesto nel Gran Premio del Canada. Nel Gran Premio degli Stati Uniti di quell'anno avrebbe potuto conquistare un podio se non fosse stato tamponato dal doppiato compagno di squadra Andrea De Cesaris. Nel Gran Premio d'Ungheria riusc\u00ec addirittura a conquistare la terza posizione nella griglia di partenza, ma termin\u00f2 la gara solo al settimo posto.\nArrows.\nNel 1990 Caffi pass\u00f2 alla Arrows (ora Footwork). La stagione fu relativamente buona: l'italiano infatti non sfigur\u00f2 per niente nel confronto col pi\u00f9 esperto compagno di squadra Michele Alboreto, dimostrandosi spesso e volentieri pi\u00f9 veloce sia in qualifica che in gara. Concluse molte gare ed ottenne, come miglior risultato, un 5\u00ba posto nel Gran Premio di Monte Carlo. Per contratto dovette alternarsi con Bernd Schneider in 2 Gran Premi, ma venne comunque confermato per la stagione successiva sempre a fianco di Michele Alboreto.\nLa stagione 1991 and\u00f2 molto male per il pilota: infatti non si qualific\u00f2 nelle prime 4 gare delle stagione riusc\u00ec a prendere parte a sole 2 gare. Inoltre, a Monte Carlo fu vittima di un brutto incidente durante le prove che lo costrinse a saltare 4 gare. Il Gran Premio d'Australia 1991 rappresenta la sua ultima apparizione in F1.\nAndrea Moda.\nInfatti l'anno successivo fu ingaggiato insieme ad Enrico Bertaggia come pilota dalla Andrea Moda Formula, ma l'iscrizione della scuderia al Gran Premio del Sud Africa fu rifiutata e nel successivo Gran Premio del Messico la squadra si present\u00f2 ma non corse, evento dopo il quale le tensioni tra piloti e scuderia portarono al licenziamento di questi ultimi.\nDopo la Formula 1.\nA partire dal 1992 Caffi si \u00e8 dedicato alle Sport prototipi in Europa (\"FIA Sportscar\") e in America (IMSA, \"American Le Mans Series\"), e alle Granturismo, vincendo il Campionato francese GT nel 2002 con una Ferrari 360 Modena GT ed il campionato italiano GT2 nel 2006 al volante di una Ferrari F430 GTC.\nHa partecipato inoltre a varie edizioni della 24 Ore di Le Mans in particolare nel 1999 dove ha concluso al sesto posto assoluto, nel 2004 e nel 2007 concluse entrambe con un ritiro.\nNel 2016 \u00e8 tornato dopo 25 anni alla guida di una vettura di Formula Uno, vincendo il Monaco Grand Prix Historique al volante di una Ensign N176.\nNel corso dello stesso anno ha fondato la scuderia che porta il suo nome, la Alex Caffi Motorsport, attualmente attiva nel campionato NASCAR Whelen Euro Series."}
{"id": "63466", "revid": "599013", "url": "https://it.wikipedia.org/wiki?curid=63466", "title": "Alex-Dias Ribeiro", "text": "Si tratta di uno dei molti piloti brasiliani che tentarono la carta della F1 negli anni settanta, sulla scia del successo di Emerson Fittipaldi. Fervente credente, corse con la scritta \"Jesus Saves\" (\"Ges\u00f9 salva\") applicata a grandi caratteri sulla vettura.\nCarriera.\nDopo aver iniziato la propria carriera nelle formule minori, nel 1976 fece il proprio debutto nel campionato europeo di Formula 2, con la March. Durante la stagione ottenne quattro podi e concluse al quinto posto in classifica. Lo stesso anno si registr\u00f2 anche la sua prima apparizione alla guida di una Hesketh in Formula 1, in occasione del Gran Premio degli Stati Uniti.\nL'anno seguente prese parte al campionato 1977 della massima serie automobilistica, sempre con la March. Contemporaneamente continu\u00f2 a gareggiare in Formula 2, a cui si dedic\u00f2 completamente nel 1978, anno in cui ottenne la sua unica vittoria nella competizione, in una stagione avara di soddisfazioni.\nL'ultima apparizione di Ribeiro in Formula 1 avvenne nel 1979, quando fall\u00ec la qualificazione nelle ultime due gare della stagione, alla guida di una Fittipaldi.\nA partire dal 1999, e per alcuni anni, \u00e8 stato il pilota della medical car durante i gran premi di Formula Uno."}
{"id": "63467", "revid": "1592339", "url": "https://it.wikipedia.org/wiki?curid=63467", "title": "Alex Yoong", "text": "Carriera.\nFormule minori.\nYoong inizia la sua carriera automobilistica nel 1992. Nel 1994 poi il malese vince la sua prima gara importante: la \"Formula Asia International race\". Nel 1995 arriva poi la vittoria nel campionato \"malese di Formula Asia\"'. Dopo questo risultato Yoong approda in Europa, nella Formula Renault inglese, dove rimane fino al 1997. Ci sar\u00e0 poi un biennio in Formula 3 britannica dove ottiene buoni risultati.\nNel 1999 si registra il passaggio del malese alla Formula 3000.\nPasser\u00e0 poi un anno e mezzo in Formula Nippon.\nFormula 1.\nGrazie ai suoi munifici sponsor, nel 2001 viene ingaggiato dalla Minardi come seconda guida in sostituzione di Tarso Marques; esordendo al GP d\u2019Italia, diventa il primo e finora unico pilota malese a correre in Formula 1. Disputa quindi gli ultimi tre Gran Premi, senza marcare punti e rivelandosi ben meno competitivo del compagno Fernando Alonso e commettendo diversi errori.\nLe difficolt\u00e0 finanziarie della Minardi portano tuttavia alla sua conferma anche per la stagione 2002, affiancandogli il debuttante Mark Webber; la stagione tuttavia vede Yoong ancora in difficolt\u00e0: dopo un buon settimo posto nella gara inaugurale in Australia (propiziato comunque da numerosi ritiri avversari), il pilota malese si ritrova stabilmente a fondo schieramento, ben distante da Webber e mancando in tre occasioni la qualificazione alla gara, cosa che porta la Minardi a sostituirlo inizialmente con Anthony Davidson nei GP di Ungheria e Belgio, salvo poi reintegrarlo per le ultime tre gre stagionali. Tuttavia, dati i risultati deludenti, la squadra faentina decide non rinnovargli il contratto per il 2003.\nDopo la massima serie.\nAbbandonata la F1 nel 2004 decide di dedicarsi alle Champ Car, ma la sua stagione dura poco e passa quindi alla serie Supercars. Contemporaneamente lavora anche a 8TV e ad ESPN Star Sports come commentatore. Nel triennio 2005-2007 gareggia invece nella serie A1 Grand Prix per il team malese.\nLa GP2 Asia Series.\nDopo la A1, Yoong partecipa ad alcune gare della Le Mans, ma senza successo. Decide quindi di gareggiare nella GP2 Asia Series con il team malese Qi-Meritus Mahara."}
{"id": "63468", "revid": "1632387", "url": "https://it.wikipedia.org/wiki?curid=63468", "title": "Alex Zanardi", "text": "Nell'automobilismo si \u00e8 laureato campione CART nel 1997 e 1998, e campione italiano superturismo nel 2005. Nel paraciclismo ha conquistato quattro medaglie d'oro ai Giochi paralimpici di Londra 2012 e Rio 2016, e otto titoli ai campionati mondiali su strada.\nBiografia.\nZanardi \u00e8 nato a Bologna da Dino, idraulico, e Anna, sarta. Da bambino si trasfer\u00ec con la famiglia a Castel Maggiore, a pochi chilometri dal capoluogo emiliano: qui svilupp\u00f2 la passione per i motori, appassionandosi alla Formula 1. Aveva anche una sorella maggiore, Cristina, morta a seguito di un incidente stradale nel 1979.\nDiplomatosi come geometra, Alex \u00e8 sposato dal 1996 con Daniela; la coppia ha un figlio, nato nel 1998.\nIl 15 settembre 2001, durante una gara del campionato Champ Car al Lausitzring, in Germania, Zanardi perde improvvisamente il controllo della vettura, che viene centrata dal pilota Alex Tagliani; l'incidente gli costa l'amputazione di entrambi gli arti inferiori. Dopo 16 operazioni chirurgiche e 7 arresti cardiaci, Zanardi riesce a sopravvivere e il grave infortunio non gli impedisce di proseguire la sua carriera come pilota, e successivamente come paraciclista.\nIl 19 giugno 2020, durante una staffetta di beneficenza in handbike, rimane coinvolto in un incidente sulla Statale 146 a Pienza, in Toscana, perdendo il controllo del mezzo e scontrandosi con un camion; sottoposto a un intervento neurochirurgico e maxillo-facciale al policlinico le Scotte di Siena, rimane in gravi condizioni in terapia intensiva e con prognosi riservata. Dopo circa un mese di coma farmacologico e ulteriori tre operazioni, a fine luglio viene trasferito dapprima in un centro specializzato di Lecco e, a seguito di alcune complicazioni, in terapia intensiva all'Ospedale San Raffaele di Milano. A novembre dello stesso anno, avendo raggiunto una \u00abcondizione fisica e neurologica di generale stabilit\u00e0\u00bb, viene trasferito all'Azienda ospedaliera di Padova: qui nel gennaio 2021 riacquista la coscienza.\nA dicembre 2021 Zanardi rientra a casa, dove prosegue la sua riabilitazione seguito da professionisti e dalla famiglia.\nCarriera.\nAutomobilismo.\nGli anni nei kart.\nA quattordici anni il padre gli regal\u00f2 il suo primo kart e Zanardi cominci\u00f2 a praticare regolarmente la sua passione con alcuni amici. Il suo esordio avvenne a Vado, in una gara sponsorizzata dalla Pubblica assistenza nel 1980. Dopo un paio di anni di apprendistato, in cui affin\u00f2 il suo stile di guida, tanto da guadagnarsi il soprannome di \"Parigino\" per la sua abilit\u00e0 nella gestione del mezzo, cominci\u00f2 a ottenere risultati di rilievo e nel 1982 si iscrisse al campionato nazionale, nella categoria 100cc. \nNonostante un mezzo scarsamente competitivo nonch\u00e9 la sola assistenza del padre che gli faceva da meccanico, a fine anno riusc\u00ec a concludere terzo in classifica generale; attir\u00f2 cos\u00ec l'attenzione del proprietario di un'azienda produttrice di pneumatici per kart, che gli garant\u00ec la sponsorizzazione necessaria per passare alla categoria 100 Super e fare le prime apparizioni in gare di livello internazionale.\nDopo aver disputato una buona stagione nel 1983 e una pi\u00f9 altalenante nel 1984, Zanardi cominci\u00f2 a cogliere diversi successi: correndo come pilota non ufficiale per il team di Achille Parrilla, riusc\u00ec a conquistare il titolo italiano nel 1985, vincendo tutte le gare tranne una, e si impose al Gran Premio di Hong Kong, risultato che ripet\u00e9 nel 1988. Si riconferm\u00f2 inoltre campione italiano e vinse il campionato europeo nella categoria 135cc. nel 1987.\nProprio in quell'anno fu protagonista di un episodio singolare in una gara a G\u00f6teborg: protagonista di un lungo duello con Massimiliano Orsini, all'ultimo giro venne speronato da quest'ultimo, che si ritir\u00f2. Nel tentativo di portare comunque a termine la gara, decise di spingere il kart fino al traguardo, ma venne bloccato dal padre di Orsini, che era nel frattempo entrato in pista scavalcando le barriere; questo episodio permise a Michael Schumacher, fino a quel momento in terza posizione, di laurearsi campione europeo nella categoria 100cc.\nLe formule minori.\nNel 1988 esord\u00ec nella F3 italiana, con una Dallara-Alfa Romeo del team di Coperchini, grazie anche all'aiuto del padre di Max Papis, con cui aveva stretto amicizia ai tempi dei kart, che lo sostenne finanziariamente e ad alcuni sponsor personali. Durante questa stagione ebbe, per\u00f2, alcune difficolt\u00e0 ad adattarsi al nuovo tipo di vetture e non and\u00f2 oltre un quinto posto. L'anno seguente pass\u00f2 nella squadra di Ruggero Zamagna e si ritrov\u00f2 a pilotare una Ralt-Toyota, con cui ottenne le prime soddisfazioni, come la pole position nella gara inaugurale di Vallelunga, conclusa poi al secondo posto, ma per via delle fragilit\u00e0 del motore nipponico e anche a causa del passaggio da parte della scuderia a una benzina senza piombo per la prima vittoria dovette attendere il 1990.\nLo stesso anno conobbe anche la futura moglie Daniela che in breve tempo sarebbe divenuta la sua compagna di vita. Con il passaggio al team RC Motorsport riusc\u00ec a imporsi in due appuntamenti e sfior\u00f2 il titolo italiano, giungendo secondo a tre punti da Roberto Colciago. Part\u00ec inoltre in pole position al Gran Premio di Monaco di Formula 3 e vinse la Coppa Europa in prova unica a Le Mans (dopo la squalifica di Schumacher).\nNel 1991 decise quindi di passare in Formula 3000, categoria nel quale aveva gi\u00e0 esordito a fine 1989 in una gara, guidando per il team \"Il Barone Rampante\", al volante di una Reynard. Nonostante diversi interrogativi antecedenti l'inizio della stagione, che in particolare riguardavano il fatto che pilota e scuderia fossero praticamente esordienti, vinse la gara d'esordio a Vallelunga, ripetendosi un paio di mesi dopo al Mugello. Nonostante le otto partenze in prima fila su dieci gare (tra cui le pole position di Pau, Mugello, Pergusa e Brands Hatch) non riusc\u00ec a conquistare il titolo, che and\u00f2 a Christian Fittipaldi, in particolare a causa di problemi di affidabilit\u00e0 che colpirono Zanardi durante la stagione. Venne comunque premiato da Autosprint alla cerimonia dei \"Caschi d'oro\" come miglior pilota italiano dell'anno ed ebbe modo di testare per la prima volta una vettura di Formula 1, guidando una Footwork Arrows.\nL'esordio in Formula 1 (1991-1992).\nJordan (1991).\nLe convincenti prestazioni in Formula 3000 attirarono l'attenzione di diversi addetti ai lavori di Formula 1. Zanardi venne infatti contattato, a seguito del Gran Premio del Belgio, sia da Eddie Jordan, manager dell'omonima squadra, che cercava un pilota che sostituisse Michael Schumacher, in procinto di passare alla Benetton, sia dalla stessa squadra anglo-italiana per tutelarsi nel caso il passaggio non fosse andato a buon fine. Fallita l'occasione di esordire al Gran Premio d'Italia, il debutto avvenne al successivo Gran Premio di Spagna, quando Jordan decise di sostituire Roberto Moreno, che non rientrava nei piani della scuderia, con Zanardi per le ultime tre gare stagionali.\nNonostante non fosse riuscito a eseguire alcun test preliminare, in quanto era impegnato a disputare le ultime gare di Formula 3000, il pilota italiano si qualific\u00f2 ventesimo e in gara ottenne il nono posto. Dopo un ritiro per la rottura del cambio a Suzuka mentre si trovava in ottava posizione e dimostrava una buona competitivit\u00e0, replic\u00f2 il risultato della gara d'esordio in Australia in una corsa interrotta dopo pochi giri a causa della pioggia.\nMinardi (1992).\nNonostante i buoni risultati ottenuti e il desiderio da parte di Eddie Jordan di confermarlo per la stagione successiva, il team irlandese versava in una situazione finanziaria precaria e necessitava di ingenti sponsor di cui Zanardi non disponeva. Il budget per disputare la stagione venne trovato solo grazie all'accordo con la Sasol, che per\u00f2 impose come secondo pilota Maur\u00edcio Gugelmin. Fu quindi costretto a cercare un'altra scuderia e firm\u00f2 un contratto con Ken Tyrrell per correre la prima gara stagionale con la sua squadra, ma il maggior introito economico garantito da De Cesaris fece s\u00ec che il bolognese si ritrovasse senza un volante. Flavio Briatore gli propose allora di assumerlo come collaudatore e terza guida per la Benetton, affidandogli il compito di svolgere test aerodinamici per lo sviluppo della vettura.\nA met\u00e0 stagione, tuttavia, Gian Carlo Minardi gli diede l'occasione di disputare tre corse in sostituzione di Christian Fittipaldi, infortunatosi durante le prove del Gran Premio di Francia. La scarsa confidenza con la monoposto della Minardi, unita a una forma fisica non perfetta dovuta alla sostanziale inattivit\u00e0 agonistica, non favorirono il pilota bolognese nell'ottenere buoni risultati; dopo aver mancato la qualificazione in Gran Bretagna, in Germania fu costretto al ritiro nel corso del primo giro per la rottura del cambio. L'ultima gara stagionale fu, per lui, il Gran Premio d'Ungheria, in cui manc\u00f2 nuovamente la qualificazione, dopodich\u00e9 ritorn\u00f2 alla Benetton per proseguire i test, dedicandosi a sessioni di collaudo del nuovo sistema di sospensioni attive che sarebbe stato utilizzato nel 1993.\nGli anni in Lotus (1993-1994).\nL'anno seguente venne ingaggiato dalla Lotus come seconda guida di Johnny Herbert dopo che in una simulazione di gara a Le Castellet aveva realizzato tempi pi\u00f9 veloci di Michael Schumacher, attirando le attenzioni del team inglese. Zanardi firm\u00f2 un contratto triennale con un'opzione di rinnovo annuale da esercitarsi da parte della squadra. Nella prima parte di stagione, pur esibendo buone doti velocistiche, ebbe un andamento altalenante: ottenne il primo punto mondiale piazzandosi in sesta posizione al Gran Premio del Brasile, in cui era pure rimasto vittima di un infortunio durante la corsa, guidando per gli ultimi venti giri con una mano sola.\nA Imola si rese, invece, protagonista di una lunga rimonta fino al quinto posto, ma durante un duello con JJ Lehto per la quarta posizione, ingannato da una frenata anticipata del finlandese, and\u00f2 in testacoda perdendo la possibilit\u00e0 di ottenere un buon piazzamento. Seguirono un altro ritiro in Spagna, mentre occupava la sesta posizione, e un settimo posto a Monaco. A questo punto della stagione, per\u00f2, la Lotus decise di evolvere ulteriormente il suo sistema di sospensioni attive, ma questo caus\u00f2 frequenti problemi di affidabilit\u00e0; inoltre Zanardi, nel tentativo di conquistare qualche risultato utile, cominci\u00f2 a prendere maggiori rischi in pista e spesso venne costretto al ritiro.\nA un incidente fuori dai circuiti, in cui venne investito mentre si trovava in bicicletta a Bologna, se ne somm\u00f2 un altro durante le prove del Gran Premio del Belgio. Un guasto alle sospensioni fece s\u00ec che il pilota si schiantasse a oltre 240\u00a0km orari contro le barriere del \"Raidillon\", costringendolo a concludere anticipatamente la stagione. Per la notevole forza che si scaric\u00f2 sulla sua schiena Zanardi divent\u00f2 pi\u00f9 alto di 3 centimetri. Usc\u00ec comunque dall'incidente senza gravi lesioni, nonostante avesse perso conoscenza durante lo scontro. Nonostante poi si fosse ripreso abbastanza in fretta dall'urto, la Lotus decise di sostituirlo con Pedro Lamy in virt\u00f9, soprattutto, della dote finanziaria portata dal portoghese, ritrovandosi quindi senza un volante per la stagione successiva.\nPerso il posto nel 1994 a vantaggio di Lamy, mantenne comunque quello di collaudatore nel team inglese, anche grazie alle sue buone capacit\u00e0 di fornire indicazioni agli ingegneri durante i test. Il portoghese fu per\u00f2 vittima di un incidente durante una sessione di test a Silverstone, a causa del cedimento improvviso dell'alettone posteriore, e si ruppe entrambe le gambe; la squadra decise quindi di promuovere nuovamente Zanardi a pilota titolare. Si ritrov\u00f2, tuttavia, ad utilizzare una monoposto lenta e non aggiornata, oltre che scarsamente affidabile; inoltre le principali novit\u00e0 tecniche erano riservate in prima battuta a Herbert, pilota di punta della scuderia. Tutto ci\u00f2 imped\u00ec a Zanardi di collezionare punti iridati nel corso della stagione. Inoltre la crisi economica della Lotus spinse il team a rimpiazzarlo in alcune gare con il belga Philippe Adams, pilota pagante che avrebbe dovuto garantire una dote di sponsor abbastanza ingente. Ci\u00f2 non fu comunque sufficiente per le casse della scuderia che, a fine anno, abbandon\u00f2 la Formula 1, lasciando Zanardi senza un volante.\nL'inattivit\u00e0 sportiva e l'avvicinamento alla CART.\nRimasto senza un contratto per il 1995, Zanardi non prese parte ad alcun evento sportivo, se si eccettua la partecipazione alla Porsche Supercup a Imola, e trascorse gran parte dell'anno a fare l'istruttore nella scuola di guida sicura di Siegfried Stohr. Prese per\u00f2 contatti con Rick Gorne, direttore commerciale della Reynard, che conosceva gi\u00e0 dai tempi in cui correva in Formula 3000, per sapere se fosse in grado di offrirgli qualche prospettiva per proseguire la sua carriera nelle categorie minori.\nGorne lo mise in contatto con alcune squadre impegnate in Formula CART, ma i suoi tentativi di fargli prendere parte a gare per l'anno in corso furono infruttuosi. Zanardi riusc\u00ec per\u00f2 ad accordarsi per lo svolgimento di alcuni test con Carl Wells, il quale intendeva entrare con un proprio team nella serie l'anno seguente. Entro la fine della stagione disput\u00f2 poi due ulteriori corse nella categoria GT3 ottenendo discreti risultati. Chip Ganassi, titolare dell'omonimo team, era per\u00f2 alla ricerca di un secondo pilota da affiancare a Jimmy Vasser per la stagione 1996, e Gorne gli fece il nome di Zanardi; decise quindi di organizzare una sessione di test comparativa con Jeff Krosnoff, in cui il pilota bolognese ben figur\u00f2, ottenendo i migliori parziali.\nI successi nelle corse americane (1996-1998).\nNell'ottobre del 1995 il pilota bolognese firm\u00f2 quindi il contratto con Ganassi, valido per i tre anni seguenti. Zanardi si ambient\u00f2 velocemente alla serie e gi\u00e0 nei test invernali ottenne tempi veloci e vicini a quelli di Vasser. Inoltre instaur\u00f2 un proficuo rapporto con Morris Nunn, il suo ingegnere di macchina, e con il resto della squadra.\nNonostante un ritiro al primo appuntamento mondiale, dovuto a un errore dei meccanici nell'avvitamento di una ruota durante la sosta ai box, alla successiva corsa in Brasile conquist\u00f2 la sua prima pole position nella serie. In gara ottenne anche i suoi primi punti, giungendo quarto dopo essere scivolato in fondo al gruppo per un errato calcolo nella strategia di sosta. Nella prima parte di stagione, per\u00f2, i risultati tardarono ad arrivare, nonostante alcune prestazioni convincenti, sia a causa di alcuni errori di Zanardi sia per alcuni guasti meccanici.\nA partire dalla gara di Portland, il pilota italiano cominci\u00f2 a installarsi stabilmente nelle prime posizioni, entrando nella lotta al titolo: oltre a conquistare pole position e giro veloce, ottenne la prima vittoria stagionale. Nelle gare seguenti spesso riusc\u00ec a giungere a podio e, negli ultimi quattro appuntamenti stagionali, riusc\u00ec sempre a qualificarsi al primo posto. In tali occasioni vinse due gare, tra cui l'ultimo appuntamento a Laguna Seca, in cui si rese protagonista di un difficile sorpasso alla curva \"Cavatappi\" (o \"Corkscrew\"), durante l'ultimo giro, ai danni del pi\u00f9 esperto Bryan Herta, che fino a quel momento era rimasto in testa. L'enorme risonanza mediatica data all'evento contribu\u00ec allo sviluppo di una rivalit\u00e0 sportiva tra i due piloti, che si sarebbe sviluppata negli anni seguenti. Zanardi chiuse la stagione al terzo posto, mentre il suo compagno di squadra si assicur\u00f2 la vittoria del campionato. Inoltre vinse il titolo di \"Rookie of the Year\", come miglior debuttante. Durante questa esperienza, poi, il suo ingegnere di pista Morris Nunn lo aveva soprannominato \"Pineapple\", per la sua insistenza nell'analizzare l'assetto dell'auto per cercare correzioni di comportamento del mezzo.\nNel 1997 Zanardi partiva tra i favoriti nella lotta al titolo, visto il finale in crescendo che aveva caratterizzato la stagione precedente. Nella prima parte del campionato, pur ottenendo una vittoria a Long Beach e due pole position, rimedi\u00f2 oltre trenta punti di distacco dal leader della classifica Paul Tracy, perdendo punti anche in alcuni circuiti, quali Nazareth e Milwaukee, in cui la monoposto non riusciva a essere competitiva. Torn\u00f2 a imporsi a Cleveland, in cui part\u00ec in pole e vinse dopo aver subito due penalit\u00e0 da parte dei giudici di gara, rimontando dal quintultimo posto al primo. A questo punto, Zanardi giunse secondo a Toronto e ottenne tre successi di fila che lo portarono in testa alla classifica con un ampio margine nei confronti dei suoi inseguitori. Al penultimo appuntamento mondiale, a Laguna Seca, giunse terzo e si laure\u00f2 per la prima volta campione di Formula CART. Salt\u00f2 anche l'ultima gara per un incidente durante le prove e, per precauzione, decise di non correre, venendo sostituito dall'olandese Arie Luyendyk.\nConsiderato ormai il favorito per la lotta al titolo, nel 1998 Zanardi and\u00f2 incontro alla sua migliore stagione nella categoria: per sette volte conquist\u00f2 la vittoria e sal\u00ec sempre sul podio, tranne che in quattro occasioni. Il primo successo arriv\u00f2 alla terza gara stagionale, a Long Beach, in cui, dopo un contatto al via che lo aveva fatto sprofondare nelle ultime posizioni e doppiato di un giro, incitato dal pubblico, riusc\u00ec a rimontare posizione su posizione fino a cogliere la vittoria. Nella prima parte di stagione, solo Greg Moore riusc\u00ec a mantenere il passo del pilota italiano, ma a partire dalla corsa di Detroit, Zanard\u00ec inanell\u00f2 quattro vittorie consecutive che gli permisero di staccare i rivali.\nA Mid-Ohio fu invece protagonista di una controversa prestazione: pur giungendo dodicesimo e prendendo un punto, durante la gara rimase coinvolto in un incidente con PJ Jones e JJ Lehto, che poi danneggi\u00f2 anche Michael Andretti. Ritenuto responsabile dell'accaduto, gli venne tolto il risultato ottenuto, fu multato di 50.000 dollari e venne messo sotto osservazione fino al termine del campionato. Lo stile di guida di Zanardi era infatti stato spesso criticato da molti suoi colleghi perch\u00e9 ritenuto troppo aggressivo e in varie occasioni fu attaccato durante le riunioni dei piloti. Nel frattempo, era stato contattato da diverse squadre di Formula 1 per sondare il suo interesse a un eventuale ritorno nella categoria. In particolare Frank Williams si dimostr\u00f2 molto interessato a ingaggiare il pilota italiano e il contratto venne ufficializzato a settembre, nonostante gi\u00e0 da luglio fosse stato raggiunto un accordo tra i due. A Vancouver si laure\u00f2, con quattro gare d'anticipo, campione di Formula CART per la seconda volta consecutiva e chiuse il campionato con 285 punti, staccando di oltre cento lunghezze il compagno di squadra Jimmy Vasser.\nRitorno in Formula 1 con la Williams (1999).\nNel luglio del 1998 Zanardi prese poi contatti con Frank Williams per partecipare al Campionato mondiale di Formula 1 1999, dopo che il suo nome era stato avvicinato anche alla Ferrari. L'italiano firm\u00f2 dunque un contratto triennale con il team inglese. Durante i test, per\u00f2, mostr\u00f2 difficolt\u00e0 sul giro singolo, mentre il suo passo gara era discreto. Inoltre il pilota doveva adattarsi alle nuove vetture, completamente differenti sia da quelle a cui era abituato negli Stati Uniti, sia da quelle con cui aveva corso in Formula 1 negli anni precedenti, incontrando diverse difficolt\u00e0 nello sviluppo della monoposto e nella messa a punto della stessa.\nGi\u00e0 dalla prima gara stagionale Ralf Schumacher, suo compagno di squadra, ottenne prestazioni migliori e giunse a podio, mentre l'italiano venne costretto al ritiro. Nonostante il sostegno da parte del suo team in questa fase iniziale del campionato, le pressioni su di lui andarono aumentando a fronte anche di risultati non eccellenti, e nel giro di poche corse la fiducia del team nei suoi confronti cominci\u00f2 a calare; inoltre rimase spesso vittima di guasti meccanici che complicavano il suo percorso nella serie. In Brasile, poi, ricevette pure una multa di cinquemila dollari per aver superato il limite di velocit\u00e0 nella corsia dei box. A Imola, invece, sembr\u00f2 poter conquistare il primo punto, ma scivol\u00f2 sull'olio lasciato dal motore della vettura di Herbert, ritirandosi mentre occupava la sesta posizione. Il prosieguo della stagione, per\u00f2, fu deludente e raramente Zanardi riusc\u00ec a concludere le gare, venendo spesso costretto al ritiro o a posizioni di rincalzo. Durante l'estate, poi, venne resa nota l'intesa tra Williams e BMW per la fornitura dei motori a partire dal 2000 e si diffuse la voce che il pilota italiano a fine stagione avrebbe abbandonato la scuderia.\nNonostante ci\u00f2 in Belgio ripet\u00e9 il suo miglior risultato in qualifica dell'anno (8\u00b0) e sembrava avviarsi verso la conquista dei primi punti stagionali quando, negli ultimi giri, a causa di un errato calcolo della quantit\u00e0 di benzina da immettere nel \"pit-stop\", fu costretto a rientrare ai box per un ulteriore rifornimento, perdendo diverse posizioni. A Monza ottenne la sua miglior qualifica in carriera piazzandosi quarto, ma la rottura del fondo piatto al terzo giro, mentre occupava la terza posizione, non gli permise di mantenere tempi sul giro veloci e termin\u00f2 la gara settimo. Ormai demoralizzato, Zanardi non ottenne pi\u00f9 alcun risultato di rilievo, terminando la stagione a zero punti. Pilota e squadra risolsero quindi il contratto, pare per circa quattro milioni di dollari, e l'italiano si ritrov\u00f2 senza un volante per l'anno seguente.\nIl ritorno nella CART e il grave incidente.\nUscito demotivato dall'esperienza in Formula 1, Zanardi si allontan\u00f2 momentaneamente dal mondo dell'automobilismo. Nel luglio del 2000 torn\u00f2, per\u00f2, negli Stati Uniti per sostenere dei test con il team di Mo Nunn, suo ingegnere all'epoca dei titoli conquistati in Champ Car e ora proprietario di una scuderia di CART, che lo ingaggi\u00f2 per la stagione 2001. Lo stesso anno prese parte al Rally di Monza, unica competizione a cui partecip\u00f2 durante l'anno.\nFin dall'inizio del campionato, per\u00f2, si evidenziarono diversi problemi, tra cui le difficolt\u00e0 di Zanardi a trovare un buon assetto per le qualifiche e l'inesperienza del team. Inoltre errori di strategia della squadra o inconvenienti tecnici gli impedirono pi\u00f9 volte di salire sul podio, tanto che il suo miglior risultato fu un quarto posto a Toronto. La squadra, per\u00f2, stava acquisendo fiducia grazie ai progressi della monoposto, e il 15 settembre 2001 Zanardi si present\u00f2 motivato all'appuntamento europeo del Lausitzring. Le qualifiche non vennero disputate a seguito di un violento acquazzone e la griglia fu determinata in base alla posizione in campionato. Nonostante partisse ventiduesimo riusc\u00ec a recuperare posizione su posizione, portandosi al primo posto. A tredici giri dalla fine, dopo aver compiuto la sua ultima sosta, uscendo dai box, dopo aver tolto il limitatore di giri, Zanardi perse improvvisamente il controllo della vettura (pare per la presenza di acqua e olio sulla traiettoria di uscita) che, dopo un testacoda, si intravers\u00f2 lungo la pista, mentre sulla stessa linea sopraggiungevano ad alta velocit\u00e0 Patrick Carpentier e Alex Tagliani. Il primo riusc\u00ec a evitare lo scontro, il secondo no e l'impatto fu violentissimo: la vettura di Tagliani colp\u00ec perpendicolarmente la vettura del pilota bolognese all'altezza del muso, dove erano alloggiate le gambe, spezzando in due la Reynard Honda.\nProntamente raggiunto dai soccorsi, Zanardi apparve subito in condizioni disperate: lo schianto aveva provocato, di fatto, l'istantanea amputazione di entrambi gli arti inferiori e il pilota rischi\u00f2 di morire dissanguato. Per salvargli la vita, Steve Olvey, capo dello staff medico della CART, \"tapp\u00f2\" le arterie femorali del pilota per tentare di fermare la grave emorragia. Dopo aver ricevuto l'estrema unzione dal cappellano della serie automobilistica, venne caricato sull'elicottero e condotto all'ospedale di Berlino, dove rimase in coma farmacologico per circa quattro giorni e gli venne rimosso chirurgicamente il ginocchio destro, irrimediabilmente compromesso. Dopo sei settimane di ricovero e una quindicina di operazioni subite Zanardi pot\u00e9 lasciare l'ospedale per cominciare il processo di riabilitazione, nel quale ebbe un ruolo fondamentale Claudio Costa, medico del motomondiale.\nIl recupero e il rientro alle corse.\nNel dicembre dello stesso anno si present\u00f2 alla premiazione dei \"Caschi d'oro\" promossa dalla rivista Autosprint, in cui si alz\u00f2 dalla sedia a rotelle, suscitando una grande emozione tra i presenti. Zanardi decise poi di riavvicinarsi al mondo delle corse. Scherzando sulla sua menomazione ha affermato che, se si dovesse rompere di nuovo le gambe, questa volta basterebbe soltanto una chiave a brugola per rimetterlo in piedi, e che ora non rischia pi\u00f9 di buscarsi un raffreddore camminando scalzo.\nNel 2002 la CART diede al pilota la possibilit\u00e0 di far partire una gara della stagione a Toronto, Canada e nel 2003 Zanardi torn\u00f2 nel circuito tedesco nel quale due anni prima era stato vittima del terribile incidente, per ripercorrere simbolicamente i restanti 13 giri della gara del 2001 a bordo di una vettura appositamente modificata. I tempi registrati sul giro furono molto veloci e gli avrebbero permesso di partire dalla quinta posizione, se il pilota fosse stato iscritto al campionato.\nGrazie anche a questo fatto Zanardi torn\u00f2 a correre e nel 2005 torn\u00f2 alla vittoria aggiudicandosi a bordo di una BMW 320si WTCC del team Italy-Spain la seconda gara del Gran Premio di Germania il 28 agosto a Oschersleben, gara valida per il Mondiale Turismo. Il bolognese, sempre nello stesso anno, riusc\u00ec a conquistare il Campionato Italiano Superturismo. Nell'ottobre del 2005 vinse la prima manche del Campionato Europeo Superturismo a Vallelunga, ma nella seconda corsa gli svedesi Bj\u00f6rk e G\u00f6ransson dilagarono impedendogli di vincere il titolo. Nel 2006 partecipa ancora con la BMW al Campionato Italiano Superturismo e al WTCC, nel quale conquista la seconda vittoria in campo internazionale dall'incidente del Lausitzring nella gara 1 della tappa turca del WTCC a Istanbul. Nel 2009 si impone in gara-1 a Brno.\nNel novembre del 2004 si \u00e8 aggiudicato il premio \"Tor Vergata - Etica nello sport\", organizzato dall'Universit\u00e0 degli Studi di Roma \"Tor Vergata\" e assegnato ogni anno a personalit\u00e0 sportive che si sono contraddistinte per lealt\u00e0, correttezza, impegno sociale e lotta al doping.\nZanardi, nel fine settimana dal 24 al 26 novembre 2006, \u00e8 tornato in pista a Valencia al volante di una BMW Sauber. Per entrare nell'abitacolo si \u00e8 fatto preparare protesi speciali con numero di scarpa 36. Intervistato sull'evento, Alex ha dichiarato che la BMW sta facendo provare una F1 a un portatore di handicap, ringrazia tutti e soprattutto, sulla possibilit\u00e0 di tornare a correre in F1, ha espresso il suo parere negativo per un intero campionato. Insieme a Reinhold Messner \u00e8 stato testimonial della cerimonia di apertura dei IX Giochi Paralimpici invernali di Torino 2006. Celebre l'inizio del suo intervento: \"Mi chiamo Alex Zanardi e \"sono\" un pilota\".\nNel 2014 prende parte alla Blancpain Sprint Series alla guida di una BMW Z4 GT3 per il team \"ROAL Motorsport\". Nel 2015 prese parte alla sola 24 Ore di Spa, mentre nel 2016 partecip\u00f2 alla gara di chiusura del Campionato Italiano Gran Turismo 2016, al Mugello, vincendo gara 2. Nell'agosto 2018 prende parte alla tappa italiana del campionato DTM presso il circuito di Misano, dove coglie un tredicesimo posto in gara 1 e un quinto posto in gara 2. Nel gennaio 2019 partecipa alla 24 Ore di Daytona a bordo di una BMW M8 GTE, che guida assieme a John Edwards, Jesse Krohn e Chaz Mostert, terminando la competizione al trentaduesimo posto assoluto e nono di categoria.\nParaciclismo.\nApprezzato sia come atleta sia come persona per l'atteggiamento positivo verso la vita e le sue avversit\u00e0, dopo l'incidente del Lausitzring Zanardi ha cominciato a partecipare a varie manifestazioni per atleti disabili e, parallelamente all'impegno automobilistico, ha intrapreso una nuova carriera sportiva nel paraciclismo dove corre in handbike nelle categorie H4 e successivamente H5.\nHa preso parte alla sua prima gara partecipando alla maratona di New York nel 2007, in cui ha colto un sorprendente 4\u00ba posto. Il 19 giugno 2010, ai campionati italiani di ciclismo su strada di Treviso, ha conquistato la maglia tricolore. Ai campionati mondiali del 2011 a Roskilde, in Danimarca, ha vinto la medaglia d'argento nella prova a cronometro, e ha ottenuto un 5\u00ba posto nella prova in linea. Il 6 novembre 2011 ha vinto la maratona newyorkese, stabilendo nell'occasione anche il nuovo record della categoria handbike. Il 18 marzo 2012 ha vinto la maratona di Roma, timbrando anche stavolta il record del percorso.\nNell'estate del 2012 si presenta al via dei XIV Giochi paralimpici estivi di Londra, con ambizioni di medaglia sia a cronometro sia su strada. Il 5 settembre conquista l'oro nella gara contro il tempo svoltasi sul circuito di Brands Hatch. Nella stessa pista, il 7 settembre ottiene il suo secondo titolo paralimpico, stavolta nella prova su strada. Il giorno dopo riesce a ottenere la sua terza medaglia, questa volta d'argento, nella staffetta a squadre mista H1-4, assieme a Francesca Fenocchio e Vittorio Podest\u00e0. Al termine della Paralimpiade, viene scelto come portabandiera azzurro per la cerimonia di chiusura dei Giochi. Il 4 ottobre seguente, in virt\u00f9 dei risultati conseguiti a Londra, viene eletto \"Atleta del mese\" da un sondaggio online del Comitato Paralimpico Internazionale.\nL'anno successivo, Zanardi si conferma ai massimi livelli della sua categoria. In Canada, nello spazio di pochi giorni, dapprima vince la Coppa del mondo, e ai successivi campionati mondiali su strada di Baie-Comeau inanella tre medaglie d'oro, confermandosi dopo la Paralimpiade nelle prove a cronometro e su strada, e trionfando stavolta anche nella staffetta mista assieme a Vittorio Podest\u00e0 e Luca Mazzone. L'anno successivo ai mondiali statunitensi di Greenville, Zanardi trionfa nuovamente nella cronometro e nella staffetta, mentre nella gara in linea conquista la medaglia d'argento alle spalle del sudafricano Ernst Van Dyk. Nel 2015, ai campionati mondiali su strada di Nottwil in Svizzera, si ripete aggiudicandosi i due titoli della categoria H5, a cronometro e in linea, e la staffetta mista in terzetto con Vittorio Podest\u00e0 e Luca Mazzone.\nDopo il ritiro.\nHa collaborato come voce narrante nella serie a cartoni animati \"Roary the racing car\" trasmessa nel 2008 da Rai Gulp e poi da Rai Yoyo; il suo compenso \u00e8 stato interamente devoluto in beneficenza.\nHa doppiato il personaggio di Guido nei film d'animazione \"Cars - Motori ruggenti\" del 2006 e \"Cars 2\" del 2011, parlando in dialetto bolognese nella versione italiana del film, e in italiano nelle altre versioni. Ha ripreso il ruolo anche in \"Cars 3\".\nNel 2010 debutta come conduttore televisivo, conducendo su Rai 3 il programma di divulgazione scientifica \"E se domani\", sulla scienza e le nuove tecnologie. Il programma ottiene buoni riscontri per via del carattere di semplicit\u00e0 del linguaggio divulgativo sollecitato dal conduttore che, non essendo addentro alla materia, svolge pi\u00f9 il ruolo di \"curioso\" che non di \"conoscitore\".\nDal 2012 conduce il programma di divulgazione sportiva \"Sfide\", sempre su Rai 3. Nella parte di se stesso, \u00e8 inoltre apparso varie volte come guest star nella sitcom \"Camera Caf\u00e9\". Il 2 giugno 2020 conduce in prima serata in prima visione su Rai 1 in occasione della Festa della Repubblica \"Storie tricolori - Non mollare mai\", con molti ospiti del mondo dello sport e dello spettacolo.\nCompare in un cameo nel film \"Rush\" del 2013, nei panni di un telecronista italiano.."}
{"id": "63469", "revid": "1652134", "url": "https://it.wikipedia.org/wiki?curid=63469", "title": "Alfonso de Portago", "text": "Biografia.\nNato da una famiglia aristocratica spagnola e di madre irlandese, Olga Leighton, trascorse l'infanzia a Biarritz in Francia, impegnandosi con successo in diversi sport. Nel 1953 l'incontro con l'importatore americano della Ferrari Luigi Chinetti lo port\u00f2 a gareggiare come suo copilota nella Carrera Panamericana, per poi gareggiare con una Ferrari sport di sua propriet\u00e0 nella \"Buenos Aires 1000\" del 1954. Si trasfer\u00ec poi in Europa per continuare a gareggiare con una Maserati.\nNel 1955 compr\u00f2 una Ferrari di Formula 1, che per\u00f2 and\u00f2 presto distrutta in un incidente all\"'International Trophy\" di Silverstone in cui De Portago si ruppe una gamba. Ritorn\u00f2 nel 1956 come pilota ufficiale della Ferrari, ottenendo un secondo posto al Gran Premio di Gran Bretagna condiviso con Peter Collins.\nDe Portago partecip\u00f2 anche alle Olimpiadi invernali del 1956 a Cortina d'Ampezzo, dove gareggi\u00f2 nel bob. Nel 1957, ai Campionati mondiali di bob a Sankt Moritz, conquist\u00f2 la medaglia di bronzo nel bob a due. A lui \u00e8 stata intitolata l'ultima curva prima del traguardo della pista Olympia Bobrun St. Moritz\u2013Celerina.\nMorte.\nDurante la Mille Miglia del 1957, sulla Goitese all'altezza della localit\u00e0 di Guidizzolo (MN), alla guida di una Ferrari 335S, De Portago fu vittima di un incidente causato dal cedimento di uno pneumatico e mor\u00ec sul colpo, insieme al copilota Edmund Nelson e a nove spettatori, tra cui cinque bambini. De Portago riposa nel cimitero di Arcangues, nella Nuova Aquitania.\nRisultati.\nSportprototipi.\nCampionato mondiale vetture sport.\n\u2020 Deceduto.\nMille Miglia.\n\u2020 Deceduto."}
{"id": "63470", "revid": "599013", "url": "https://it.wikipedia.org/wiki?curid=63470", "title": "Allan McNish", "text": "Carriera.\nAttivo nelle gare di turismo e di sport prototipi, ha vinto per tre volte la 24 Ore di Le Mans: nel 1998 su Porsche 911 GT1, nel 2008 su Audi R10 e nel 2013 su Audi R18 e-tron quattro. Ha vinto 3 volte il campionato American Le Mans Series nel 2000 e nel 2006 su Audi R8 e nel 2007 su Audi R10, in seguito ha gareggiato per la Audi nel DTM e nelle American Le Mans Series.\nDagli anni '90 \u00e8 stato occasionalmente impegnato anche in Formula 1, soprattutto come test-driver, prima per la McLaren dal 1990 al 1992, poi con la Benetton nel 1993,1994 e nel 1996,poi ancora con la Lola nel 1995,guidando la Lola T95/30, dopodich\u00e9 esord\u00ec come titolare con la Toyota nel 2002 dopo esserne stato collaudatore l'anno precedente; non riconfermato dal team, nel 2003 \u00e8 tornato a svolgere il ruolo di terzo pilota per la Renault, concludendo definitivamente la sua avventura in F1 al termine della stagione. \nNel 2011, durante la gara di Le Mans, fu protagonista di un catastrofico incidente, lasciando la sua vettura praticamente disintegrata; tuttavia McNish ne usc\u00ec illeso, grazie soprattutto ai miglioramenti della sicurezza che erano stati apportati negli ultimi anni.\nDal 2018 \u00e8 il Team Principal del team di Formula E Audi Sport ABT Schaeffler."}
{"id": "63471", "revid": "599013", "url": "https://it.wikipedia.org/wiki?curid=63471", "title": "Allen Berg", "text": "Carriera.\nGli inizi.\nCome molti piloti inizi\u00f2 la sua carriera nei kart. Nel 1980 prese parte al campionato canadese di Formula Ford che concluse al secondo posto l'anno seguente. Nel 1982 pass\u00f2 alla Formula Atlantic in cui vinse il premio per il miglior debuttante. A fine anno prese quindi parte alla Tasman Series, vincendo il \"Lady Wigram Trophy\", che gli consent\u00ec di ottenere un posto in F3 inglese.\nIl campionato di Formula 3 si rivel\u00f2 alquanto difficile vista la presenza di piloti come Ayrton Senna e Martin Brundle e cos\u00ec il canadese chiuse la stagione al quinto posto. L'anno seguente part\u00ec tra i favoriti alla vittoria del titolo di categoria e concluse la stagione pur senza mai aver vinto una gara. Venne nominato pilota canadese dell'anno, ma nessuno gli offr\u00ec un contratto per il 1985 e fu costretto a prendere parte al campionato di Formula K in Messico.\nFormula 1.\nNel 1985 ottenne, per\u00f2, un contratto di sponsorizzazione da una societ\u00e0 svizzera e questo gli consent\u00ec di esordire in Formula 1 con l'Osella Corse come Pay driver nel 1986. Il budget del team italiano era, per\u00f2, molto limitato e la squadra, come raccontato dal pilota, non poteva permettersi test per sviluppare la vettura e il canadese si ritrov\u00f2 spesso ad affrontare gare su circuiti a lui sconosciuti Le prestazioni si rivelarono disastrose, con Berg spesso relegato nelle ultime posizioni e battuto dai suoi compagni di squadra. Anni dopo, Enzo Osella, patron del team, lo defin\u00ec come inadatto a competere nella massima seria automobilistica.\nNonostante ci\u00f2 pareva possibile una sua partecipazione al successivo mondiale. Alcuni sponsor erano infatti pronti a finanziarlo, ma, alla cancellazione del Gran Premio del Canada, questi si tirarono indietro e il pilota rimase senza un volante. Fu quindi costretto a correre in altre categorie.\nDopo la Formula 1.\nTerminata la carriera nella massima serie, dal 1987 al 1989 prese parte solo sporadicamente ad alcune gare con vetture Sport prototipo. Nel 1990 sfum\u00f2 la possibilit\u00e0 per il canadese di disputare nuovamente il campionato di Formula 1 e si accord\u00f2 con Richard Lloyd per correre alcune gare in altre categorie e disput\u00f2 la 24 Ore di Le Mans, concludendo undicesimo. La stagione del pilota canadese a causa di un infortunio subito in un incidente in moto, e a fine anno fu costretto a cercare un'altra squadra. Prese quindi parte al campionato DTM con una BMW M3 di un team privato, cogliendo 3 punti. \nL'anno seguente, per\u00f2, un contratto di sponsorizzazione della Marlboro fece s\u00ec che la sua carriera cambiasse radicalmente. Berg prese parte a vari campionati di Formula 2 messicana, divenendo campione di categoria nel 1993. In seguito intraprese pure la carriera da costruttore, in cui \u00e8 attivo tuttora."}
{"id": "63472", "revid": "22416", "url": "https://it.wikipedia.org/wiki?curid=63472", "title": "Andrea de Adamich", "text": "Carriera.\nGli esordi.\nSi avvicin\u00f2 al mondo dell'automobilismo nel 1962 in qualit\u00e0 di cronometrista nelle gare di autosciatoria, all'epoca molto diffuse. Nello stesso anno, dopo aver ottenuto dalla madre l'autorizzazione per il rilascio della licenza di pilotaggio, si iscrisse al Campionato Italiano Velocit\u00e0 Montagna, partecipando a varie cronoscalate al volante di una Triumph TR3 della Scuderia Trivellato, classificandosi al secondo posto. Partecip\u00f2 anche al campionato mondiale della specialit\u00e0, che in quell'anno si svolgena in gara unica a Zurigo, giungendo sesto. Nel 1963, disputando il campionato di Formula Junior con una Lola-Ford usata, venne notato da Mario Angiolini che gli offr\u00ec un ingaggio nella prestigiosa scuderia meneghina Jolly Club. Capace di una fulminea carriera, si laure\u00f2 campione italiano di Formula 3 nel 1965, titolo che gli valse l'ingaggio da parte dell'Autodelta, la squadra corse dell'Alfa Romeo.\nAl volante della Giulia GTA della casa del biscione divent\u00f2 campione europeo per vetture turismo (nella \"Divisione 2\" - fino a 1600 cc) nel 1966 e nel 1967. Pass\u00f2 sulle monoposto vincendo la \"XVII Temporada Argentina\", su una Ferrari \"Dino 166 V6\" di Formula 2.\nLe vetture Sport.\nLegato a doppio filo all'Autodelta, a partire dal 1967 fu coinvolto nell'impegno agonistico della barchetta Alfa Romeo Tipo 33. Al volante delle varie versioni della vettura fece spesso coppia con altri protagonisti delle gare di durata come Nino Vaccarella, Piers Courage, Nanni Galli, Henri Pescarolo, Rolf Stommelen, finendo di frequente sul podio, ma senza riuscire mai a conquistare nessuna delle grandi classiche della categoria. I suoi migliori risultati a livello internazionale nelle gare di durata furono la vittoria della \"200 miglia di Buenos Aires\" nel 1970 (gara fuori campionato) e della 1000 km di Brands Hatch e della \"6 Ore di Watkins Glen\" nel 1971. De Adamich, come molti suoi colleghi di quegli anni, si ciment\u00f2 in diverse categorie, ma diede l'addio alle corse prendendo parte nella sua ultima stagione, il 1974, a quattro \"1000 km\" valide per il Campionato Mondiale Marche. In queste ultime gare, disputatesi a Monza, al N\u00fcrburgring, a Imola e all'\u00d6sterreichring, colse tre terzi posti e infine il secondo posto nella gara austriaca.\nLa Formula 1.\nDebutt\u00f2 in Formula 1 nel Gran Premio di Spagna (non valido per il mondiale) del 1967, giungendo quarto con una Ferrari. Era iscritto anche al Gran Premio d'Italia con una Cooper-Maserati della Scuderia Filipinetti, ma non vi partecip\u00f2. Quello stesso anno debutt\u00f2 anche in Formula 2 a Zandvoort, e l'anno successivo arriv\u00f2, su Ferrari, secondo a Vallelunga.\nNel 1968 corse il suo primo Gran Premio valido per il mondiale, il Gran Premio del Sud Africa, sempre con la Ferrari, che lo aveva ingaggiato come terzo pilota. Un incidente lo blocc\u00f2 dopo che era partito settimo. Sub\u00ec un ulteriore incidente a Brands Hatch durante le prove della Race of Champions (prestigiosa gara fuori campionato), che gli caus\u00f2 problemi al collo che lo avrebbero tenuto lontano dalle gare per gran parte della stagione.\nTorn\u00f2 su una Formula 1 nel 1970 al volante di una McLaren motorizzata Alfa Romeo. Questo segn\u00f2 il ritorno dei motori della casa del biscione dopo molti anni di assenza dalle corse. L'anno successivo pass\u00f2 a guidare una March, sempre con motore Alfa Romeo, un'accoppiata non molto riuscita che ne determin\u00f2 risultati poco confortanti.\nNel 1972 corse su una Surtees-Ford con la quale ottenne il suo migliore risultato della carriera nel mondiale: quarto in Spagna. La sua carriera venne interrotta da un grave incidente (che coinvolse pi\u00f9 piloti, senza gravi conseguenze) al Gran Premio di Gran Bretagna del 1973, al volante di una Brabham. In quell'occasione, il pilota triestino riport\u00f2 numerose ferite alle gambe e rimase intrappolato nella vettura per diversi minuti. Nella stagione era riuscito a conquistare un altro quarto posto, nel Gran Premio del Belgio.\nAltre attivit\u00e0.\nAbbandonata l'attivit\u00e0 sportiva diventa apprezzato giornalista del settore. A partire dal 1982 conduce la trasmissione sportiva \"Grand Prix\" su Italia 1. A lui sono affidate anche le telecronache dei gran premi di Formula 1 per il gruppo Fininvest che aveva acquistato in parte i diritti di trasmissione per il periodo 1991-1996. Dalla stagione 2002 gli \u00e8 affidata anche la conduzione degli studi che precedono e seguono i Gran Premi del Motomondiale trasmessi su Italia 1.\nDal 1990 \u00e8 direttore del \"Centro Internazionale Guida Sicura\" a Varano de' Melegari (PR), dove risiede, a pochi passi dall'Autodromo Riccardo Paletti; non \u00e8 difficile trovarlo in giro per i paddock nella giornata o in giro per la citt\u00e0.\nTra il 1997 e 2006 ha doppiato la telecronaca del videogioco ufficiale per PlayStation di \"Formula One 97\" (in coppia con Massimo Marinoni) \"Formula One 98\" (in coppia con Andrea Piovan) e in coppia con Claudia Peroni in \"Formula One 99\", \"Formula One 2000\", \"Formula One 2001\", \"Formula One 2002\", \"Formula One 2003\", \"Formula One 04\", \"Formula One 05\", \"Formula One 06\" e \"Formula One Championship Edition\".\nVita privata.\nPadre di tre figli, il 16 gennaio 2010 si \u00e8 unito con rito civile a Sofia Spanou."}
{"id": "63473", "revid": "599013", "url": "https://it.wikipedia.org/wiki?curid=63473", "title": "Andrea De Cesaris", "text": "Dopo aver ottenuto diversi successi nelle serie minori dell'automobilismo, nel 1980 fece il suo debutto nella massima serie, in cui corse fino al 1994. Durante la sua carriera ha corso per un gran numero di squadre, tra cui Alfa Romeo, a cui sono legati i suoi migliori risultati, McLaren, Ligier, Minardi, Brabham, Rial, Scuderia Italia, Jordan, Tyrrell e Sauber. Pur essendo considerato tra i pi\u00f9 veloci del \"circus\", era dotato di una guida molto aggressiva che spesso lo faceva incappare in vari incidenti, tanto da essere soprannominato dalla stampa inglese \"Andrea de Crasheris\". Detiene inoltre il record di maggior numero di Gran Premi disputati senza ottenere una vittoria. Suo \u00e8 anche il record mondiale di ritiri e di ritiri consecutivi.\nTerminata la carriera in Formula 1 abbandon\u00f2 il mondo dell'automobilismo, se si eccettua la sua partecipazione ad alcune gare del campionato Grand Prix Masters.\nCarriera.\nGli inizi.\nFiglio di un distributore di tabacco, De Cesaris cominci\u00f2 la proprio carriera nei kart nel 1972. Nel giro di pochi anni riusc\u00ec ad affermarsi come campione italiano ed europeo, passando cos\u00ec alla guida di vetture monoposto nel 1977, anno in cui prese parte al campionato di Super Ford, prima di passare alla Formula 3 britannica nel 1978. Ingaggiato nella squadra di Tim Schenken, durante il suo primo anno chiuse la stagione al settimo posto, mentre nel 1979 fu protagonista di un lungo duello per la conquista del titolo con Chico Serra, il quale, alla fine, riusc\u00ec a prevalere, anche a causa di alcuni errori del pilota romano. Pass\u00f2, dunque, alla Formula 2 nel team di Ron Dennis, aiutato dalla Marlboro, e ottenne una vittoria a Misano, terminando il campionato quinto.\nFormula 1.\nGli esordi (1980-1981).\nDe Cesaris ebbe quindi l'occasione di debuttare in Formula 1 nella penultima gara del mondiale 1980, in Canada, al volante dell'Alfa Romeo, sostituendo Vittorio Brambilla. Durante le prove ottenne l'ottavo tempo suscitando molto interesse tra gli addetti ai lavori e ricevette anche i complimenti di Carlo Chiti, ingegnere della sua scuderia, per la sua capacit\u00e0 di messa a punto della vettura. In gara, per\u00f2, fu costretto al ritiro dopo pochi giri. Disput\u00f2 anche la corsa successiva, ma, pure in quell'occasione, non termin\u00f2 la gara.\nNella stagione successiva venne ingaggiato dalla McLaren, grazie anche alla sponsorizzazione della Marlboro, per correre come seconda guida al fianco di John Watson, risultando il pi\u00f9 giovane pilota del \"circus\". Il suo campionato, per\u00f2, fu avaro di soddisfazioni, con un solo punto, conquistato al Gran Premio di San Marino. Durante tutta la stagione fu oggetto di critiche, anche all'interno del proprio team, per la sua eccessiva foga che lo portava spesso a non concludere le gare, guadagnandosi la fama di sfascia macchine da parte della stampa anglosassone. Dopo il Gran Premio di Gran Bretagna rischi\u00f2 addirittura il licenziamento da parte della sua scuderia, che alla fine non si concretizz\u00f2. Dal canto suo De Cesaris lament\u00f2 la mancanza di esperienza dovuta sia ai pochi test invernali svolti dalla scuderia, quantificabili in circa 20 giri sul circuito di Silverstone, sia alla mancata conoscenza di gran parte dei tracciati. Inoltre la squadra non lo avrebbe sostenuto adeguatamente, mettendogli a disposizione la nuova vettura solo da met\u00e0 stagione. In Olanda, poi, la McLaren, per punirlo dell'ennesimo incidente, gli fece saltare la corsa. Gi\u00e0 dopo Monza, infatti, era chiaro che al pilota romano non sarebbe stato rinnovato il contratto, ma nonostante la stagione poco brillante, costellata da diciotto incidenti, era molto richiesto da varie scuderie per le sue doti di velocista. Riusc\u00ec, infatti, ad accordarsi con l'Alfa Romeo per l'anno seguente.\nAlfa Romeo (1982-1983).\nNel 1982 rientr\u00f2 all'Alfa Romeo, con cui ottenne i suoi migliori risultati di sempre in Formula 1. Dopo aver disputato la prima gara stagionale con la vettura dell'anno precedente, a partire dal Gran Premio del Brasile De Cesaris ebbe a disposizione, cos\u00ec come il suo compagno di squadra Giacomelli, una nuova vettura. Al Gran Premio degli Stati Uniti-Ovest il romano ottenne la sua prima pole position in carriera e riusc\u00ec anche a guidare la gara per la parte iniziale, prima di essere superato da Niki Lauda. Il pilota stava comunque occupando la seconda posizione fino a quando un guasto alle pinze dei freni comport\u00f2 la sua uscita di pista e il ritiro. Ebbe comunque occasione di cogliere un podio a Monaco, corsa che avrebbe potuto vincere, se non fosse rimasto senza benzina a un giro dal termine. Due settimane dopo, al Gran Premio degli Stati Uniti-Est piazz\u00f2 la sua vettura in prima fila, ma riserv\u00f2 critiche piuttosto severe al circuito e agli organizzatori. La sua corsa, per\u00f2, termin\u00f2 gi\u00e0 al secondo giro per problemi alla trasmissione. Un calo di prestazioni non permise a De Cesaris di ottenere altri piazzamenti e la stessa Alfa Romeo ipotizz\u00f2 il proprio ritiro al termine del campionato. A fine stagione, infatti, la casa automobilistica italiana strinse un accordo con il team Euroracing di Giampaolo Pavanello che prevedeva la partecipazione dell'Alfa Romeo ai mondiali 1983 e 1984, ma la scuderia sarebbe stata gestita dal costruttore veneto a cui sarebbero stati forniti i propulsori. De Cesaris venne comunque confermato per la stagione seguente.\nPer la nuova stagione a De Cesaris venne affiancato Mauro Baldi e le vetture vennero progettate dal tecnico francese G\u00e9rard Ducarouge. Durante i primi test, svoltisi sul circuito Paul Ricard, il pilota romano si dichiar\u00f2 molto soddisfatto delle nuove monoposto, evidenziando come fossero pi\u00f9 veloci rispetto a quelle dell'anno precedente, ma ponendo anche l'accento sul fatto che bisognasse ricercare una maggiore affidabilit\u00e0. Gi\u00e0 alla prima gara, per\u00f2, De Cesaris venne escluso dalla competizione, in quanto aveva dimenticato di presentarsi ai controlli di pesatura elettronica della sua vettura. Durante il week end si attir\u00f2 anche le critiche dell'ingegner Chiti che, viste le continue rotture del motore sulla sua monoposto, lo accus\u00f2 di non sapere gestire i propulsori turbo. Il pilota respinse fermamente le critiche affermando di non avere alcuna colpa al riguardo. Dopo un ritiro al Gran Premio degli Stati Uniti-Ovest, una nuova squalifica colp\u00ec il pilota: durante le qualifiche per la gara in Francia, i commissari di percorso trovarono la sua monoposto con gli estintori scarichi e, applicando il regolamento, gli annullarono il miglior tempo che aveva ottenuto nella prima sessione. Riusc\u00ec comunque a qualificarsi ottenendo il settimo posto durante le prove del sabato, ma la domenica concluse ancora fuori dai punti. A seguito di questi accadimenti venne licenziato il tecnico Ducarouge, che fu sostituito dall'italiano Luigi Marmiroli. De Cesaris si dichiar\u00f2 lo stesso ottimista per il prosieguo del campionato. Infatti, al Gran Premio del Belgio ottenne il terzo posto nelle qualifiche e riusc\u00ec anche a portarsi in testa alla corsa, segnando il giro pi\u00f9 veloce, prima di essere costretto al ritiro. Nonostante ci\u00f2 i primi punti arrivarono solo in Germania, con un secondo posto dietro la Ferrari di Arnoux. Il pilota, per\u00f2, nonostante il buon risultato lament\u00f2 le eccessive pressioni dei mass media su di lui, criticando anche gli attacchi a cui spesso era sottoposto dai giornalisti italiani per i suoi atteggiamenti a volte sopra le righe. Dopo alcune gare senza risultati, conquist\u00f2 un quarto posto al Gran Premio d'Europa e chiuse la stagione con un altro secondo posto in Sudafrica, terminando ottavo in campionato, suo miglior risultato di sempre.\nLigier (1984-1985).\nA fine della stagione 1983, per\u00f2, l'Alfa Romeo, non avendo gradito alcuni comportamenti del pilota, tra cui i contatti che aveva avuto con la Renault, decise di non rinnovargli il contratto. L'italiano strinse quindi un accordo con la Ligier, ma nonostante le alte aspettative del pilota, che pensava di poter lottare per la vittoria in qualche gara e ottenere diversi punti, gli anni passati alla scuderia francese furono avari di soddisfazioni.\nNei test invernali, pur ottenendo parziali discreti la vettura ebbe svariati problemi di affidabilit\u00e0. Durante la prima stagione conquist\u00f2 i suoi primi punti in Sudafrica e, due gare pi\u00f9 tardi, ad Imola, dopo essere stato costretto a partire dall'ultima posizione riusc\u00ec a rimontare fino al terzo posto, quando fu costretto al ritiro per mancanza di benzina. Il pilota romano venne comunque classificato sesto dopo la squalifica delle Tyrrell dal mondiale. Il prosieguo del campionato, per\u00f2, fu molto deludente. In Francia incapp\u00f2 in una squalifica identica a quella subita l'anno precedente per via degli estintori vuoti e gli venne annullato il tempo della sessione del venerd\u00ec, mentre a Brands Hatch venne duramente criticato da Arnoux per il suo comportamento durante la gara e per averlo ostacolato in maniera non regolamentare. Non avendo conquistato pi\u00f9 alcun risultato utile De Cesaris chiuse la stagione con tre punti al diciottesimo posto.\nLa stagione 1985 si apr\u00ec con un controverso incidente con Ren\u00e9 Arnoux, che venne duramente criticato dal pilota italiano a fine gara. Anche il successivo appuntamento mondiale non gli riserv\u00f2 migliori fortune, in quanto fu costretto al ritiro a causa di un errore della Pirelli che port\u00f2 per la gara in Portogallo gomme da pioggia inadatte alla situazione, penalizzando tutti coloro che utilizzavano i suddetti pneumatici. I primi punti arrivarono al Gran Premio di Monaco, con un quarto posto, ma, alcune settimane pi\u00f9 tardi, De Cesaris si rese protagonista di un incidente durante il Gran Premio d'Austria. Guy Ligier decise quindi di licenziarlo subito dopo la gara, in quanto sosteneva che avesse danneggiato troppi telai, ma, in seguito, cambi\u00f2 idea e gli chiese di correre anche il successivo Gran Premio d'Olanda, pur decurtandogli lo stipendio per i danni causati alla scuderia con il suo incidente. De Cesaris accett\u00f2 di disputare la corsa, ma afferm\u00f2 che non avrebbe continuato il suo rapporto con la squadra francese visto che era sicuro di poter guidare la Brabham gi\u00e0 dal successivo appuntamento mondiale. L'accordo, per\u00f2, non and\u00f2 in porto e il pilota italiano rischi\u00f2 di rimanere senza un volante anche per la stagione seguente.\nGli anni tra diverse scuderie (1986-1990).\nDurante l'inverno del 1985 De Cesaris ebbe contatti con Toleman e Minardi per disputare la 1986. Il pilota afferm\u00f2 che nel caso non fosse riuscito ad accordarsi con nessuna delle due scuderie non avrebbe avuto modo di disputare il mondiale ed era disposto a correre anche con team di minor rilievo pur di continuare la sua esperienza nella massima serie. Accett\u00f2, quindi, l'offerta della squadra italiana per la stagione.\nNonostante disponesse di una vettura poco competitiva, per\u00f2, alla gara inaugurale, in Brasile si rese protagonista di una lunga rimonta che lo port\u00f2 fino al sesto posto, prima di essere costretto al ritiro per il cedimento del motore. Proprio i continui guasti del motore condizionarono il campionato del pilota italiano, che per quattordici gare fu costretto ad abbandonare la corsa. Fall\u00ec inoltre la qualificazione a Monaco e non ottenne alcun punto, nonostante l'introduzione da parte della scuderia faentina di una nuova vettura con telaio in fibra di carbonio a partire dal Gran Premio d'Ungheria, terminando la sola corsa in Messico all'ottavo posto.\nNell'aprile del 1987 venne poi annunciato il suo passaggio alla Brabham. Le prime due gare furono, per\u00f2, caratterizzate da altrettanti ritiri. Al Gran Premio del Belgio ottenne, per la prima volta dopo quattro anni, un piazzamento sul podio, sfruttando una buona strategia di gara che gli permise di non cambiare gli pneumatici e una vettura molto equilibrata. Il resto della stagione fu molto deludente per il pilota italiano che consegu\u00ec dodici ritiri nelle tredici gare seguenti e non raccolse altri risultati. Chiuse quindi in quattordicesima posizione il campionato con quattro punti ottenuti.\nLa situazione interna alla Brabham con l'abbandono dei principali sponsor e soprattutto l'impossibilit\u00e0 di procurarsi un motore competitivo portarono Ecclestone a far saltare al proprio team la stagione 1988. De Cesaris si accas\u00f2 cos\u00ec alla Rial. Nelle prove invernali la vettura evidenzi\u00f2 notevoli progressi rispetto al campionato precedente e il pilota romano ottenne discreti tempi sul giro. Si trattava, per\u00f2, di una monoposto con motore aspirato che faticava a competere con le squadre che utilizzavano propulsori turbo. Inoltre presentava un rilevante problema, dovuto alle ristrette dimensione del serbatoio, che spesso rischiava di non far terminare la gara al pilota.\nLa prima gara si concluse con un ritiro, anche a causa di un errore dei meccanici durante la sosta ai box che avvitarono male una ruota costringendo De Cesaris a compiere un giro a velocit\u00e0 limitate, surriscaldando il motore, che dopo poche tornate cedette. Al Gran Premio del Canada la vettura sembr\u00f2 aver acquisito una maggior competitivit\u00e0, tanto che l'italiano riusc\u00ec a qualificarsi dodicesimo e in gara occupava il quinto posto, quando, a tre giri dal termine, rimase senza benzina. Appena una settimana dopo, per\u00f2, colse un quarto posto a Detroit, ma, nonostante ci\u00f2, i suoi rapporti con la Rial andavano deteriorandosi.\nGi\u00e0 dopo il Gran Premio d'Ungheria apparve infatti chiaro che non sarebbe rimasto nel team tedesco e ricevette le offerte di Zakspeed, dove si era trasferito l'amico e progettista Gustav Brunner dopo essere stato licenziato dal patron della Rial, e Scuderia Italia. L'offerta della seconda prevalse e per i due anni seguenti De Cesaris avrebbe gareggiato per il team di Beppe Lucchini. Intanto la stagione prosegu\u00ec senza particolari acuti, con il romano spesso costretto al ritiro o fuori dai punti. Chiuse quindi il proprio mondiale con tre punti e il quindicesimo posto in classifica piloti.\nNel 1989 De Cesaris pass\u00f2 alla Scuderia Italia, con un contratto da prima guida al fianco di Alex Caffi. La vettura, non troppo competitiva n\u00e9 affidabile, permise solo in alcune occasioni al pilota romano di lottare nelle zone di alta classifica. A Monaco occupava la terza posizione quando fu protagonista di un incidente con Piquet, doppiato. De Cesaris accus\u00f2 il brasiliano di averlo volontariamente rallentato e di averlo chiuso nel momento in cui lo stava superando, mentre il pilota della Lotus disse che semplicemente De Cesaris aveva tentato il doppiaggio in un punto difficile.\nIl podio arriv\u00f2 comunque al Gran Premio del Canada, con un terzo posto, che fu comunque l'unico piazzamento a punti del pilota romano durante la stagione. Gi\u00e0 dalla gara successiva fall\u00ec la qualificazione e nel prosieguo della stagione non and\u00f2 mai oltre il settimo posto. Chiuse infine il campionato con quattro punti conquistati.\nConfermato anche per il 1990, De Cesaris and\u00f2 incontro ad un'annata avara di soddisfazioni. La vettura non era competitiva, ma i suoi problemi principali erano un motore poco potente e la mancanza di stimoli da parte di tutta la scuderia.\nNonostante un sorprendente terzo posto in qualifica alla Gran Premio degli Stati Uniti, dovuto anche all'ottima resa delle gomme Pirelli, in gara fu afflitto dopo pochi giri da problemi ai freni e la rottura del motore determin\u00f2 il suo ritiro dopo venticinque giri. Poche settimane pi\u00f9 tardi, in Brasile, realizz\u00f2 ancora un buon tempo nelle prove, ma la sua gara termin\u00f2 dopo pochi metri a causa di una collisione con Jean Alesi. Nel prosieguo della stagione, poi, peggiorarono pure le prestazioni in qualifica e De Cesaris non riusc\u00ec a superare le prove in Germania. I risultati in gara, poi, furono ancora peggiori, in quanto venne colpito da innumerevoli rotture al propulsore e non and\u00f2 mai oltre il decimo posto. Chiuse quindi la stagione senza alcun punto ottenuto.\nIl passaggio in Jordan (1991).\nNel 1991 si registr\u00f2 il passaggio dell'italiano alla debuttante Jordan. Dopo alcune gare senza risultati particolarmente eclatanti, la vettura acquis\u00ec una maggiore competitivit\u00e0, nonostante un motore non troppo potente. De Cesaris, ormai considerato un pilota maturo e affidabile, ebbe cos\u00ec l'occasione di lottare spesso per le posizioni della zona punti. Inoltre instaur\u00f2 un buon rapporto con Eddie Jordan e afferm\u00f2 che il costruttore lo aveva aiutato ad esprimere le sue potenzialit\u00e0 al meglio durante la stagione.\nIn Canada ottenne i suoi primi punti con un quarto posto, risultato che replic\u00f2 anche in Messico, dove fu protagonista di un particolare episodio: rimasto senza benzina nei pressi dell'arrivo, spinse la sua vettura fino al traguardo. Inizialmente i commissari lo squalificarono, salvo poi riammetterlo a seguito del reclamo della sua squadra, giustificando l'azione di De Cesaris con il fatto che si trattava di una manovra per la sicurezza degli altri piloti. Dopo aver ottenuto un altro piazzamento in Germania, al Gran Premio del Belgio corse una delle gare migliori della sua carriera. Partito undicesimo il pilota italiano rimont\u00f2 diverse posizioni portandosi fino al secondo posto, quando il motore della sua Jordan cedette, costringendolo al ritiro a pochi giri dal termine. Anni dopo il pilota rivel\u00f2 che il guasto era dovuto al fatto che la Ford, che forniva i propulsori alla squadra, avesse deciso di provare all'insaputa di questa un nuovo pistone, che per\u00f2 consumava pi\u00f9 olio del previsto, e ci\u00f2 comport\u00f2 la rottura del motore. Chiuse, infine, la stagione al nono posto, ma non venne confermato alla guida delle vetture del team irlandese, che aveva consistenti debiti da pagare e aveva deciso di cambiare sponsorizzazione.\nGli ultimi anni (1992-1994).\nTerminato il rapporto con Jordan, nel dicembre del 1991, De Cesaris entra in contatto con Ken Tyrrell, alla ricerca di un pilota per la stagione 1992. Nonostante fosse stato indicato inizialmente il nome di Zanardi come secondo pilota al fianco di Olivier Grouillard, De Cesaris viene ufficializzato a met\u00e0 febbraio del 1992. La prima stagione con il team inglese fu nel complesso discreta: il pilota romano ottenne alcuni piazzamenti a punti e termin\u00f2 nono in classifica piloti, vincendo nettamente il confronto con il proprio compagno di squadra. \nConfermato anche per il 1993, and\u00f2 invece incontro a una stagione disastrosa dal punto di vista dei risultati. La Tyrrell present\u00f2 per le prime gare un semplice aggiornamento della monoposto dell'anno precedente e non disponeva di grandi risorse finanziarie. L'ingresso di Yamaha\u00a0come nuovo fornitore di motori, tra l'altro a titolo gratuito, non port\u00f2 inoltre particolari benefici, cos\u00ec come l'introduzione della nuova Tyrrell 021 a partire dal Gran Premio di Gran Bretagna. Per tutto l'anno De Cesaris fu costretto a gareggiare in posizioni di rincalzo e chiuse la stagione senza aver conseguito alcun risultato utile.\nLo stesso anno fu protagonista anche di un brutto episodio: durante la partita del cuore, un incontro calcistico di beneficenza in cui si vedevano contrapposte la Nazionale Cantanti e quella Piloti, prese il pallone e lo scagli\u00f2 con violenza contro Gianni Morandi, colpendolo alla testa, venendo di conseguenza espulso dall'arbitro Amendolia.\nDeciso al ritiro, nel 1994 arriv\u00f2 di nuovo la chiamata della Jordan, solo a titolo temporaneo, per sostituire per due gare il nordirlandese Eddie Irvine, squalificato per tre Gran Premi. Dopo la seconda avventura con il team irlandese, impreziosita da un quarto posto conseguito a Montecarlo, Peter Sauber lo assunse per sostituire l'austriaco Wendlinger, gravemente infortunatosi proprio a Monaco. Con la Sauber disput\u00f2 nove gare, fino al Gran Premio d'Europa, ottenendo un ultimo punto in Francia. Nonostante l'offerta di Sauber di terminare la stagione, dato che Wendlinger non si era completamente rimesso, De Cesaris rifiut\u00f2 e salt\u00f2 quindi le ultime due gare dell'anno. \nTermin\u00f2 quindi la propria carriera in Formula 1 iniziata nel 1980, con oltre duecento Gran Premi disputati e due secondi posti come miglior risultato.\nDopo la Formula 1.\nStanco ormai del mondo della Formula 1 e dei Gran Premi, terminata la stagione 1994, De Cesaris decise di ritirarsi dall'automobilismo, rifiutando anche alcune proposte di correre nella CART, categoria da lui ritenuta troppo pericolosa. Negli anni seguenti si dedic\u00f2, in particolar modo, al mondo della finanza, comprando e rivendendo valute straniere. Svilupp\u00f2 anche la passione per il windsurf, ed acquist\u00f2 una casa alle Hawaii al fine di coltivare il proprio interesse. Si dedic\u00f2 pure al motocross, tanto da partecipare a una gara al Motor Show insieme ai professionisti della categoria, senza sfigurare.\nLa morte.\nMuore a Roma il 5 ottobre 2014 all'et\u00e0 di 55 anni in un incidente motociclistico sul Grande raccordo anulare all'altezza dello svincolo per la Bufalotta. I funerali si sono celebrati il 9 ottobre alla Chiesa di San Roberto Bellarmino nel quartiere Parioli al quale furono presenti alcuni volti della Formula 1; ed \u00e8 stato tumulato nel Cimitero Monumentale del Verano a Roma."}
{"id": "63474", "revid": "599013", "url": "https://it.wikipedia.org/wiki?curid=63474", "title": "Andrea Montermini", "text": "Carriera.\nFormule minori (1987-1992).\nMontermini inizi\u00f2 a correre nel 1987, esordendo nel Campionato Formula Alfa Boxer. Conquist\u00f2 tre vittorie e due secondi posti nelle cinque gare disputate, giungendo terzo in classifica generale nonostante non avesse potuto partecipare all'intera stagione per mancanza di fondi. Nel 1988 pass\u00f2 al Campionato italiano di Formula 3, senza per\u00f2 conquistare punti anche per via della scarsa competitivit\u00e0 della vettura da lui pilotata; l'anno successivo chiuse invece in quarta posizione, vincendo la gara a Vallelunga e giungendo secondo al debutto a Montecarlo, nel prestigioso Gran Prix F.3 in contemporanea con il Gran Premio di Monaco di F1.\nI buoni risultati della stagione 1989 gli valsero l'ingaggio della Scuderia Italia come collaudatore nel 1990 e il passaggio al Campionato internazionale di F3000, nel quale ottenne l'ottavo posto in classifica generale al debutto. Nel 1991 il pilota emiliano continu\u00f2 a competere in Formula 3000 dove ottenne due podi a Pau Francia e Hockenheim (Germania), venendo ingaggiato dalla Scuderia Ferrari come collaudatore ufficiale del team di Formula 1 dove effettu\u00f2 otre 12.000 km di test. L'anno successivo arriva l'accordo in F3000 con il team Il Barone Rampante. In Spagna, nel terzo appuntamento stagionale, Montermini ottenne la sua prima vittoria davanti a Rubens Barrichello, ma dopo sei gare la scuderia lo sostitu\u00ec con il Pay driver Pedro Chaves.\nPassato alla Forti, il pilota italiano conquist\u00f2 altri due primi posti assoluti a Spa ed Albacete nelle rimanenti quattro corse, giungendo secondo in Campionato.\nCART e debutto in Formula 1 (1993-1994).\nNel 1993 Montermini, in attesa di un posto in Formula 1, trova un accordo Benetton disputando anche quattro gare nel Campionato CART, nelle quali ottenne un quarto posto come miglior risultato, guidando una vettura dell'anno precedente. Nonostante il buon debutto il pilota italiano non trov\u00f2 sistemazioni competitive per l'anno successivo.\nL'anno successivo trov\u00f2 sistemazione grazie alla chiamata del Team F.1 Simtek per prendere il posto di Roland Ratzenberger, deceduto durante le qualifiche del Gran Premio di San Marino, a partire dal Gran Premio di Spagna e per la gara seguente. Purtroppo durante le prove libere Montermini perse il controllo della propria vettura, andando a sbattere violentemente contro le barriere e riportando fratture a una caviglia e ai piedi e l'incrinatura di una costola. Ripresosi dall'incidente il pilota italiano partecip\u00f2 a tre gare del Campionato CART.\nFormula 1 (1995-1996).\n1995: Pacific.\nNel 1995 Montermini fu ingaggiato dalla Pacific Racing per disputare il Campionato mondiale di Formula 1. Alla guida di una vettura poco competitiva e inaffidabile, il pilota italiano si qualific\u00f2 regolarmente nelle ultime file, facendo comunque meglio dei suoi compagni di squadra e riuscendo a vedere la bandiera a scacchi solo in quattro occasioni; Montermini ottenne il miglior risultato della stagione nel Gran Premio di Germania, che chiuse in ottava posizione nonostante una grave avaria al cambio proprio negli ultimi giri.\n1996: Forti.\nAl termine della stagione 1995 la Pacific chiuse i battenti e per l'anno successivo Montermini si accord\u00f2 con la Forti Corse. Nelle prime gare la scuderia schier\u00f2 un'evoluzione della vettura dell'anno prima e, con l'introduzione della regola del 107%, n\u00e9 Montermini n\u00e9 il compagno di squadra Badoer riuscirono a qualificarsi per il Gran Premio inaugurale in Australia. In Argentina il pilota italiano port\u00f2 a termine la gara in decima ed ultima posizione, ma nei due appuntamenti successivi manc\u00f2 nuovamente la qualificazione. A partire dal Gran Premio di Monaco la Forti schier\u00f2 per Montermini un secondo esemplare della nuova vettura (che Badoer aveva gi\u00e0 portato in gara nel Gran Premio precedente), ma i risultati non migliorarono in maniera significativa. Montermini riusc\u00ec a qualificarsi solo in due altre occasioni, senza per\u00f2 vedere la bandiera a scacchi, prima che la scuderia abbandonasse il Campionato per mancanza di fondi.\nSi riavvicina alla F1 nel 1997, ricoprendo il ruolo di collaudatore per la neonata MasterCard Lola.\nPrototipi e GT (1997 - 2013).\nPassato alle competizioni con ruote coperte, nel 1997 Montermini disput\u00f2 il Campionato del Mondo Sport Prototipi organizzato dalla IMSA al volante di una Ferrari 333SP del team Moretti e venne assunto come collaudatore dal neonato team di Formula 1 Lola (l'esperienza fu per\u00f2 piuttosto breve in quanto la scuderia chiuse i battenti dopo la prima corsa). In coppia con Antonio Hermann, Montermini vinse quattro gare, facendo segnare 9 volte il giro pi\u00f9 veloce in gara, 6 Pole Position e concludendo in sesta posizione in classifica generale.\nL'anno dopo fu assunto come collaudatore dalla TWR per sviluppare la Nissan R390 GT1 che avrebbe dovuto competere nella 24 Ore di Le Mans; il pilota italiano prese parte alla gara insieme a Jan Lammers ed \u00c9rik Comas, chiudendo in sesta posizione assoluta. Nel 1999 partecip\u00f2 nuovamente alla 24 Ore di Le Mans al volante del prototipo Courage C52, giungendo nuovamente sesto in classifica generale insieme ad Alex Caffi e Domenico Schiattarella. Nel 1999 prese parte anche a quattro gare nel Campionato CART.\nNel 2001 prese parte alla 24 Ore di Daytona, chiudendo in 5 posizione di classe insieme a Fabian Peroni, Sergey Zlobin e Tony Ring; nel 2002 partecip\u00f2 al Campionato FIA GT nella categoria N-GT, conquistando la terza posizione nella classifica di classe. Nel 2006 partecip\u00f2 al Campionato FIA GT con una Saleen S7-R del team tedesco 'Zakspeed Racing'; insieme Jarek Janis ha anche ottenuto una vittoria nel GP di Budapest. Ha vinto 3 volte anche in International GT al volante della Ferrari 430 GT.\nNel 2007 ha ottenuto il titolo campione internazionale classe GTA, sempre al volante della Ferrari GT del Playteam, con 4 vittorie e 6 podi. Divenne anche vicecampione nella classe Open GT international.\nNel 2008 conquist\u00f2 il Campionato Internazionale GT assoluto con 5 vittorie e e 4 podi alla guida della Ferrari GT della scuderia Playteam. Nel 2009 partecip\u00f2 alla Le Mans Series in classe GT2 con la Ferrari, mentre nel 2010 diventa Campione Italiano GT, al volante della Ferrari 430 della Scuderia Villorba\nNel 2011 torn\u00f2 a competere nell'International GT Open con la nuova Ferrari 458 GT Italia, conquistando due vittorie e il terzo posto in campionato.\nNel 2013 Andrea Montermini Vince con 11 podi su 12 gare, 3 vittorie assolute, 6 secondi posti e 6 vittorie di classe con una gara di anticipo l'International GT Open alla guida della Ferrari 458 Italia GT2 della Scuderia Villorba Corse."}
{"id": "63475", "revid": "2149408", "url": "https://it.wikipedia.org/wiki?curid=63475", "title": "Andr\u00e9 Pilette", "text": "Carriera.\nFiglio di Theodore Pilette, uno dei primi piloti automobilistici, inizi\u00f2 a correre ispirato dai racconti sulle gesta del padre, morto in un incidente automobilistico nel 1921. Terminata la seconda guerra mondiale il belga cominci\u00f2 la sua carriera guidando vetture sport prototipo. Era ormai trentenne quando cominci\u00f2 a prendere parte alle sue prime gare, ma venne assunto dall'Ecurie Belgique con cui disput\u00f2 i suoi primi campionati di Formula 1. Nel 1953 ottenne i suoi primi successi in alcune gare minori e nel 1955 fu tra i fondatori dell'Ecurie Nationale Belge.\nOttenne comunque i suoi migliori risultati nelle gare di durata, in particolare alla 24 Ore di Le Mans, in cui concluse secondo nel 1960. Continu\u00f2 la sua carriera fino alla met\u00e0 degli anni sessanta, dopodich\u00e9 decise di ritirarsi per aprire una scuola di guida a Zolder. Tra i talenti da lui scoperti il pi\u00f9 noto \u00e8 stato Thierry Boutsen.\nMor\u00ec nel 1993."}
{"id": "63476", "revid": "599013", "url": "https://it.wikipedia.org/wiki?curid=63476", "title": "Andr\u00e9 Simon (pilota automobilistico)", "text": "Ha disputato 12 gare tra il 1951 e il 1957. \nIl suo debutto risale al Gran Premio di Francia 1951, in cui si ritir\u00f2. Il suo miglior risultato \u00e8 un sesto posto, ottenuto ai Gran Premi d'Italia 1951 e 1952, ma siccome all'epoca solo ai primi cinque venivano assegnati punti il francese non ne conquist\u00f2 mai."}
{"id": "63477", "revid": "287204", "url": "https://it.wikipedia.org/wiki?curid=63477", "title": "Ant\u00f4nio Pizzonia", "text": "Biografia.\n\u00c8 soprannominato \"Jungle Boy\" in quanto \u00e8 il primo pilota di livello internazionale a provenire da Manaus, capitale dell'Amazzonia.\n\u00c8 stato sposato con Maurren Maggi, medaglia d'oro alle Olimpiadi di Pechino in salto in lungo femminile, fino al 2007, dalla quale ha avuto una figlia, Sofia.\nCarriera.\nComincia la carriera agonistica in Gran Bretagna nel 1997 con la Formula Vauxhall, per poi procedere in Formula Renault e Formula 3 britannica, di cui diventa campione nel 2000. Nel 2001 e 2002 gareggia in Formula 3000 e in questa seconda stagione diventa anche collaudatore per la Williams in Formula 1. Dopo un esordio non positivo in gara con la Jaguar nel 2003 (miglior risultato un 9\u00ba posto) ritorna a fare il collaudatore per la Williams, vettura con la quale disputa anche quattro gare nel 2004 per sostituire l'infortunato Ralf Schumacher, giungendo tre volte settimo al traguardo. Nello stesso anno batte a Monza il record di velocit\u00e0 precedentemente segnato da Michael Schumacher, raggiungendo la velocit\u00e0 di 369.9\u00a0km/h.\nFino all'ultimo in ballottaggio per un posto da titolare nel 2005, gli viene preferito Nick Heidfeld, ma resta alla Williams come pilota di riserva. Proprio per sostituire Heidfeld infortunato, torna in gara al Gran Premio d'Italia ottenendo un 7\u00ba posto e prosegue sino alla fine della stagione a seguito dell'accordo del pilota tedesco con la BMW Sauber a partire dal 2006 che ne anticipano la partenza dalla squadra. Terminata la carriera in Formula 1, nel 2006 si trasferisce nella Champ Car americana con il \"team\" Rocketsports per poi ritornare in Europa nel 2007 nella serie GP2 con la squadra \"FMS International\". Nello stesso anno, corre nell'IndyCar Series. Dal 2007 gareggia nel campionato Stock Cars."}
{"id": "63478", "revid": "599013", "url": "https://it.wikipedia.org/wiki?curid=63478", "title": "Arturo Merzario", "text": "\u00c8 diventato noto per aver salvato la vita a Niki Lauda nell'incidente subito dal pilota austriaco sulla pista del N\u00fcrburgring, circuito su cui peraltro l'italiano ha pi\u00f9 volte primeggiato.\nCarriera.\nGli inizi e le corse in Turismo.\nConosciuto come Arturo (il vero nome \"Arturio\" \u00e8 frutto di un refuso all'anagrafe), \u00e8 figlio di un imprenditore edile e di una maestra. Cresciuto in una famiglia benestante, riusc\u00ec a coltivare la sua passione per i motori e, nel 1962, prese parte con l'Alfa Romeo Giulietta Spider del padre alla Coppa Fisa, disputatasi a Monza, giungendo ottavo. La buona prestazione lo fece notare a Mario Angiolini, fondatore del team Jolly Club, che gli offr\u00ec un contratto per correre un rally in Sardegna. Alla guida della sua nuova Giulietta SZ, regalatagli dal padre Giorgio, riusc\u00ec a imporsi nella categoria GT e venne premiato dalla stessa CSAI.\nDopo una stagione con l'Alfa Romeo Giulietta SZ, acquist\u00f2 una Fiat Abarth 1000 con l'aiuto del padre, e ne affid\u00f2 la preparazione a Samuele Baggioli di Milano. Nel 1964, con questa vettura, sfior\u00f2 il titolo di Campione Italiano per vetture turismo. Nel 1967, a bordo di una Fiat Abarth 1000 berlina semi-ufficiale, si classific\u00f2 terzo nel Campionato Europeo Turismo per la Scuderia del Lario. Nel 1975 disput\u00f2 diverse gare del campionato italiano turismo al volante di una Ford Escort 2000.\nSport-prototipi.\nFu ingaggiato dall'Abarth prima come collaudatore nel 1967, poi come pilota ufficiale. Nel 1968 vinse il Campionato Italiano della Montagna alla guida della barchetta 1000SP. La svolta della carriera giunse con la vittoria del circuito del Mugello 1969, con una Abarth 2000. In quella stagione disput\u00f2 anche il Campionato europeo della montagna dove si classific\u00f2 secondo assoluto e primo nella categoria Sport. Nel 1970 vinse per la seconda volta consecutiva il GP del Mugello, sempre con Abarth.\nQuesti successi aprirono a Merzario le porte della Ferrari. Nel 1970 partecip\u00f2 al Campionato del Mondo Marche con una Ferrari 512S ufficiale e vinse per la seconda volta consecutiva il GP del Mugello con l'Abarth. Nel 1971, continu\u00f2 alternadosi alla guida delle Abarth 2000 e di Ferrari 512M private, vincendo la Coppa Shell Interserie di Imola e, a fine stagione, il Trofeo Ignazio Giunti a Vallelunga.\nNel 1972 con la Ferrari 312 P, in coppia con Sandro Munari, ottenne la vittoria alla Targa Florio e s'impose anche nella 1000 km di Spa con Brian Redman. Seguirono altri piazzamenti che consentirono alla Ferrari di vincere il Mondiale Marche. A fine anno vinse la 500\u00a0km di Imola e la 9 ore di Kylami (in coppia con Regazzoni), prove non valide per il Mondiale. Nella stagione 1972 fu anche pilota ufficiale Osella-Abarth, e vinse il Campionato Europeo Sport 2000.\nL'anno successivo fu un anno di crisi e, per il 1974, la Ferrari offr\u00ec a Merzario un ingaggio limitato ai soli prototipi e a qualche gara in Formula 1. Merzario rifiut\u00f2 tale proposta e si vincol\u00f2 all'Alfa Romeo. Nel 1975, alla guida di un'Alfa Romeo Tipo 33, torn\u00f2 a imporsi nel Mondiale Marche vincendo le gare di Digione, Monza, Enna e N\u00fcrburgring. Vinse per la seconda volta la Targa Florio in coppia con Nino Vaccarella. Partecip\u00f2 inoltre, senza fortuna, alla corsa in salita Malegno - Borno al volante di una Osella 2000 sport.\nNel 1976 disput\u00f2 qualche gara con l'Alfa Romeo 33SC12. Nel 1985 Merzario vinse il Campionato Italiano Prototipi con una Lucchini leggermente modificata. Nel 1986 costru\u00ec, partendo da un telaio Lucchini, sei esemplari della Symbol, una biposto corsa con motore Alfa Romeo. Con la Symbol disput\u00f2 varie edizioni del Campionato italiano, fino al 1990. All'inizio della stagione 1991 ebbe l'incidente pi\u00f9 grave della sua carriera: a bordo di una vettura prototipo usc\u00ec di pista a Magione, riportando numerose fratture agli arti inferiori. Nel mese di ottobre torn\u00f2 alle corse del Campionato Italiano Prototipi e pochi giorni dopo giunse 2\u00ba alla 6 Ore di Vallelunga.\nLe Formule.\nNel 1971 inizi\u00f2 a correre in F2 con una Tecno del Team Iris ceramiche, senza fortuna. Nel 1972 debutt\u00f2 in Formula 1 al circuito di Brands Hatch, dando alla Ferrari il sesto posto al Gran Premio di Gran Bretagna e vincendo il premio della combattivit\u00e0 assegnato dai giornalisti specializzati. Nel 1974 la Ferrari offr\u00ec a Merzario un ingaggio limitato alle sole corse dei prototipi ed eventualmente a qualche gara in Formula 1, ma Merzario rifiut\u00f2 e fu preso dalla Iso-Williams. In Formula 1, dopo scarsi risultati, abbandon\u00f2 il Team Williams a causa di divergenze col manager.\nCorse il gran premio d'Italia su una Fittipaldi Copersucar. Nel 1976 disput\u00f2 il campionato mondiale di F1 alla guida di una March 761 della Wolf Williams. Con Guy Edwards, Brett Lunger e Harald Ertl salv\u00f2 Niki Lauda dalle fiamme al N\u00fcrburgring nel Gran Premio di Germania 1976. Nel 1977, a causa di una caduta sugli sci, non prese parte alle prime gare del Mondiale di F1; decise cos\u00ec di rientrare da privato con una sua squadra, alla guida di una March 761B, ma con poca fortuna.\nPer il 1978 tent\u00f2 la strada del costruttore di Formula 1 ma con scarsi mezzi economici a disposizione, la Merzario A1 lott\u00f2 per qualificarsi in ogni gara. Nel 1979, con i modelli A2 e A3, Merzario continu\u00f2 la sua avventura, ma i risultati stentarono ad arrivare, anche per il mutato livello professionistico della F1, sempre pi\u00f9 riservata ai grandi gruppi industriali. Per il 1980 Merzario aveva in progetto un nuovo modello per rientrare nel giro mondiale al GP del Belgio, ma fu solo una pre-iscrizione. L'A4 venne adattata ai pi\u00f9 piccoli motori BMW di Formula 2 e con questa macchina, chiamata M1, Merzario disput\u00f2 il Campionato Europeo F2.\nNel 1981 e 1982 il Team Merzario decise di correre in Formula 2 con numerose March-Bmw, ottenendo buoni piazzamenti con Necchi e Gartner. Nel 1983, in collaborazione con Degan (ex Autodelta), fu costruita una Merzario con telaio in carbonio, affidata al francese Richard Dallest. Il team partecip\u00f2 anche al campionato italiano F3, in una occasione con lo stesso Merzario alla guida di una sua monoposto. Ancora una volta i pochi mezzi a disposizione resero impossibile l'ottenimento di risultati e, a met\u00e0 stagione 1984, Merzario e il suo Team si ritirarono dalle competizioni, e fall\u00ec definitivamente l'esperienza come costruttore.\nI Trofei Monomarca.\nNel 1995, a 52 anni, Merzario rientr\u00f2 nel giro internazionale su richiesta della Maserati, disputando il Trofeo Ghibli Open Cup nel quale contese la vittoria a Denny Zardo. Nel 1996 e 1997 mise a punto la Centenari-Alfa Romeo nella neonata ISRS (International Sport Racing Series) vincendo la propria categoria. Nel 1999 il costruttore Tampolli gli affid\u00f2 una delle sue macchine, ancora per la ISRS, e vinse a Monza e a Spa.\nDall'anno 2000 in poi si concentr\u00f2 sulle gare GT con Ferrari e Porsche, aggiudicandosi alcune vittorie di classe. Nel 2010 \u00e8 stato eletto presidente onorario della Scuderia del Portello, dedicata alla conservazione e preparazione dei modelli sportivi e storici dell'Alfa Romeo."}
{"id": "63479", "revid": "2047664", "url": "https://it.wikipedia.org/wiki?curid=63479", "title": "Bira (pilota)", "text": "Terzogenito del principe Bhanurangsri Bhanubandh, figlio di re Mongkut del Siam, alla morte del padre, avvenuta nel 1927, Bira venne adottato dal cugino principe Chula Chakrabongse, trasferendosi nella sua residenza londinese per completare gli studi nel collegio di Eton. In seguito super\u00f2 l'esame di ammissione all'universit\u00e0 di Cambridge, ma prefer\u00ec rinunciare a frequentarla per dedicarsi all'apprendimento artistico presso lo scultore Charles Wheeler. \nLa sua prima partecipazione ai Gran Premi risale al 1935 e partecip\u00f2 ad alcune gare del campionato mondiale di Formula 1 tra il 1950, anno in cui ottenne cinque punti, e il 1954.\nLasciate le corse automobilistiche partecip\u00f2 a 4 olimpiadi nella vela. Miglior risultato il 12\u00ba posto nella Classe Star alle olimpiadi di Melbourne disputatesi nel 1956.\nMor\u00ec nel 1985 di attacco cardiaco, in una stazione della metropolitana di Londra.\nCarriera.\nGli inizi.\nGiunto in Europa per la prima volta nel 1927 per completare i suoi studi presso l'Universit\u00e0 di Cambridge, prese parte alla sua prima corsa nel 1935. Iniziata la sua carriera nel mondo dell'automobilismo si trasfer\u00ec a Ginevra e, successivamente, nel Sud della Francia. Durante il primo anno partecip\u00f2 comunque solamente a eventi locali.\nNel 1936 rappresent\u00f2 il punto pi\u00f9 alto della sua carriera: ottenne infatti cinque successi nella categoria Vetturette (tra cui uno a Monaco). L'anno seguente, invece, una vettura poco competitiva non gli permise di conseguire buoni risultati. Lo scoppio della seconda guerra mondiale lo costrinse comunque ad interrompere la sua carriera.\nDopo la guerra.\nTerminato il conflitto Bira riprese la propria carriera facendo il proprio debutto in Formula 1. Nella neonata serie automobilistica ottenne come miglior risultato un quarto posto al Gran Premio di Francia del 1954, alla guida di una Maserati, ma riusc\u00ec ad aggiudicarsi due corse fuori dal calendario. Nel 1955, dopo aver vinto il Gran Premio di Nuova Zelanda, non valevole per la classifica, si ritir\u00f2 dal mondo delle corse."}
{"id": "63480", "revid": "599013", "url": "https://it.wikipedia.org/wiki?curid=63480", "title": "Bernd Schneider", "text": ""}
{"id": "63481", "revid": "599013", "url": "https://it.wikipedia.org/wiki?curid=63481", "title": "Bertrand Gachot", "text": "Nato in Lussemburgo da padre francese e madre tedesca, ma di cittadinanza belga, \u00e8 un ex pilota di Formula 1.\nCarriera.\nCategorie Minori.\nLa carriera automobilistica di Bertrand Gachot inizia nel 1984 con la Benelux Formula Ford series. Nel 1987 passa in Formula 3 britannica, dove arriva secondo. L\u2019anno dopo, forte di alcuni buoni risultati nelle precedenti categorie, passa in Formula 3000 con il Team Spirit. Arriva quinto in campionato con una vittoria al Gran Premio di casa a Zolder.\nFormula 1.\nOnyx e Coloni (1989-1990).\nGachot debutta in Formula 1 nel 1989 con il team Onyx dell'eccentrico miliardario Jean-Pierre van Rossem, e per ultime due gare del 1989 corse con il team Rial. Poi nel 1990 c'era stata l'esperienza nel piccolo team italiano Coloni, motorizzata con il boxer 12 cilindri della Subaru, che rende la vettura pesante ed inguidabile. La stagione si conclude senza nessuna qualificazione da parte del belga.\nL'anno in Jordan e l'arresto (1991).\n Al termine della stagione 1990, il costruttore Eddie Jordan, noto agli appassionati per la partecipazione dei suoi team alle formule minori, annuncia di voler prendere parte alla successiva stagione della massima serie con il suo team di Formula 1, la Jordan Grand Prix. A pilotarla sono chiamati il romano Andrea De Cesaris e Gachot.\nGachot e De Cesaris ottengono discreti risultati a bordo della sorprendente Jordan 191, con il belga che ottiene i suoi primi punti iridati in Formula 1 e i primi della Jordan in Canada, e successivamente in Gran Bretagna e in Germania. Tutto sembra andare per il meglio, fino al clamoroso arresto del belga. Nel dicembre 1990, durante una lite con un tassista nel centro di Londra, dovuta ad un tamponamento, per difendersi spruzza uno spray urticante acquistato in Germania sugli occhi del malcapitato avversario, ma, non sapendo che la bomboletta fosse illegale in Inghilterra, in quanto equiparata ad un'arma, viene arrestato e condannato a 11 mesi di carcere diversi mesi dopo, pochi giorni prima il Gran Premio del Belgio. La sua detenzione si prolunga per mesi, minando il suo equilibrio psicofisico, senza che si intraveda una possibilit\u00e0 di uscita e solo dopo una lunga battaglia legale, con petizioni dei suoi colleghi piloti, uno sconto di pena di 2 mesi ed interrogazioni al Parlamento europeo da parte di deputati di varie nazioni, ottiene di nuovo la libert\u00e0.\nLa sua carriera \u00e8 per\u00f2 ormai definitivamente compromessa. Si era presentato a Suzuka per correre il Gran Premio del Giappone, ma scopri di essere stato sostituito da Eddie Jordan da un promettente pilota tedesco, il ventiduenne Michael Schumacher, che in quel periodo si stava mettendo in luce nel Campionato del Mondo Sport Prototipi (noto all'epoca come Gruppo C). Gachot torna in Formula 1 in tempo per la fine della stagione 1991 in Australia, firmando un contratto con la Larrousse, senza per\u00f2 riuscire a qualificarsi. \nLarrousse e Pacific (1992-1995).\nRimane con la scuderia francese per tutto il 1992, ottenendo 1 punto al Gran Premio di Monaco. Nel 1994 venne ingaggiato dal neonato team Pacific Racing come prima guida al fianco di Paul Belmondo, ma la mancanza di competitivit\u00e0 della vettura non gli permise che qualche qualificazione e molti ritiri. Abbandon\u00f2 la Formula 1 alla fine del 1995 insieme al team d'appartenenza, la Pacific (di cui era diventato socio), che era alle prese con una crisi finanziaria insanabile.\nVetture Sport.\nOltre che in Formula 1 Gachot ha corso anche nella 24 Ore di Le Mans, portando, nella 24 Ore di Le Mans 1991 alla guida di una Mazda 787B assieme a Johnny Herbert e Volker Weidler, la prima vittoria un propulsore rotativo (il motore Wankel) nella 24 Ore di Le Mans. Prese parte anche all'edizione 1997, con una Porsche 911 GT1, assieme ad Andy Evans e Christophe Bouchut. Fin\u00ec venticinquesimo.\nAttivit\u00e0 imprenditoriale.\nNonostante Gachot si fosse ritirato dalla Formula 1 al termine del 1995, rimarr\u00e0 nello sport sotto forma di Sponsor. Acquister\u00e0 la Hype Energy Drinks nel 2000, una azienda produttrice di bevande energetiche. La Hype far\u00e0 da Sponsor alla Force India dal 2015 al 2018, quando nella met\u00e0 del 2018 il team verr\u00e0 acquistato dal milionario Lawrence Stroll (padre di Lance Stroll, che corre nel team di Lawrence), cambiando nome in Racing Point. Lo sponsor rimarr\u00e0 anche per il resto della stagione con la Racing Point, ma nel 2019 la Hype perder\u00e0 la sponsorizzazione con il team di Silverstone.\nCasco.\nUna curiosit\u00e0: Gachot fu tra i primi sostenitori dell'identit\u00e0 europea. Forse per va del suo \u201cmiscuglio culturale\u201d in famiglia. Questo suo \"orgoglio nazionalista\" lo manifest\u00f2 attraverso il proprio casco, come faceva e continua a fare tutt'ora la maggior parte dei piloti automobilistici. Durante la sua carriera nella massima Formula, infatti, Gachot, utilizz\u00f2 sempre un casco che, come personalizzazione, riprendeva i colori della bandiera dell'Unione Europea."}
{"id": "63482", "revid": "1234826", "url": "https://it.wikipedia.org/wiki?curid=63482", "title": "Bob Anderson", "text": "Carriera.\nMotomondiale.\nLe sue prime presenze nelle classifiche del motomondiale risalgono alla stagione 1958 disputata in classe 350 e 500 alla guida di motociclette Norton. Ha gareggiato nelle stesse classi anche l'anno successivo per poi aggiungere anche la classe 125 nel motomondiale 1960.\nPur essendo poi passato all'automobilismo, nella stagione 1966 lo si ritrova nuovamente classificato, questa volta in 250 e in sella ad una Yamaha. Durante gli anni di partecipazione ha ottenuto quale miglior risultato stagionale il 5\u00ba posto (ottenuto per due volte) e, quale miglior risultato in un singolo gran premio il secondo posto (ottenuto sia al Tourist Trophy che al Gran Premio motociclistico di Svezia, nel 1958).\nHa anche vinto due volte la North West 200.\nFormula 1.\nAnderson debutta nel campionato del mondo di Formula 1 il 20 luglio 1963 in occasione del 15 British Grand Prix sul circuito di Silverstone: al volante di una Lola Mk 4 Climax gommata Dunlop del DW Racing Enterprises parte in 16\u00aa posizione per classificarsi 12\u00ba, a sette giri dal vincitore Jim Clark. Nello stesso anno, sempre al volante della stessa vettura, partecipa al 34 Gran Premio d'Italia disputato a Monza l'8 settembre: partito 18, si classificher\u00e0 ancora 12\u00ba, a 7 giri dal solito Jim Clark.\nL'anno successivo, il 1964, \u00e8 il migliore della carriera in Formula 1: Anderson si classifica infatti 3\u00ba in occasione del 2 Gran Premio d'Austria sul circuito di Zeltweg. Anderson disputa in questa stagione 8 dei 10 eventi previsti dal mondiale, tutti al volante di una Brabham Bt 11 Climax gommata Dunlop del DW Racing Enterprises.\nGli anni seguenti, dal 1965 al 1967, Anderson corre sempre su una Brabham Bt 11 Climax della DW Racing Enterprises (con la sola eccezione della gara sudafricana del 1967, dove si \u00e8 schierato dal team ufficiale Brabham Racing Organisation) senza grossi risultati. Il 14 agosto 1967 sul circuito di Silverstone, in occasione dei test di preparazione al Gran Premio del Canada, Anderson perde il controllo della sua vettura per aquaplaning: a causa dei gravi traumi subiti nell'impatto conseguente, il pilota britannico morir\u00e0 sull'ambulanza durante il trasporto all'ospedale di Northampton.\nAnderson ha preso parte a 29 Gran Premi, partendo in 25 occasioni con 8 ritiri, 2 non classificati e 4 piazzamenti a punti (per un totale di 8 punti); i giri percorsi sono (su teorici, pari al 74,99 %). La posizione media in griglia \u00e8 la 14\u00ba (14,1), mentre nelle 15 gare in cui Anderson \u00e8 presente nell'ordine di arrivo la posizione media \u00e8 la 8\u00ba (8,2).\nAnderson \u00e8 stato sepolto nel cimitero di St Mary Churchyard, a Hendon, sobborgo di Londra.\nRisultati in gara.\nAltre gare Formula 1.\nCome era solito in quel periodo, Anderson ha partecipato anche a gare di Formula 1 non valide per il campionato del mondo, cogliendo anche due vittorie: una in occasione del 15 Gran Premio di Roma del 19 maggio 1963 quando, sul circuito di Vallelunga fece segnalare anche il giro pi\u00f9 veloce, ed una al Rhodesian Gran Prix, sul circuito di Kyalami, il 4 dicembre 1966. Le vetture utilizzate in queste gare sono ovviamente le stesse che Anderson ha utilizzato nei vari anni nelle gare di campionato (Lola: 1963; Brabham: 1964-1967)"}
{"id": "63484", "revid": "599013", "url": "https://it.wikipedia.org/wiki?curid=63484", "title": "Bob Bondurant", "text": "Carriera.\nBob Bondurant ha corso in molte squadre, tra cui le pi\u00f9 grandi: Ferrari, McLaren, Lotus, ottenendo un quarto posto come suo miglior risultato nella sua carriera da pilota di Formula 1.\nOltre alla carriera non brillantissima in Formula 1, Bob Bondurant \u00e8 molto famoso negli Stati Uniti per aver fondato nel 1968 a Orange County (in California) la \"Bob Bondurant School of High Performance Driving\"; una scuola per aspiranti piloti, dove ha insegnato anche Reeves Callaway.\nLa scuola ora ha sede a Phoenix in Arizona ed ha instaurato un contratto con la General Motors per la fornitura dei veicoli utilizzati dalla scuola di guida come Chevrolet Corvette, Cadillac CTS, Pontiac GTO, e la Pontiac Grand Prix GXP. Anche diversi attori sono stati allievi della scuola per prepararsi a pellicole con molti inseguimenti o ambientati nell'ambiente delle corse: tra di essi Paul Newman, Robert Wagner, Clint Eastwood, Tom Cruise, James Garner, Nicolas Cage e Christian Bale."}
{"id": "63485", "revid": "599013", "url": "https://it.wikipedia.org/wiki?curid=63485", "title": "Bobby Rahal", "text": "Carriera.\nVincitore di tre campionati CART (1986, 1987, 1992) e della 500 Miglia di Indianapolis nel 1986, ha anche partecipato senza fortuna a 2 Gran Premi di Formula 1 con la Wolf nel 1978.\nDopo il ritiro agonistico, ha fondato il proprio team che attualmente gareggia nella IRL e per breve tempo \u00e8 anche stato manager della Jaguar Racing in Formula 1.\nIl figlio Graham corre dal 2008 nella Indy Racing League.\nNel 2012, dopo 4 anni di assenza, il Rahal Letterman Lanigan Racing torna a tempo pieno in IndyCar. Rinnovato il partenariato con la Honda, il pilota sar\u00e0 Takuma Sato.."}
{"id": "63486", "revid": "599013", "url": "https://it.wikipedia.org/wiki?curid=63486", "title": "Bob Evans (pilota automobilistico)", "text": ""}
{"id": "63487", "revid": "74801", "url": "https://it.wikipedia.org/wiki?curid=63487", "title": "Boy Hayje", "text": "Carriera.\nDopo aver vinto il Campionato Olandese di Formula Ford, Hayje corse in Formula 5000 e in Formula 3.\nCorse in Formula 1 fra il 1976 ed il 1977 con vetture Penske e March private.\nRiusc\u00ec a prendere il via solo in tre Gran Premi.\nDopo l'esperienza in Formula 1 prese parte al Campionato Europeo di Renault 5 Turbo."}
{"id": "63488", "revid": "599013", "url": "https://it.wikipedia.org/wiki?curid=63488", "title": "Brett Lunger", "text": "Carriera.\nLunger nacque in una famiglia ben agiata, essendo questa tra i proprietari della ditta chimica DuPont. Non ebbe quindi nessuna difficolt\u00e0 economica nell'iniziare la sua carriera di pilota nel 1966: compr\u00f2 una Chevrolet Corvette e corse anche nella Can-Am e nella Formula 5000. Lo scoppio della guerra in Vietnam lo costrinse poi a interrompere la carriera e pass\u00f2 tredici mesi nel sud est asiatico.\nRitornato negli Stati Uniti, decise di trasferirsi in Europa per prendere parte al campionato di Formula 2 e, nel 1975 fece il suo debutto in Formula 1 con la Hesketh. Nel 1976 prosegu\u00ec con vetture di team privati grazie a una sponsorizzazione della Chesterfield, che lo aiut\u00f2 poich\u00e9 da giovane \"marine\" in Vietnam aveva salvato la vita al figlio di uno degli amministratori. \nNel 1976 divent\u00f2 noto per essere stato tra i piloti che salvarono la vita a Niki Lauda, estraendolo dalla sua Ferrari in fiamme durante il Gran Premio di Germania. Nei quattro campionati del mondo disputati non riusc\u00ec mai ad ottenere punti. Curiosamente, con il sistema di attribuzione del punteggio in vigore nell'era contemporanea (2019), che premia i primi dieci classificati, Lunger avrebbe marcato punti in ben nove occasioni, nonostante un relativamente basso numero di partenze in carriera. Alla fine del 1978 decise di tornarsene in patria ove prese parte a diversi eventi locali."}
{"id": "63490", "revid": "599013", "url": "https://it.wikipedia.org/wiki?curid=63490", "title": "Brian Henton", "text": "Dopo una breve ma fortunata carriera nelle formule minori britanniche ottiene un volante di Formula 1 nella stagione 1975. Con la Lotus partecipa a tre Gran Premi, senza ottenere risultati di rilievo.\nNel 1976, non potendo avere una vettura competitiva per la Formula 2 decide di non correre. L'anno successivo viene ingaggiato dal team \"British American Racing\" che gestisce una March. In quattro Gran Premi ottiene solo un decimo posto nel gran premio di Long Beach e tre non qualificazioni. Termina la stagione con la Boro (squalificato in Olanda e non qualificato in Italia). Nel 1978 prover\u00e0 la Surtees di Keegan durante le prove del gran premio d'Austria, ma senza risultare come ufficialmente iscritto.\nTra il 1978 e il 1980 corre in Formula 2, chiudendo questa stagione presso l'autodromo di Pergusa, con il 2\u00ba posto al Gran Premio di Enna. Divent\u00f2 vicecampione europeo nel 1979 e campione nel 1980 con la Toleman, proprio ad Enna. Nel 1981 la Toleman decide di passare alla Formula 1 mantenendo Henton come pilota. L'annata sar\u00e0 disastrosa. Su 12 tentativi Henton arriver\u00e0 solo una volta decimo. Per ben 10 volte non si qualificher\u00e0 e per una nemmeno si prequalificher\u00e0.\nNel 1982 viene iscritto a tre Gran Premi con l'Arrows (non qualificandosi due volte), poi passa alla Tyrrell. Otterr\u00e0 un settimo posto (in Germania) e tre ottavi. Nel Gran Premio di Gran Bretagna segner\u00e0 il Giro pi\u00f9 veloce.\nL'ultima sua apparizione su una monoposto di Formula 1 sar\u00e0 nel corso della Race of Champions 1983, ove con una Theodore, giunger\u00e0 quarto."}
{"id": "63491", "revid": "767487", "url": "https://it.wikipedia.org/wiki?curid=63491", "title": "Brian Naylor", "text": ""}
{"id": "63493", "revid": "599013", "url": "https://it.wikipedia.org/wiki?curid=63493", "title": "Brian Redman", "text": "Ha corso 12 gran premi validi per il Campionato Mondiale di Formula 1, conquistando, come miglior risultato, il terzo posto nel Gran Premio di Spagna 1968.\nOttenne grossi risultati con le vetture sport e nel Campionato del mondo sportprototipi, vincendo l'edizione del 1970 della Targa Florio, con una Porsche 908, e due volte la 12 Ore di Sebring nel 1975, su BMW Coup\u00e9, e nel 1978 su Porsche 935; ha conquistato per quattro volte la 1000 km di Spa (1968\u20131970, 1972). Per molti anni \u00e8 stato legato alla casa britannica Chevron fondata dal suo corregionale Derek Bennett.\nAttualmente partecipa regolarmente al Monterey Historic Automobile Races disputato a Laguna Seca.\nDal 2002 \u00e8 inserito nella Motorsports Hall of Fame of America.\nCarriera.\nFormula 2.\nNel 1967 fece il suo esordio in Formula 2, ingaggiato da David Bridges, che gli mise a disposizione prima una Brabham poi una Lola. Corse quattro gare, e chiuse il campionato al nono posto, ottenendo 8 punti. L'anno successivo corse solo il Gran Premio di Pau, dove colse il secondo posto, sempre impiegato da Bridges con una Lola.\nFormula 1.\nLa prima partecipazione nel Campionato Mondiale di Formula 1 avvenne al Gran Premio di Germania 1967, in cui venne iscritto dalla Lola, ancora con una vettura di Formula 2; tali monoposto, all'epoca, servivano per rimpinguare il novero dei partenti. Redman per\u00f2 non riusc\u00ec a prendere parte al gran premio in quanto la vettura venne ceduta a David Hobbs, suo compagno di scuderia. Nell'anno partecip\u00f2, sempre con vetture Lola di Formula 2 della scuderia di Bridges, all'International Gold Cup e al Gran Premio di Spagna, prove non valide per il campionato mondiale.\nL'esordio iridato effettivo avvenne nella prima gara del 1968, il Gran Premio del Sudafrica, in cui fu costretto al ritiro. Il pilota britannico affront\u00f2 la stagione al volante di una Cooper. Nella gara successiva, il GP di Spagna, ottenne il suo miglior risultato nel mondiale, il terzo posto, in una gara conclusa da soli 5 piloti. In stagione corse in Belgio, dove fu vittima di un brutto incidente. Redman usc\u00ec di pista, al quinto giro, sfiorando un commissario di pista. L'auto prese fuoco, ma il pilota fu capace di salvarsi, pur con delle ustioni al viso e la rottura di un braccio. Lui e il commissario di pista vennero trasportati all'ospedale di Spa.\nL'impegno di Redman nella massima formula fu sporadico, pur protraendosi per diverse stagioni. Nel venne iscritto a due gare dalla scuderia di Frank Williams, che curava le vettura della De Tomaso: al Gran Premio di Gran Bretagna (in cui non part\u00ec) e nel Gran Premio di Germania, in cui non si qualific\u00f2.\nGiunse settimo nel Gran Premio del Sudafrica 1971, con la Surtees, mentre nel corse tra gare con la McLaren, cogliendo due quinti posti (a Monaco e in Germania). Sempre nel 1972 corse il GP degli USA con la British Racing Motors.\nNel 1973 corse ancora il GP degli USA con la Shadow. L'anno successivo disput\u00f2 tre gare sempre per la scuderia statunitense, non ottenendo punti iridati."}
{"id": "63494", "revid": "599013", "url": "https://it.wikipedia.org/wiki?curid=63494", "title": "Bruce Halford", "text": ""}
{"id": "63496", "revid": "287204", "url": "https://it.wikipedia.org/wiki?curid=63496", "title": "Carel Godin de Beaufort", "text": "Corse 31 Gran Premi in Formula 1 dal 1957 al 1964 (28 partenze), la maggior parte dei quali al volante di automobili Porsche dipinte nel tipico arancione olandese ed iscritte dalla sua squadra \"Ecurie Maarsbergen\".\nMor\u00ec per le conseguenze di un incidente durante le prove del Gran Premio di Germania 1964 al N\u00fcrburgring nella curva Bergwerk.\nCarriera.\nGli inizi.\nDi famiglia aristocratica, Carel Godin de Beaufort inizi\u00f2 ad appassionarsi all'automobilismo fin dall'adolescenza, alla fine degli anni quaranta. Compr\u00f2 la sua prima vettura nel 1955 per prendere parte a vari rally locali. Acquist\u00f2 in seguito una Porsche 1500 Super e successivamente una Porsche 550 con cui partecip\u00f2 alla Mille Miglia e alla 24 Ore di Le Mans del 1956.\nFormula 1.\nL'anno seguente fece poi il suo debutto in Formula 1 (con una vettura di Formula 2), prendendo parte al Gran Premio di Germania 1957, concludendo al quattordicesimo posto. Ottenne i suoi primi punti nel 1962 con un sesto posto al Gran Premio d'Olanda, risultato che replic\u00f2 in altre tre occasioni durante la sua carriera. Nelle gare extra campionato riusc\u00ec invece a giungere secondo a Siracusa e terzo in Austria.\nNel 1964 fu vittima di un incidente durante le prove del Gran Premio di Germania 1964 e mor\u00ec il giorno dopo a causa delle lesioni cerebrali riportate.\nCarel Godin de Beaufort \u00e8 stato sepolto nel cimitero di Maarsbergen, a Utrecht."}
{"id": "63497", "revid": "767487", "url": "https://it.wikipedia.org/wiki?curid=63497", "title": "Carlos Menditeguy", "text": ""}
{"id": "63498", "revid": "1543377", "url": "https://it.wikipedia.org/wiki?curid=63498", "title": "Jos\u00e9 Carlos Pace", "text": "Carriera.\nIl debutto in Formula 1 di Pace avviene il 4 marzo del 1972, nel Gran Premio del Sud Africa, alla guida della poco competitiva March nel team di Frank Williams. Si mette subito in evidenza: al Gran Premio di Spagna conquista infatti un insperato sesto posto, battendo il pi\u00f9 esperto compagno di squadra Henri Pescarolo. Nel '72 Pace andr\u00e0 a punti anche in Belgio, con un'ottima quinta piazza.\nLe sue prestazioni vengono notate da John Surtees, che gli d\u00e0 la possibilit\u00e0 di correre per il suo team. Cosa che infatti avviene, ma la prima parte della stagione 1973 \u00e8 disastrosa, ritiri su ritiri e piazzamenti fuori dalla zona punti.\nBisogner\u00e0 attendere il Gran Premio di Germania, il 5 agosto, per vedere un buon risultato. Pace conquista il quarto posto e anche il giro pi\u00f9 veloce. Due settimane dopo, in Austria, il brasiliano sigla nuovamente il giro pi\u00f9 veloce, ma riesce anche a conquistare il terzo gradino del podio.\nIl 1974 \u00e8 l'anno della svolta nella carriera di Pace: dopo aver trascorso la prima parte di stagione alla Surtees, al volante della Surtees TS16 e cogliendo solo un quarto posto, passa in Brabham. Con la BT44 Carlos si mette in luce inanellando una serie di ottime prestazioni che lo portano spesso a lottare per le primissime posizioni, ma che vengono rovinate da errori, collisioni ed uscite di pista causate dalla eccessiva irruenza del brasiliano. Carlos riesce finalmente ad ottenere un secondo posto nel GP degli Usa che gli varr\u00e0 la conferma. Pace ricompensa il team della fiducia concessagli vincendo il Gran Premio del Brasile 1975 sul circuito di Interlagos.\nSempre nel 1975 conquista buoni risultati che gli valgono il sesto posto nel mondiale piloti. Il 1976 \u00e8 invece un anno di crisi per la Brabham, che ottiene nove punti. Pace va raramente in zona punti e si ferma a quota sette. Il 1977 parte bene, stabilendosi al secondo posto in classifica, piazzamento che durer\u00e0 per un brevissimo periodo di tempo.\nOltre che con le monoposto gareggi\u00f2 nelle competizioni riservate alle vetture a ruote coperte, guidando spesso vetture Ferrari in coppia con Arturo Merzario.\nIl 18 marzo 1977 per\u00ec in un incidente aereo presso Mairipor\u00e3, citt\u00e0 dello stato di San Paolo. Con lui perirono anche il pilota e un altro passeggero. Il corpo, dilaniato, venne riconosciuto tramite le impronte digitali. \nPace \u00e8 stato sepolto nel cimitero di Ara\u00e7\u00e1, a San Paolo.\nDal 1985 gli \u00e8 stato dedicato il Circuito di Interlagos."}
{"id": "63499", "revid": "198277", "url": "https://it.wikipedia.org/wiki?curid=63499", "title": "Carlos Reutemann", "text": "Militante del partito di centro-sinistra Fronte per la Vittoria, \u00e8 stato governatore della provincia di Santa Fe.\nBiografia.\nEra figlio di Enrique Reutemann e Flora Molina. Il bisnonno Jacob Reutemann era emigrato da Zurigo a Santa Fe nella seconda met\u00e0 dell'Ottocento e per questo motivo Carlos aveva anche la nazionalit\u00e0 svizzera oltre a quella argentina. La pronuncia corretta del cognome \u00e8 all'argentina: \"Reutemann\" (e non \"Roitman\" come veniva chiamato da italiani e tedeschi).\nIl 21 maggio 1968 spos\u00f2 Mar\u00eda Noem\u00ed Claudia Bobbio (conosciuta come \"Mimicha\", che significa \"Gattina\"), figlia di Don Marcos Bobbio, un imprenditore di Santa Fe la cui famiglia aveva origini vicino a Venezia. Dal loro matrimonio nacquero due figlie, Cora e Mariana. La coppia si separ\u00f2 negli anni Ottanta, dopo il ritiro di Reutemann dalla Formula 1. Nel 2006 si rispos\u00f2 con Ver\u00f3nica Ghio.\nCarriera.\nGli inizi.\nSoprannominato \"Lole\", fu definito da Enzo Ferrari un \u00abpilota tormentato e tormentoso\u00bb, forse in riferimento ai suoi frequenti ed estremi alti e bassi: per colpa della sua personalit\u00e0 alternava infatti giornate in cui era praticamente perfetto ad altre in cui era irriconoscibile (vedi l'epilogo del mondiale 1981).\nMolto veloce e dotato di classe naturale, sembrava colpito da una specie di maledizione nell'essere sempre sulla vettura giusta per vincere ma nell'anno sbagliato (vedi Ferrari nel 1977 e 1978, Lotus nel 1979, e Williams dal 1980 al 1982), vuoi per la scarsa competitivit\u00e0 della macchina che prima o dopo di lui vinceva il mondiale, vuoi per l'ingombro mentale creato dal compagno che a mano a mano divideva con lui il box (i vari Niki Lauda, Gilles Villeneuve, Mario Andretti e Alan Jones).\nFormula 1.\nIncominci\u00f2 l'attivit\u00e0 con vetture turismo e divent\u00f2 ben presto il pi\u00f9 promettente corridore sudamericano nella Temporada di F2: i successi gli consentirono di essere scelto dall'Automobile Club che lo sponsorizz\u00f2 per una stagione in Europa con la Brabham. Debutt\u00f2 in Formula 1 nel Gran Premio d'Argentina del 1972 al volante di una BT34 motorizzata Ford: in prova ottenne la \"pole position\", ma in gara dovette accontentarsi di un settimo posto finale. Con la Brabham corse fino al 1976, ottenendo la sua prima vittoria nel Gran Premio del Sudafrica del 1974 e conseguendo altri tre successi negli anni successivi.\nNel finale della stagione 1976 abbandon\u00f2 la casa inglese e corse a Monza al volante della Ferrari, che stava cercando un nuovo pilota per sostituire Niki Lauda (ritenuto non pi\u00f9 all'altezza dopo il grave incidente occorsogli al N\u00fcrburgring qualche settimana prima); a fine stagione fu invece l'altro ferrarista Clay Regazzoni a far posto all'argentino. Nel 1977 Reutemann doveva quindi essere il pilota di punta: vinse subito in Brasile, ma poi si perse in mille difficolt\u00e0 e il titolo mondiale and\u00f2 invece a Lauda, dato troppo frettolosamente per finito. Anche nel 1978 continu\u00f2 l'avventura in Ferrari ma con un nuovo compagno di squadra, l'esordiente Gilles Villeneuve; arrivarono quattro vittorie per l'argentino, ma il titolo fu appannaggio di Mario Andretti e della sua imbattibile Lotus 79.\nReutemann nel 1979 decise allora di accasarsi proprio presso la Lotus, ma la squadra non era pi\u00f9 quella dell'anno prima e arrivarono solo alcuni podi e niente pi\u00f9. Per il 1980 firm\u00f2 quindi per la Williams, come spalla del compagno Alan Jones destinato a conquistare il mondiale; l'argentino riusc\u00ec per\u00f2 a togliersi una bella soddisfazione vincendo il prestigioso Gran Premio di Monaco.\nIl 1981 fu l'anno cruciale della sua carriera. Sempre al volante della Williams, si ribell\u00f2 allo \"status\" di seconda guida e a Jacarepagu\u00e1 super\u00f2 il compagno Jones, ignorando gli ordini dai box e andando a vincere: i due piloti divennero nemici in casa. Reutemann, grazie a un'altra vittoria in Belgio e a numerosi piazzamenti, arriv\u00f2 in testa alla classifica mondiale, lottando strenuamente con il giovane brasiliano della Brabham Nelson Piquet. Si arriv\u00f2 all'ultima gara, il Gran Premio di Las Vegas, con l'argentino in vantaggio di un punto: durante le prove Carlos realizz\u00f2 il miglior tempo e part\u00ec dalla pole ma, a causa del suo comportamento all'inizio dell'anno nei confronti di Jones, la Williams non lo aiut\u00f2 sicch\u00e9 l'argentino, sotto pressione, non riusc\u00ec ad andare a punti, mentre a Piquet bast\u00f2 un quinto posto per superare il rivale e diventare campione del mondo; . In merito la figlia Mariana, in un'intervista rilasciata subito dopo la morte del padre, sostenne che lui le aveva confidato che nella notte tra le qualifiche e la gara qualcuno a sua insaputa avrebbe stravolto l'assetto della sua macchina, peggiorandola sensibilmente e di fatto impedendogli di lottare per il titolo.\nLa delusione fu molto forte e, ormai demotivato, dopo aver disputato i primi due Gran Premi del 1982 \u2014 e anche a causa della guerra delle Falkland, e dei conseguenti problemi di un argentino indesiderato in Inghilterra \u2014 decise di ritirarsi dalla Formula 1.\nDopo il ritiro.\nNell'immediato si dedic\u00f2 ai suoi poderi nella \"pampa\" argentina. In seguito si diede con successo alla politica, facendosi anche eleggere governatore della sua provincia natia.\nRimasto legato all'ambiente Ferrari, in occasione del fine settimana del Gran Premio d'Argentina 1995, prima della gara la scuderia di Maranello gli regal\u00f2 un giro di pista a bordo della monoposto della precedente stagione, la 421 T1, con applicato il suo numero 11 degli anni a Maranello, tra l'ovazione degli spettatori; ancora l'8 dicembre 2004, in visita al circuito di Fiorano, all'et\u00e0 di 62 anni Reutemann pot\u00e9 testare la monoposto F2004 appena laureatasi campione del mondo.\nMor\u00ec nella nat\u00eca Santa Fe il 7 luglio 2021, all'et\u00e0 di 79 anni, dopo mesi difficili e vari giorni di terapia intensiva, in seguito a complicazioni dovute a un tumore del fegato che gli era stato diagosticato quattro anni prima. Dopo i funerali, la salma ha ricevuto sepoltura nel cimitero giardino Lar de Paz di Monte Vera, a nord di Santa Fe."}
{"id": "63500", "revid": "117799249", "url": "https://it.wikipedia.org/wiki?curid=63500", "title": "Carroll Shelby", "text": "Biografia.\nDopo aver preso parte alla seconda guerra mondiale nell'USAF, torna in patria e inizia una carriera da pilota, trasferendosi poi in Europa, correndo per Maserati e Aston Martin in Formula 1 nelle stagioni 1958 e 1959, pur senza raggiungere risultati di particolare rilievo. Maggiori sono stati i successi con le vetture sport, con le quali - sempre a bordo di una Aston Martin - Shelby conquista anche la vittoria nel 1959 alla 24 Ore di Le Mans. Un problema cardiaco congenito, che lo affligge dalla nascita, gli impone per\u00f2 di interrompere la sua carriera agonistica. Dopo aver intrapreso alcuni tentativi imprenditoriali non andati a buon fine, nel 1961 decide di fondare una propria azienda, la Shelby-American per produrre una vettura sportiva, la \"Cobra\".\nDurante una sessione di collaudo della Ford GT40 Mk IV nel 1966, la morte del pilota Ken Miles, uno dei suoi pi\u00f9 importanti collaboratori, convince Shelby a interrompere la produzione di vetture. Continuer\u00e0 a collaborare con Dan Gurney per la realizzazione della monoposto Eagle e si dedicher\u00e0 all'allestimento di versioni speciali della Ford Mustang. Per la sua brillante attivit\u00e0 di pilota e di costruttore, dal 1992 \u00e8 entrato a far parte dell'Automotive Hall of Fame.\nNel film del 2019 Le Mans '66 - La grande sfida \u00e8 stato impersonato da Matt Damon.\nLa Cobra.\nLa AC Cobra \u00e8 una granturismo sportiva i cui telai arrivano dall'inglese AC Cars, dagli Stati Uniti arrivano i motori tra cui il Ford 4.7 V8. Nasce cos\u00ec la GT pi\u00f9 veloce di allora, denominata Cobra, che nel 1963 vince il campionato americano per vetture di serie e dall'anno seguente si scontra con le vetture di Maranello sui circuiti di entrambe le sponde dell'Atlantico in quella che pass\u00f2 agli annali dell'automobilismo sportivo come la Guerra Ford-Ferrari. I risultati continueranno ad arrivare copiosi sia negli Stati Uniti sia in Europa."}
{"id": "63501", "revid": "125211212", "url": "https://it.wikipedia.org/wiki?curid=63501", "title": "Cesare Perdisa", "text": "Carriera.\nNato in una famiglia agiata, il padre era l'editore Luigi Perdisa, inizi\u00f2 la sua carriera molto prima degli altri piloti.\nDebutt\u00f2 in Formula 1 nel 1955, nel Gran Premio di Monaco, alla guida di una Maserati. Durante gli anni in cui corse nella categoria ottenne due podi, uno in condivisione con Jean Behra e l'altro con Stirling Moss.\nNel 1957 stava disputando la 12 Ore di Sebring quando seppe della morte di Eugenio Castellotti, suo migliore amico, decise di abbandonare la gara. Nonostante avesse affermato che si trattasse di un ritiro momentaneo a causa dello shock subito, nel giro di breve divenne definitivo e Perdisa abbandon\u00f2 per sempre il mondo delle corse."}
{"id": "63502", "revid": "767487", "url": "https://it.wikipedia.org/wiki?curid=63502", "title": "Chico Landi", "text": "Curiosamente, per quanto non utilizzando una vettura ufficiale, si \u00e8 trattato del primo pilota brasiliano a guidare una Ferrari in un Gran Premio di Formula 1. Nel 1952 si \u00e8 aggiudicato la gara, non valida per il Campionato Mondiale, del Gran Premio di Bari.\nChico Landi muore nel 1989 e, dopo i funerali, \u00e8 stato cremato. Le sue ceneri vennero in parte inumate nel Cimitero di Caju a Rio de Janeiro ed in altra parte sparse sul Circuito di Interlagos a San Paolo."}
{"id": "63503", "revid": "599013", "url": "https://it.wikipedia.org/wiki?curid=63503", "title": "Chico Serra", "text": "La carriera.\nGli esordi.\nSerra fece l'esordio nei campionati motoristici del suo Paese riuscendo a vincere per quattro volte il campionato brasiliano di kart, tra il 1972 e il 1976, due volte quello paulista, mentre s'impose nel campionato paulista di Formula Vee e fu vicecampione in quello brasiliano.\nL'arrivo in Europa.\nNel 1977 si trasfer\u00ec nel Regno Unito per proseguire la sua carriera. S'impose nel campionato inglese e in quello mondiale di Formula Vee, prima di passare, nel 1978, alla F3 inglese, divisa ancora in quell'anno in due campionati. Con il \"team\" \"Project4\" di Ron Dennis, al volante di una March, chiuse secondo nel campionato BP e terzo in quello Vandervell, ottenendo quattro successi. L'anno seguente s'impose nel campionato, ormai unificato, con cinque gare vinte, precedendo di 13 punti Andrea De Cesaris, sempre al volante di una March-Toyota del \"Project 4\".\nLa Formula 2.\nNel 1980 pass\u00f2 alla Formula 2, sempre col \"team\" di Dennis, ottenendo per\u00f2 risultati pi\u00f9 modesti. Ottenne tre quarti posti, per un totale di nove punti, chiudendo la stagione al decimo posto nella classifica generale.\nLa Formula 1.\nNel Serra fece il salto nella massima formula, ingaggiato dalla Fittipaldi per sostituire proprio lo stesso Emerson Fittipaldi. Nel Gran Premio del Sud Africa, poi dichiarato non valido in seguito alle diatribe tra FISA e FOCA chiuse nono, mentre all'esordio in campionato, nel Gran Premio degli Stati Uniti Ovest, ottenne il miglior risultato della stagione, un settimo posto. La vettura si conferm\u00f2 per\u00f2 poco performante, tanto che nel corso della stagione Serra fu capace di qualificarsi per altre cinque volte, vedendo la bandiera a scacchi solo nel Gran Premio di Spagna.\nAnche nel Serra fu confermato alla Fittipaldi, quale unico pilota della stagione. I risultati per\u00f2 furono poco brillanti. Nel Gran Premio del Belgio chiuse sesto e conquist\u00f2 il suo unico punto nella sua carriera in F1. Nelle prove del venerd\u00ec del Gran Premio del Canada fu protagonista di una forte discussione col suo connazionale Raul Boesel della March. Serra, dopo essere rientrato ai \"box\", corse verso quello l'avversario, lamentadosi per essere stato danneggiato, a suo dire, nel suo giro veloce; i due vennero alle mani, sotto l'occhio delle telecamere.\nUn altro buon risultato ci fu nel Gran Premio d'Austria dove chiuse settimo. Al termine della stagione la scuderia brasiliana chiuse i battenti.\nPer il l'Arrows era alla ricerca di un pilota che potesse garantire delle sponsorizzazioni. Serra riusc\u00ec a garantirsi un volante per i primi gran premi della stagione (compresa la Race of Champions, non valida per il campionato ma non il GP degli USA-Ovest ove fu sostituito da Alan Jones), in cui il miglior risultato fu il settimo posto nel Gran Premio di Monaco. Questo fu per\u00f2 l'ultimo gran premio di F1 disputato dal brasiliano che, dalla gara seguente, in Belgio, venne sostituito da Thierry Boutsen.\nL'Indycar.\nNel 1985 partecip\u00f2 a una gara del campionato Indycar, sul Circuito di Portland, al volante di una Theodore-Cosworth, ove chiuse al ventiseiesimo posto.\nIl ritorno in Brasile.\nDal 1986 Serra si concentr\u00f2 per lo pi\u00f9 in gare nel suo Paese, nella categoria Stock Car, nella quale vinse il titolo nel 1999, 2000 e 2001."}
{"id": "63504", "revid": "599013", "url": "https://it.wikipedia.org/wiki?curid=63504", "title": "Chris Amon", "text": "Abile e meticoloso collaudatore, era ritenuto tra i pi\u00f9 veloci del \"Circus\" della Formula 1, ma la sua carriera nella massima serie fu spesso caratterizzata dalla sfortuna. Viene considerato come uno dei migliori piloti a non aver mai vinto un Gran Premio di Formula 1 del mondiale (vinse il GP di Silverstone nel 1970 e nel 1971 il GP d'Argentina con la Matra ma erano extra campionato) e detiene il record di chilometri (851,4) e di giri (183) percorsi al comando tra coloro che non sono riusciti a vincere una gara del mondiale.\nPi\u00f9 ricca di successi fu la carriera nelle ruote coperte, tra cui si possono annoverare le vittorie della 24 Ore di Le Mans 1966 e della 24 Ore di Daytona 1967.\nNel suo palmar\u00e8s risultano anche sei vittorie ottenute nelle gare delle edizioni 1968 e 1969 della Tasman Series; nel 1969 si aggiudic\u00f2 il campionato di questa serie su una Ferrari Dino 246 Tasmania, imponendosi su Jochen Rindt e Graham Hill.\nCarriera.\nFormula 1.\nGli esordi (1963-1966).\nNel 1960, a 17 anni, suo padre gli acquist\u00f2 la Maserati 250 F di Formula 1 posseduta dalla BRM per studiarla. Con questa vettura Chris and\u00f2 forte nelle gare locali e nel 1963 Amon si trasfer\u00ec nel Regno Unito, per debuttare nel campionato di Formula 1 a 19 anni con una Lola di Reg Parnell, ma la sua morte non gli permise di proseguire in F1 e allora ottenne l'aiuto del connazionale Bruce McLaren che riusc\u00ec a portarlo alla Ford come collaudatore.\nNel periodo tra il 1963 e il 1966 corse per anche per Lotus, Brabham e Cooper ma praticamente sempre come rimpiazzo. Allo stesso tempo prese parte ad altre competizioni automobilistiche e si fece notare vincendo nel 1966 la 24 ore di Le Mans pilotando assieme a McLaren una Ford GT40.\nNel frattempo si fece una solida fama di collaudatore e un aneddoto, avvenuto nel 1966 durante prove effettuate per la McLaren, ne chiarisce la qualit\u00e0: dopo una pausa i meccanici gli dissero di aver cambiato le gomme con altre usate ma di mescola diversa, mentre avevano lasciato le gomme che erano gi\u00e0 montate; percorsi tre giri Amon dice di essersi fermato e di aver detto: \u00abRagazzi \u00e8 incredibile: saranno anche diverse, eppure queste gomme si comportano come le altre. O la cosa \u00e8 inspiegabile o voi siete dei bastardi\u00bb.\nIl passaggio in Ferrari (1967-1969).\nNel 1967 fu ingaggiato dalla Scuderia Ferrari con cui avrebbe corso in F1 e nelle gare di durata, la stagione inizi\u00f2 con due vittorie nei prototipi in coppia con Lorenzo Bandini. Dopo la morte di Bandini al Gran Premio di Monaco Amon avrebbe voluto onorarlo con una vittoria alla 24 ore di Le Mans, ma a causa di una foratura e al conseguente strisciamento della sospensione posteriore che svilupp\u00f2 un incendio, fu costretto ad abbandonare. Nel campionato di F1 fu quinto nella classifica finale con 4 terzi posti.\nNel Campionato mondiale di Formula 1 1968 ottenne tre pole position e part\u00ec spesso in prima fila, ebbe anche l'occasione di vincere tre gran premi: in Spagna, Belgio e Canada, ma a causa di guasti vide sfumare tutte le occasioni e la classifica finale lo vide decimo con un solo secondo posto come piazzamento di rilievo. Nonostante venisse considerato dall'ingegner Mauro Forghieri, all'epoca progettista della Ferrari, il miglior pilota collaudatore, da questi eventi negativi cominci\u00f2 a nascere la leggenda della proverbiale sfortuna di Amon, in particolare per i motivi banali per cui avvenivano i cedimenti: in Spagna un fusibile rotto che imped\u00ec il funzionamento della pompa della benzina e in Canada la frizione che non andava a fondo e dopo 60 giri gli caus\u00f2 la rottura del cambio.\nAll'inizio della stagione 1969, subito dopo la sua affermazione in Tasman Series, l'ex pilota inglese Stirling Moss lo accus\u00f2 di non saper guidare sul bagnato e di non saper prendere decisioni nei momenti pi\u00f9 importanti. Moss corresse in seguito le sue dichiarazioni riconoscendo il pilota neozelandese tra i migliori della sua epoca. La stagione fu, per\u00f2, disastrosa: il neozelandese non and\u00f2 oltre un terzo posto al Gran Premio d'Olanda e collezion\u00f2 cinque ritiri nelle prime sei gare. Al termine del Gran Premio di Gran Bretagna il pilota non prese pi\u00f9 parte a gare del campionato mondiale di Formula 1 e, complici dissapori con il team di Maranello riguardanti il ruolo di prima guida, affidato a Jacky Ickx nel precedente campionato e in quello successivo, e questioni economiche, a fine stagione annunci\u00f2 il suo divorzio con la casa italiana.\nTra March e Matra (1970-1972).\nNel 1970 pass\u00f2 alla neonata March assieme al campione del mondo in carica Jackie Stewart ma, nonostante risulti sempre competitivo nei confronti con lo scozzese, l'annata si chiuse in modo disastroso rispetto alle aspettative. Amon e Stewart correvano con la medesima vettura, ma gestita da due team diversi. Stewart, con la March della scuderia Tyrrell cap\u00ec che la vettura non era abbastanza affidabile e veloce e, alla fine della stagione, disput\u00f2 le ultime due gare al volante della nuova monoposto che Ken Tyrrell, divenuto costruttore, gli mise a disposizione, Amon prosegu\u00ec nel team ufficiale March senza ottenere risultati degni di nota.\nNel 1971 pass\u00f2 alla francese Matra, gi\u00e0 campione del mondo nel 1969 con Stewart, ma reduce anch'essa da una stagione 1970 anonima. All'inizio della stagione vinse il Gran Premio d'Argentina, prova non valevole per il campionato del mondo, ma durante l'anno non riusc\u00ec a far meglio di una pole position a Monza, quando la sfortuna gli imped\u00ec di partecipare alla volata finale per la perdita della visiera del casco, che lo costrinse ai box nel momento in cui era in testa alla gara e aveva provato un allungo.\nNel 1972 la migliore occasione di vincere un gran premio si rivel\u00f2 come la pi\u00f9 cocente delle delusioni: al Gran Premio di Francia, sul circuito di Clermont-Ferrand uno dei pi\u00f9 impegnativi al mondo, Amon domin\u00f2 i primi 20 giri ma poi una foratura lo costrinse a una sosta, quindi attu\u00f2 un grandioso inseguimento che gli valse il giro pi\u00f9 veloce in gara, superiore di soli 5 decimi (su un tempo di percorrenza di quasi 3 minuti) alla sua pole-position, ma all'arrivo fu solo terzo. A rendere pi\u00f9 incredibile la sfortuna di Amon c'\u00e8 il fatto che il motore usato in quella gara era lo stesso che aveva avuto problemi alla precedente 24 ore di Le Mans con la rottura di una biella, infatti la Matra usava gli stessi motori nell'endurance e in F1, con la sola differenza che nell'endurance i pistoni avevano 3 anelli di tenuta invece di 2 e 30-40 CV in meno di potenza, ma nonostante lo stress a cui fu sottoposto non fu il motore a cedere.\nIn un'intervista rilasciata nel 2007 Amon ammise che quest'ultima occasione mancata lo spinse al fatalismo, convinto che ci sarebbe stato sempre qualcosa che si sarebbe guastato nel momento in cui fosse arrivato vicino alla vittoria, tuttavia ritenne anche che l'essere stato uno dei pochi piloti della sua epoca a poter invecchiare, non si possa chiamare che fortuna allo stato puro. In effetti fu pi\u00f9 fortunato nelle conseguenze dei pochi incidenti che ebbe in carriera, come nel Gran Premio d'Italia 1968, quando usc\u00ec di pista alle curve di Lesmo e fu sbalzato fuori dall'abitacolo: fin\u00ec su un albero ma se la cav\u00f2 senza un graffio.\nSport Prototipi.\nSe la sfortuna gli si accan\u00ec contro in Formula 1, nei prototipi colse significative vittorie: la 24 Ore di Daytona e la 1000\u00a0km di Monza nel 1967 al volante della Ferrari 330 P4 in coppia con Lorenzo Bandini. Indimenticabile la sua vittoria alla 24 Ore di Le Mans del 1966 in coppia con Bruce McLaren. \u00c8 ricordata come la vittoria degli \"otto metri\" nei confronti della vettura gemella (Ford GT40 MKII) di Ken Miles e Dennis Hulme, per via del fatto che le due vetture arrivarono quasi appaiate e la vittoria fu assegnata alla vettura che era pi\u00f9 indietro nello schieramento di partenza, per aver percorso una distanza maggiore. Jackie Stewart stesso ne riconosceva la grande classe e le doti velocistiche, dicendo che se c'era uno in grado di batterlo, questi era Chris Amon. Fu anche pioniere nel concetto di sicurezza in una monoposto, uno tra i primi piloti a guidare con le cinture di sicurezza, gi\u00e0 nel 1968.\nGli ultimi anni (1973-1976).\nAbbandona la Matra e nel 1973 passa alla bolognese Tecno che per\u00f2 si riveler\u00e0 del tutto insoddisfacente, all'inizio della stagione avrebbe avuto un'occasione per tornare alla Ferrari, perch\u00e9 la Tecno non era pronta e la scuderia di Maranello gli offr\u00ec di correre il Gran Premio di Spagna, ma la Martini, sponsor della Tecno, si oppose per timore di perdere il pilota. Correr\u00e0 ancora alcune stagioni con vetture di scuderie di secondo piano o in fase calante, fino a provare a costruire una vettura (la Amon), il cui rendimento non corrispose alle aspettative. Chiuse la carriera correndo con la Ensign al Gran Premio di Germania 1976, ritirandosi durante la sospensione della gara per prestare soccorso a Niki Lauda.\nLe ultime gare con la Wolf lo portarono a conoscere Gilles Villeneuve che correva con la stessa scuderia nel Campionato CanAm e, quando alla fine del 1977 Enzo Ferrari, che lo stimava ancora, lo interpell\u00f2 per chiedergli un consiglio sul pilota che avrebbe dovuto sostituire Niki Lauda (passato alla Brabham) non ebbe dubbi e caldeggi\u00f2 il \"piccolo canadese\".\nDopo il ritiro.\nViveva a Bulls, in Nuova Zelanda, dove il padre gestiva uno dei pi\u00f9 grandi allevamenti di pecore per la produzione di lana pregiata. Ha pubblicato un'autobiografia. Mor\u00ec il 3 agosto 2016 a 73 anni per un tumore.\nRiposa nel cimitero Clifton a Bulls (Nuova Zelanda)."}
{"id": "63505", "revid": "767487", "url": "https://it.wikipedia.org/wiki?curid=63505", "title": "Chris Bristow", "text": "Bristow era figlio del proprietario di un'autofficina di Londra.\nCarriera.\nEra scapolo ed era soprannominato \"wild man\" nel racing club britannico dato che aveva avuto incidenti o uscite di pista su quasi tutti i circuiti in cui aveva corso.\nHa preso parte a 4 gare del Campionato del Mondo di Formula 1 senza mai guadagnare punti.\nLa morte.\nHa perso la vita durante il Gran Premio del Belgio 1960 a Spa. Al ventesimo giro Bristow, alla guida di una Cooper del team Yeoman Credit, una compagnia finanziaria entrata nel mondo delle corse a scopo pubblicitario, stava combattendo disperatamente per restare davanti alla Ferrari di Willy Mairesse. Alla curva Burnenville, che si affrontava a circa 200\u00a0km/h, il pilota sband\u00f2 e la Cooper di Bristow and\u00f2 a sbattere contro la protezione, venendo scagliata contro il filo spinato che decapit\u00f2 lo sfortunato pilota britannico. La strada era infatti protetta all'esterno curva da una sorta di argine alto circa 1 metro oltre il quale vi era un prato dove correva del filo spinato.\nPochi minuti dopo mor\u00ec anche Alan Stacey nelle immediate vicinanze del connazionale. Il giorno precedente vi era stato un altro grave incidente nel quale Stirling Moss si era rotto entrambe le gambe, il naso e tre costole.\nBristow \u00e8 stato inumato nel cimitero di \"South London Crematorium\" di Streatham, sobborgo di Londra."}
{"id": "63506", "revid": "599013", "url": "https://it.wikipedia.org/wiki?curid=63506", "title": "Chris Irwin", "text": "Carriera.\nIrwin inizi\u00f2 la sua carriera all'inizio degli anni '60, prendendo parte a vari campionati di F3 inglese, ottenendo i suoi migliori risultati nel 1966. Lo stesso anno fece anche il suo debutto in Formula 1, concludendo al settimo posto il Gran Premio di Gran Bretagna. Il buon risultato gli valse l'attenzione della BRM, che gli offr\u00ec dunque un contratto per la stagione seguente. I piani della squadra prevedevano che Irwin avesse disputato il primo anno con una vettura messa a disposizione dalla scuderia di Reg Parnell, per poi essere inserito stabilmente nel team principale.\nNel 1967 ottenne quindi i suoi primi punti, con un quinto posto al Gran Premio di Francia, ma, l'anno seguente, fu vittima di un grave incidente alla 1000 km del N\u00fcrburgring, al seguito del quale il pilota dovette ritirarsi dalle competizioni automobilistiche."}
{"id": "63507", "revid": "599013", "url": "https://it.wikipedia.org/wiki?curid=63507", "title": "Chris Lawrence", "text": ""}
{"id": "63508", "revid": "599013", "url": "https://it.wikipedia.org/wiki?curid=63508", "title": "Christian Danner", "text": "Campione di Formula 3000 nel 1985, per alcuni anni divenne presenza fissa nei Gran Premi di Formula 1, in cui corse sempre con squadre di bassa classifica conquistando un quarto posto come miglior risultato.\nSuccessivamente disput\u00f2 soprattutto competizioni a ruote coperte, ottenendo la vittoria della 24 Ore di Spa 1992.\nCarriera.\nInizi, Formula 2 e Formula 3000 (1977 - 1985).\nDanner cominci\u00f2 a correre nella Renault 5 Cup a diciannove anni. Nel 1981 pass\u00f2 alle competizioni a ruote scoperte, prendendo parte al Campionato europeo di Formula 2. Non avendo mai corso su delle monoposto il pilota tedesco dovette attraversare un periodo di adattamento, chiudendo poi le stagioni 1983 e 1984 in quinta posizione. Nel 1985 Danner fu il primo campione dell'appena costituito campionato di Formula 3000, nel quale conquist\u00f2 quattro vittorie e 51 punti contro i 45 del rivale Mike Thackwell.\nFormula 1 (1985 - 1989).\nNel 1985 Danner debutt\u00f2 in Formula 1 con la Zakspeed, con la quale prese parte ai Gran Premi del Belgio e d'Europa, ritirandosi in entrambe le occasioni.\nLa vittoria nel campionato di Formula 3000 gli valse l'ingaggio della Osella per la stagione 1986 di Formula 1, ma il pilota tedesco fu costretto al ritiro in cinque delle sei gare a cui partecip\u00f2 per la scuderia italiana, mancando la qualifica nel Gran Premio di Monaco. Passato alla Arrows a partire dal Gran Premio di Detroit in sostituzione dell'infortunato Marc Surer, il pilota tedesco ottenne dei risultati leggermente migliori, facendo segnare l'unico punto stagionale della scuderia in Austria.\nNon confermato dalla Arrows, nel 1987 torn\u00f2 alla Zakspeed, questa volta per una stagione completa. La vettura non era particolarmente competitiva e Danner fu per lo pi\u00f9 relegato nelle retrovie, sfiorando in qualche occasione la zona punti ma chiudendo la stagione a quota zero.\nNel 1988, non trovando posto in Formula 1, Danner pass\u00f2 al DTM, dove disput\u00f2 l'intera stagione alla guida di una BMW M3. Il pilota tedesco chiuse il Campionato in undicesima posizione e conquist\u00f2 due vittorie a Hockenheim.\nNel 1989 Danner torn\u00f2 a competere in F1, venendo ingaggiato dalla Rial, scuderia che aveva debuttato l'anno prima. La vettura era molto poco competitiva, tanto che Danner manc\u00f2 la qualifica nei Gran Premi di San Marino e di Monaco; nel movimentato Gran Premio di Phoenix il pilota tedesco conquist\u00f2 un quarto posto che evit\u00f2 alla squadra di dover prendere parte alle prequalifiche, ma da quel momento Danner riusc\u00ec a qualificarsi per la gara in una sola occasione. Deluso dagli scarsi risultati, il pilota tedesco abbandon\u00f2 il team a tre gare dalla fine del Campionato, ponendo fine alla propria esperienza in Formula 1.\nTurismo e IndyCar (1990 - 1997).\nNel 1990 Danner corse nella Formula 3000 giapponese, senza per\u00f2 ottenere risultati di rilievo. Nel 1991 il pilota tedesco torn\u00f2 a competere a tempo pieno nel DTM, mentre nel 1992 vinse la 24 Ore di Spa e disput\u00f2 alcune gare nel campionato IndyCar, con un tredicesimo posto come miglior risultato.\nDal 1993 al 1996 Danner fu pilota ufficiale dell'Alfa Romeo dapprima nel DTM e poi nell'ITC, conquistando in totale tre vittorie e chiudendo la stagione 1993 in quinta posizione assoluta. Il pilota tedesco continu\u00f2 anche le sue sporadiche apparizioni oltreoceano.\nNel 1997 prese parte alla Super Tourenwagen Cup, chiudendo la stagione in ventinovesima posizione; il pilota tedesco si ritir\u00f2 poi dall'attivit\u00e0 agonistica, pur prendendo saltuariamente parte a diverse competizioni motoristiche tra le quali la serie Grand Prix Masters.\nIn seguito al suo ritiro Danner \u00e8 divenuto commentatore dei Gran Premi di Formula 1 per la tedesca RTL, facendo poi da consulente per le attivit\u00e0 in Formula 1 di diverse compagnie tedesche tra le quali Allianz."}
{"id": "63509", "revid": "599013", "url": "https://it.wikipedia.org/wiki?curid=63509", "title": "Christian Fittipaldi", "text": "Nella sua carriera ha gareggiato in varie categorie automobilistiche quali Formula 1, Champ Car e NASCAR.\nCarriera.\nLe formule minori.\nFittipaldi inizi\u00f2 a correre sui kart all'et\u00e0 di undici anni, ottenendo diversi risultati di rilievo e segnalandosi per i suoi buoni piazzamenti nei campionati del mondo.\nDivenuto campione di F3 brasiliana nel 1989, nel 1990 Christian Fittipaldi vinse il titolo sudamericano, alternandosi con i campionati brasiliano e britannico, in cui ottenne una vittoria.\nVisti i successi ottenuti, nel 1991 il brasiliano si trasfer\u00ec definitivamente in Europa e vinse al primo tentativo il titolo di Campione Internazionale di Formula 3000 alla guida di una delle vetture della Pacific Racing. Il successo gli apr\u00ec le porte della Formula 1.\nFormula 1.\nIngaggiato dalla Minardi per il 1992, forte anche di una dote di un milione di dollari del suo sponsor, si trov\u00f2 come compagno di squadra di Gianni Morbidelli. La stagione si prospett\u00f2 per\u00f2 difficile per il team, che schier\u00f2 per le prime gare la vettura dell'anno precedente, rinominata M191L, aggiornata per ospitare il nuovo motore Lamborghini. Per Fittipaldi il campionato inizi\u00f2 con tre ritiri consecutivi nelle prime tre gare. Durante le qualifiche del Gran Premio di Francia sub\u00ec poi un grave incidente, che gli caus\u00f2 l'incrinatura di una vertebra; dovette saltare tre Gran Premi, nei quali fu sostituito da Alessandro Zanardi. Ritornato a cinque gare dal termine del campionato, fatic\u00f2 a ritrovare il ritmo mancando la qualificazione sia in Belgio sia a Monza, ma riusc\u00ec a conquistare l'unico punto della stagione per il team nel penultimo Gran Premio, in Giappone.\nFu quindi confermato dalla Minardi per il 1993, al fianco di Fabrizio Barbazza. A causa della precaria situazione finanziaria della squadra, la nuova monoposto era priva dei di dispositivi elettronici, come le sospensioni attive o il controllo di trazione, utilizzati dalla concorrenza, ma aveva il pregio di essere guidabile e facile da assettare. La stagione inizi\u00f2 in maniera sorprendente per il pilota brasiliano, con un quarto posto nel Gran Premio inaugurale in Sudafrica; Fittipaldi conquist\u00f2 anche un quinto posto nel Gran Premio di Monaco, ma nel resto della stagione pag\u00f2 la mancanza di sviluppi e non fu pi\u00f9 in grado di raggiungere la zona punti. Nella gara di Monza fu inoltre protagonista di uno spettacolare incidente: sulla linea del traguardo, nel corso dell'ultimo giro, Fittipaldi tampon\u00f2 il collega Martini sollevandosi in aria e compiendo una piroetta completa, prima di atterrare sul circuito; fortunatamente il brasiliano non riport\u00f2 alcuna conseguenza e risult\u00f2 illeso. A due gare dal termine del mondiale, la Minardi, in crisi di fondi, lo licenzi\u00f2 per sostituirlo con il pagante Jean-Marc Gounon. Concluse quindi il campionato con cinque punti ottenuti al tredicesimo posto.\nNel 1994 trov\u00f2 posto alla Footwork, dove ritrov\u00f2 Morbidelli. La stagione fu abbastanza positiva: Fittipaldi sfior\u00f2 il podio al Gran Premio di Monaco, dove fu costretto al ritiro dalla rottura del cambio, a fine stagione riusc\u00ec a conquistare sei punti, frutto di due quarti posti nel Gran Premio del Pacifico e nel Gran Premio di Germania.\nChamp Car e anni seguenti.\nNel 1995 si trasfer\u00ec negli Stati Uniti d'America per gareggiare nella CART con il \"team\" Walker Racing. Dopo una prima stagione piuttosto anonima, in cui si mise per\u00f2 in luce per il secondo posto conquistato nella 500 Miglia di Indianapolis, nel 1996 pass\u00f2 al team Newman-Haas, chiudendo il campionato in quinta posizione; tuttavia nella stagione successiva sub\u00ec un grave incidente nella gara di Surfers Paradise, rompendosi una gamba. Tornato a correre dopo aver saltato alcune gare, continu\u00f2 a correre in CART fino al 2002, sempre con il team Newman-Haas, ottenendo due vittorie. \u00c8 poi passato alla NASCAR a partire dal 2003 e nel 2005 \u00e8 ritornato in Brasile nelle gare locali V8."}
{"id": "63510", "revid": "2149408", "url": "https://it.wikipedia.org/wiki?curid=63510", "title": "Christian Klien", "text": "Carriera.\nGli esordi.\nKlien cominci\u00f2 a correre sui kart all'et\u00e0 di 13 anni, nel 1996. Per due anni disput\u00f2 molte gare nei campionati di kart austriaco e svizzero mettendosi spesso in luce con molte vittorie. Nel 1999 l'austriaco pass\u00f2 alla Formula BMW Junior, dove vinse tre gare e conquist\u00f2 una pole position, concludendo il campionato al quarto posto. Visti i buoni risultati ottenuti nel 2000, venne ingaggiato dal Team Rosberg, in Formula BMW ADAC. Dopo un primo anno di apprendistato, in cui concluse decimo, nella seconda stagione riusc\u00ec a vincere cinque gare e fin\u00ec il campionato terzo. Nel 2002 Klien lasci\u00f2 la Formula BMW per passare alla Formula Renault, partecipando contemporaneamente sia a quella tedesca, che vinse, che a quella europea, in cui giunse sesto. Dopo questo il pilota austriaco decise di passare alla Formula 3, dove concluse secondo con tre vittorie. Nello stesso anno Klien vinse anche il Masters di Formula 3.\nFormula 1.\nDopo i buoni risultati ottenuti nel 2003, nella stagione 2004 Klien fece il suo esordio in Formula 1 con la Jaguar, andando a sostituire Justin Wilson. La prima stagione fu comunque difficile e l'unico risultato di rilievo fu un sesto posto in Belgio. Per il campionato 2005 venne confermato dalla scuderia nonostante il cambio di nome in Red Bull. La stagione inizi\u00f2 bene per il pilota austriaco, con la conquista di 3 punti nelle prime due gare. Dal Gran Premio di San Marino, e cos\u00ec per quattro gare, si altern\u00f2 alla guida della Red Bull con Vitantonio Liuzzi, terzo pilota della scuderia. Tornato titolare, ottenne altri punti e il miglior risultato fu rappresentato dal quinto posto in Cina. Klien fu confermato pilota ufficiale Red Bull anche nella stagione 2006, dove ottenne due ottavi posti in Bahrain e in Germania. Una volta chiaro che la squadra non era intenzionata a rinnovare il suo contratto per il campionato successivo, il pilota austriaco fu lasciato libero e sostituito per le ultime tre gare dal collaudatore Robert Doornbos.\nVenne quindi messo sotto contratto dalla Honda come collaudatore e terzo pilota per la stagione 2007. Nel 2008, invece, si accasa alla BMW Sauber sempre come pilota di riserva siglando poi un nuovo contratto anche per il campionato 2009. Nello stesso anno l'austriaco prende parte alla 24 Ore di Le Mans insieme a Ricardo Zonta e a Franck Montagny, giungendo al terzo posto, e alla manifestazione Petit Le Mans, facente parte dell'American Le Mans Series, concludendo secondo. Nel mondiale 2010 diventa collaudatore e pilota di riserva per l'HRT assieme a Sakon Yamamoto. Nel Gran Premio di Singapore prende il posto del pilota nipponico, che nel frattempo era diventato titolare della scuderia spagnola, per un'indisposizione di quest'ultimo; e lo sostituisce anche negli ultimi due Gran Premi stagionali. A fine anno, in vista del campionato 2011, Klien ha contestato l'atteggiamento delle squadre di Formula 1 in merito all'assegnazione dei sedili sulla base delle sponsorizzazioni.\nDopo la Formula 1.\nTerminata l'esperienza nella massima serie automobilistica, nel 2011 disputa la 6 Ore di Silverstone del campionato Le Mans Series. Nel 2012 corre 5 gare del campionato Superstars Series con lo Swiss Team, mentre nel 2013 ne disputa 2 con la Scuderia Giudici. Nello stesso anno disputa le ultime due gare dell'European Le Mans Series con il team Newblood by Morand Racing, squadra con la quale gareggia anche nella stagione 2014. Nel 2015 prende parte alle prime due gare del mondiale Endurance con il Team ByKolles, mentre dal 2016 al 2018 disputa il Blancpain GT Series Endurance Cup con il team Emil Frey Racing. Dal 2020 al 2021 gareggia nell'International GT Open con il team JP Motorsport, prima con la Mercedes e poi con la McLaren. Con lo stesso team polacco partecipa dal 2021 al DTM."}
{"id": "63511", "revid": "599013", "url": "https://it.wikipedia.org/wiki?curid=63511", "title": "Chuck Daigh", "text": ""}
{"id": "63512", "revid": "599013", "url": "https://it.wikipedia.org/wiki?curid=63512", "title": "Clay Regazzoni", "text": "Pilota istintivo e dalla guida aggressiva, aveva un'ottima capacit\u00e0 nella messa a punto delle vetture, dovuta alle conoscenze di meccanica acquisite nell'officina di famiglia. Durante la sua carriera vinse il titolo di campione europeo di Formula 2 nel 1970 e conquist\u00f2 5 Gran Premi iridati in Formula 1, sfiorando la vittoria del mondiale nel 1974.\nCarriera.\nGli esordi.\nVant\u00f2 brevi trascorsi giovanili da calciatore nelle file del . Dopo l'apprendistato di carrozziere nella ditta dello zio a Mendrisio, e spinto dall'amico Silvio Moser, nel 1963, all'et\u00e0 di 24 anni, esord\u00ec nelle corse disputando alcune cronoscalate con una Austin-Healey Sprite 950. Prosegue l'attivit\u00e0 sportiva l'anno successivo al volante di una Mini Cooper S 1071. Nel 1965 prese parte al corso di pilotaggio di Jim Russell e risult\u00f2 essere il migliore, guadagnandosi l'ingaggio in Formula 3 su una Brabham-Ford.\nDisput\u00f2 la sua prima gara di Formula 2 nel 1966 a Siracusa, sempre con una Brabham, dove colse la \"pole position\". Nel 1967 continu\u00f2 in Formula 3, passando alla Tecno e vincendo il XV Gran Premio de Espa\u00f1a per F2 e F3 a Jarama: a fine stagione si classific\u00f2 secondo nella Coppa Europa disputatasi in gara unica a Hockenheim, piazzamento che consegn\u00f2 la Coppa delle Nazioni alla Svizzera.\nL'anno seguente Regazzoni disput\u00f2 varie gare in F3, facendo stavolta sua la Coppa Europa a Hockenheim, contribuendo con questa vittoria alla seconda affermazione consecutiva della nazione elvetica nella Coppa delle Nazioni, e salvandosi miracolosamente in un incidente occorsogli sul circuito di Monte Carlo: all'uscita della \"chicane\" dopo il tunnel, Regazzoni perse il controllo della sua Tecno 68 andando a sbattere violentemente contro le barriere. Le ridotte dimensioni della monoposto fecero s\u00ec che essa s'infilasse sotto il \"guard rail\", con la lama di metallo che pass\u00f2 sopra l'abitacolo: lo svizzero si rannicchi\u00f2 istintivamente, riuscendo ad abbassarsi quel tanto che gli bast\u00f2 per evitare la decapitazione, e la vettura si ferm\u00f2 quando il \"roll-bar\" dietro la sua testa and\u00f2 a incastrarsi sotto la barriera.\nIl suo impegno principale fu per\u00f2 il Campionato Europeo di Formula 2 con lo stesso team, dove salt\u00f2 tre delle nove gare e conquist\u00f2 due podi, per poi terminare la stagione in Sudamerica disputando la XVII Temporada Argentina, sempre con la Tecno di F2 Nel 1969 fu attivo ancora nell'Europeo dove cominci\u00f2 la stagione con una Ferrari Dino 166 F2, ritornando poi a met\u00e0 campionato sulla Tecno 68-Cosworth FVA con cui conquist\u00f2 il suo migliore risultato, il quarto posto al Gran Premio di Enna.\nL'anno della sua definitiva affermazione fu il 1970, quando divent\u00f2 campione europeo di Formula 2 sempre con la Tecno, vincendo quattro delle otto gare della serie e riuscendo solo alla penultima gara (grazie alla regola degli \"scarti\" all'epoca in vigore) ad avere la meglio del pi\u00f9 regolare Derek Bell. Prese parte nello stesso anno anche alla 24 Ore di Le Mans, la sua prima gara con vetture Sport Prototipo, al volante della Ferrari 512 S ufficiale in coppia con Arturo Merzario, nell'edizione dello scontro frontale Ferrari-Porsche; Merzario aveva mantenuto la loro vettura tra le prime posizioni fino al cambio, quando Regazzoni fu costretto al ritiro dopo sole due ore di gara a causa dell'incidente sotto la pioggia con la 512 S di Reine Wisell, che procedeva lentamente in pista dopo un'uscita di strada (probabilmente causata da un'incomprensione con l'Alfa Romeo T33/3 di Andrea De Adamich).\nIn seguito avrebbe ancora partecipato a gare del Campionato Mondiale Marche con la Ferrari 312 PB nel 1971 e 1972, vincendo in quest'ultima stagione la 1000 km di Monza assieme a Jacky Ickx e la 9 Ore di Kyalami in coppia con Merzario (fuori campionato), contribuendo cos\u00ec al successo della Scuderia Ferrari nella classifica finale. Nel 1973 fu ingaggiato dall'Autodelta e con la nuova Alfa Romeo Tipo 33 TT/12 disput\u00f2 la Targa Florio, la 1000 km del N\u00fcrburgring e la 1000 km di Zeltweg, ma un incidente in prova nella gara siciliana (dove l'equipaggio Regazzoni/Facetti aveva ottenuto il terzo tempo in qualifica) e due ritiri nelle altre due gare chiusero la parentesi con la casa milanese. Prese anche parte ad alcune gare del Campionato ProCar del 1979.\nLa Formula 1.\nRegazzoni fece un esordio sensazionale in Formula 1 con la Scuderia Ferrari nel 1970, invertendosi con Ignazio Giunti alla guida della seconda vettura. All'esordio giunse subito a punti ottenendo il quarto posto al Gran Premio d'Olanda e, dopo sole quattro gare, riusc\u00ec ad aggiudicarsi il Gran Premio d'Italia (nonostante negli ultimi giri la sua vettura perdesse benzina), terminando poi il campionato al terzo posto, alle spalle dell'iridato Jochen Rindt e del compagno di squadra Jacky Ickx.\nNel biennio successivo, a causa dello stato di crisi in cui cadde la squadra italiana, ottenne magri risultati, salendo sul podio solo quattro volte e centrando una sola \"pole position\". Si accord\u00f2 quindi con la BRM per la stagione 1973, facendo squadra con Jean-Pierre Beltoise e con il promettente Niki Lauda. Proprio con quest'ultimo far\u00e0 ritorno in Ferrari l'anno successivo, suggerendo peraltro a Enzo Ferrari l'ingaggio del giovane austriaco e andando a formare, con il direttore sportivo Luca Cordero di Montezemolo e il direttore tecnico Mauro Forghieri, la base del gruppo che riporter\u00e0 la Scuderia ai vertici mondiali. In un triennio la coppia di piloti dette a Maranello due titoli costruttori (nel 1975 e nel 1976), mentre da par suo Regazzoni raggiunse nel 1974 il suo migliore piazzamento nel mondiale piloti, secondo a sole tre lunghezze dall'iridato Emerson Fittipaldi (quando, dopo essere arrivato a pari punti col brasiliano alla vigilia dell'ultima gara, dovette arrendersi a causa di problemi alle sospensioni).\nTuttavia, dopo aver perso il campionato del '74 Regazzoni venne messo in secondo piano dalla Ferrari, che a partire dalla stagione seguente punt\u00f2 sull'emergente Lauda. Ci\u00f2 caus\u00f2 un deterioramento dei rapporti con la squadra, ma il peggio venne con la primavera del 1976, dopo la partecipazione dello svizzero a un variet\u00e0 televisivo della RAI, che ebbe come conseguenza una dichiarazione del \"Drake\" che lo defin\u00ec: \u00abViveur, danseur, calciatore, tennista e, a tempo perso, pilota\u00bb; da quel momento Regazzoni cap\u00ec che la sua storia nella Scuderia era finita, giacch\u00e9 per la stessa stampa era diventato un \u00abpilota a tempo perso\u00bb.\nCerc\u00f2 quindi un nuovo ingaggio e, in seguito al fallito accordo con la Brabham dovuto al veto posto da Carlos Pace, pass\u00f2 dapprima alla neonata Ensign nel 1977 e poi alla Shadow nel 1978. Regazzoni fu protagonista di un paio di stagioni incolori fino al 1979, anno in cui Frank Williams lo assunse nella sua squadra per fare coppia con Alan Jones; lo svizzero regal\u00f2 alla squadra inglese la sua prima vittoria a Silverstone e diversi buoni piazzamenti (tra cui un secondo posto conquistato a Monte Carlo, rimontando dalle ultime file dello schieramento), ma nonostante questo fu esonerato a fine stagione in favore di Carlos Reutemann (il quale gi\u00e0 aveva preso il suo posto nel 1977 alla Ferrari).\nTornato all'Ensign, la carriera di Regazzoni termin\u00f2 il 30 marzo 1980 in seguito a un incidente nel Gran Premio degli Stati Uniti d'America-Ovest a Long Beach: la sua vettura usc\u00ec di pista al 51\u00ba giro a causa di un'avaria all'impianto frenante e si schiant\u00f2 a 270\u00a0km/h contro la Brabham di Ricardo Zunino, che era stata abbandonata dai commissari nella via di fuga dopo il ritiro dell'argentino. Le gravi ferite che il pilota riport\u00f2 alle gambe e alla spina dorsale lo resero paraplegico per il resto della vita, e un successivo intervento, che avrebbe dovuto essere risolutore, ne peggior\u00f2 ancora pi\u00f9 le condizioni.\nDopo il ritiro.\nPur costretto su una sedia a rotelle, Regazzoni non abbandon\u00f2 il mondo dei motori partecipando ad alcune gare rallystiche su vetture con comandi modificati per l'occasione, e rivelandosi un assai apprezzato commentatore sportivo oltre che promotore dell'inserimento dei disabili nello sport; in questo senso, \u00e8 stato nel 1993 uno dei fondatori, con Luca Pancalli, della Federazione Italiana Sportiva Automobilismo Patenti Speciali (FISAPS).\nDalla prima met\u00e0 degli anni 80 fino alla stagione 1994 fece inoltre parte, in veste di commentatore tecnico, della squadra Rai al seguito dei Gran Premi di Formula 1, affiancando il telecronista Mario Poltronieri, l'esperto di tecnica e regolamenti Gianfranco Palazzoli e l'inviato Ezio Zermiani.\nRegazzoni perse la vita il 15 dicembre 2006, all'et\u00e0 di 67 anni, a causa di un incidente stradale lungo l'Autostrada A1, sul ponte del fiume Taro, nei pressi dello svincolo per l'A15 Parma-La Spezia; inizialmente si pens\u00f2 a un malore alla guida all'origine del decesso, ipotesi smentita dall'autopsia. I funerali si svolsero nella chiesa del Sacro Cuore di Lugano. Regazzoni venne tumulato nel cimitero di Porza, a nord di Lugano.\nRisultati.\nFormula 2.\n\u2021 \u00c8 stato assegnato met\u00e0 punteggio in quanto \u00e8 stata completata meno del 75% della distanza di gara.\nClay Regazzoni nella cultura di massa.\nNel film \"Rush\" del 2013, diretto da Ron Howard e incentrato sulla rivalit\u00e0 sportiva nella Formula 1 degli anni 1970 tra James Hunt e Niki Lauda, \u00e8 presente nel cast principale anche la figura di Clay Regazzoni (all'epoca compagno di squadra di Lauda in Ferrari), interpretato dall'attore italiano Pierfrancesco Favino.\nClay Regazzoni inoltre ha partecipato personalmente a due serie di \"sketch\" della rubrica pubblicitaria televisiva \"Carosello\": negli anni 1970 e 1971, pubblicizzando il brandy SIS-Cavallino Rosso, e nel 1975 (con Raffaella Carr\u00e0, Enzo Paolo Turchi e Niki Lauda) i prodotti e le stazioni di servizio dell'Agip."}
{"id": "63513", "revid": "599013", "url": "https://it.wikipedia.org/wiki?curid=63513", "title": "Cliff Allison", "text": "Carriera.\nHa esordito nelle competizioni nel 1952 dopo aver acquistato una Formula 3 Cooper-Norton, e nelle prime partecipazioni si fece notare da Colin Chapman che gli offr\u00ec di guidare una Lotus di Formula 1 nel 1958, accanto a Graham Hill. In quella stagione ottenne due sesti posti nelle prime due gare e un quarto al Gran Premio del Belgio, e ottenne buoni risultati sempre per la Lotus in Formula 2 e con le vetture sport.\nFu quindi ingaggiato dalla Ferrari che stava ristrutturando la squadra, e nel 1960 vinse la \"Buenos Aires 1000\" per vetture sport insieme a Phil Hill su una Ferrari Testarossa, e giunse secondo al Gran Premio d'Argentina. Proprio mentre la sua carriera era in ascesa, Allison ebbe un grave incidente al Gran Premio di Monaco con fratture che lo misero fuori dalle competizioni per il resto della stagione.\nAl ritorno, visto che la Ferrari offriva solo un posto come collaudatore, si un\u00ec al \"team\" UDT/Laystall BRP che schierava una Lotus 18. Durante le prove del Gran Premio del Belgio 1961, un eccesso di foga lo port\u00f2 a un grave incidente a \"Blanchimont\" che lo lasci\u00f2 con gravi danni alle gambe, terminando la sua carriera.\nMuore nel 2005 ed \u00e8 stato sepolto presso il \"St Michael Churchyard\", nel villaggio di Brough, Contea di Cumbria."}
{"id": "63514", "revid": "599013", "url": "https://it.wikipedia.org/wiki?curid=63514", "title": "Colin Davis (pilota automobilistico)", "text": "Tra i risultati pi\u00f9 importanti ottenuti, la vittoria alla Targa Florio nel 1964 alla guida di una Porsche 904.\n\u00c8 deceduto il 23 dicembre 2012 all'et\u00e0 di 80 anni."}
{"id": "63515", "revid": "1840984", "url": "https://it.wikipedia.org/wiki?curid=63515", "title": "Consalvo Sanesi", "text": "Biografia.\nNato a Terranova Bracciolini, da una famiglia modesta, a 17 anni fu colpito dalla passione per le corse: grazie alla conoscenza di Gastone Brilli Peri, toscano anche lui nativo di Montevarchi e vincitore del Gran Premio d\u2019Italia e del Campionato del Mondo del 1925, riusc\u00ec a farsi assumere da Vittorio Jano al Portello, nel reparto corse Alfa Romeo, come semplice meccanico. Nel 1929 gli si present\u00f2 la grande occasione di seguire le corse, e nel 1933 divenne collaudatore. Lavor\u00f2 vicino ai pi\u00f9 famosi piloti del suo tempo, primo fra tutti Giuseppe \u201cPepp\u00ecn\u201d Campari, che lo affin\u00f2 in questa sua dote, gi\u00e0 innata. Dall\u2019Alfa Romeo non volle mai separarsi, rifiutando di trasferirsi a Modena, per seguire le attivit\u00e0 sportive dell\u2019Alfa Romeo, allora affidate alla Scuderia Ferrari coordinata, ai tempi, da Enzo Ferrari: rimase dunque a Milano, al Portello, prima sotto il grande Attilio Marinoni e poi con Giovanni Battista Guidotti. Tra quest\u2019ultimo e Sanesi non corse mai buon sangue: Guidotti ne \u201cinvidiava\u201d infatti la sua abilit\u00e0 non tanto di collaudatore quanto di pilota, che Consalvo pot\u00e9 finalmente esaudire con la nascita dell\u2019Alfa Corse, voluta dal Direttore Generale Gobbato, insoddisfatto della Scuderia Ferrari, che lo mise sulle monoposto 158 progettate, a Modena, da Colombo e Massimino. Era il 1939. Quell\u2019anno arriv\u00f2 la prima vittoria ufficiale: in coppia con Ercole Boratto, autista di Mussolini, sulla 6C2500 SS Corsa vinse la Tobruk-Tripoli, una cavalcata di ben 1200 km sulla bellissima superstrada africana costruita poco prima dagli italiani che proseguiva poi fino a Bengasi (via Balbia, oltre 1800km).\nCon l\u2019arrivo del secondo conflitto mondiale, tutte le attivit\u00e0 furono sospese ed il reparto esperienze Alfa Romeo (ESPE) fu trasferito a Orta, in Piemonte, vicino a Novara, per sfuggire alle razzie tedesche e ai bombardamenti alleati, che distrussero il Portello nel \u201943, mentre le vetture da corsa 158 furono \u201cmurate\u201d in un garage ben nascosto a Melzo (e ad Abbiategrasso, presso lo stabilimento del cavaliere Castoldi) e recuperate alla fine della guerra dallo stesso Sanesi che con un camion le train\u00f2 letteralmente fino al Portello attraversando una Milano semidistrutta. Dal 1946 Sanesi entr\u00f2 finalmente come pilota ufficiale nella squadra Alfa Romeo insieme a Farina, Varzi e Trossi pur restando capo collaudatore. Le 158 furono aggiornate, potenziate e migliorate consentendo all\u2019Alfa di vincere due Campionati del Mondo, nel 1950 con Farina e nel \u201951 con Fangio (con la 159) e fecero conquistare allo stesso Sanesi importanti piazzamenti. Partecip\u00f2 a varie Mille Miglia con Zanardi e Fangio non riuscendo mai a raggiungere per stupidi problemi meccanici e tanta sfortuna il meritato successo. Nel 1946 si aggiudic\u00f2 il terzo gradino del podio al Gran Premio di Milano, arrivando secondo l\u2019anno seguente insieme a Varzi. Ci fu poi ancora un secondo posto a Bari, nel 1947 e un terzo piazzamento nel Gran Premio d\u2019Italia al Parco Sempione, dopo essersi aggiudicato la pole position. Nel 1948 partecip\u00f2 Gran Premio di Francia arrivando secondo, mentre nel Gran Premio d\u2019Italia arriv\u00f2 terzo, facendo segnare il miglior giro. \u201cP\u00e8 de piomb\u201d (piede di piombo), era il soprannome attribuitogli da Eugenio Castellotti, alludendo alla pesantezza del suo piede destro sul pedale dell\u2019acceleratore. Quell\u2019anno arriv\u00f2 anche una timida partecipazione alla Mille Miglia non riuscendo a classificarsi. L\u2019anno successivo ci riprov\u00f2 alla Mille Miglia, arrivando secondo nella sua classe. Con la nascita del campionato del Mondo di Formula 1 nel 1950, partecip\u00f2 con l\u2019Alfa Romeo 158 al Gran Premio d\u2019Italia ritirandosi, ma vincendo la Coppa Inter Europa per vetture sportive a Monza con una Alfa Romeo 6C, ma non classificandosi di nuovo alla Mille Miglia. Nel 1951 torn\u00f2 di nuovo a correre in Formula 1, con l\u2019Alfa Romeo 159, arrivando quarto in Svizzera.\nIn Belgio arriv\u00f2 un ritiro, per un problema al radiatore, mentre in Francia si piazz\u00f2 decimo e in Gran Bretagna sesto. Sanesi, concluse il mondiale al dodicesimo posto con tre punti. Come nel 49, arriv\u00f2 secondo alla Mille Miglia edizione 1952, mentre l\u2019anno dopo fu costretto al ritiro per un incidente. Nel 1953, il pilota aretino partecip\u00f2 anche alla 24 ore di Le Mans, piazzandosi al 36\u00ba posto insieme a Piero Carini. Nel 1954 arriv\u00f2 primo nella classe \u201cTourismo Europeo \u201d alla Carrera Panamericana insieme a Giuseppe Cagna con una Alfa Romeo 1900 TI. La carriera di Sanesi, si ferm\u00f2 qualche mese per un brutto incidente subito alla guida della Disco Volante. Ritornato al volante nel 1955, arriv\u00f2 secondo alla Verminico sempre con una 1900 Alfa, ma non si qualific\u00f2 alla Mille Miglia del 1956. Sanesi fu anche il protagonista di molti incidenti, da cui riusc\u00ec sempre a venirne fuori, anche se mal concio.\nPurtroppo l\u2019episodio a Sebring nel 1964 fu fatale per la carriera del pilota toscano. La sua Giulia TZ, uscendo dai box, fu centrata da un\u2019altra monoposto e prese fuoco. Solo grazie all\u2019intervento del pilota Chauncey Maggiacomo e di uno spettatore, che scavalc\u00f2 le recinzioni, riusc\u00ec a salvarsi, venendo estratto dalla vettura in fiamme. La sua carriera di pilota si concluse l\u00ec: il suo volto fu segnato per sempre dalle ustioni; le sue mani, anche (proprio per questo motivo, perch\u00e9 da quel giorno non fu pi\u00f9 in grado di impugnare volanti con corone troppo spesse, tutte le Alfa Romeo da lui deliberate come capo collaudatore, dalla 1900 alle Alfetta, avevano la corona del volante piuttosto snella!) e si dovette abituare a vivere con una calotta di metallo sulla nuca. Il nome di Consalvo Sanesi \u00e8 anche conosciuto agli appassionati per la insolita sfida che lo vide protagonista con il mitico treno \u2018Settebello\u2019. Era il 1961 quando la rivista \u2018Quattroruote\u2019 organizz\u00f2 una competizione tra l\u2019Alfa Giulietta Spider, guidata dal pilota toscano, ed il treno, fiore all\u2019occhiello delle Ferrovie dello Stato, sul percorso Milano \u2013 Roma. L\u2019auto di Sanesi part\u00ec da Piazza del Duomo, mentre il \u2018Settebello\u2019 dalla Stazione Centrale. Dopo 5 ore e 59 minuti l\u2019Alfa di Sanesi fece il suo ingresso vittorioso in Via Veneto a Roma, precedendo il \u2018Settebello\u2019, che arriv\u00f2 alla Stazione Termini ben 38 minuti dopo. Per capire la reale portata dell\u2019impresa del pilota toscano, \u00e8 necessario precisare che in quegli anni l\u2019Autostrada del Sole arrivava solo fino a Firenze: il resto del percorso fino alla capitale, era rappresentato da strade statali. Inoltre Sanesi riusc\u00ec a trionfare nonostante un errore di percorso e la foratura di un pneumatico. Come tanti uomini dell\u2019Alfa, abitava in Corso Sempione, a poche centinaia di metri dal Portello. Fu una figura simbolo dell\u2019Alfa Romeo: Sanesi, al di l\u00e0 delle corse, fu colui che deliber\u00f2 tutte le vetture Alfa Romeo prodotte nel dopoguerra, quelle che decretarono il vero risorgimento dell\u2019Alfa, e i suoi giudizi erano quasi \u201clegge\u201d per la produzione e soprattutto per i progettisti, di cui godeva piena fiducia. Un personaggio cos\u00ec tecnicamente e validamente completo ed esperto come collaudatore, pilota, meccanico non poteva non attirare le mire anche di Enzo Ferrari che sin dagli anni \u201950, uscita l\u2019Alfa dalle corse e ben conoscendo la intima passione di Sanesi, non manc\u00f2 ripetutamente di lusingarlo per assumerlo in Ferrari come pilota ufficiale. In casa Sanesi ci furono mesi di dubbi, di litigi, di parole, di notti insonni, di scambi epistolari, di colloqui, di lusinghe\u2026. Ma prevalsero l\u2019amore e la fedelt\u00e0 all\u2019Alfa Romeo pi\u00f9 che i suggerimenti della famiglia, stanca delle sue battaglie nelle piste e negli ospedali di mezzo mondo. Insomma, pur a malincuore, rifiut\u00f2 l\u2019offerta e la disponibilit\u00e0 di Ferrari che gli avrebbe addirittura triplicato lo stipendio (proposta che fatta da Ferrari ha del clamoroso!) e offerto in comodato un appartamento a Modena. Le lettere di Ferrari ancora conservate confermano il determinato interesse di Ferrari e i tentennamenti emotivi di Sanesi. Insieme a Bruno Bonini, faceva parte dei \u201cmagnifici sette\u201d, i sette collaudatori mitici dell\u2019Alfa Romeo (Sanesi, Moroni, Bonini, Galvan, Brignoli, Distani e Zanardi) che hanno contribuito alla nascita del culto delle auto del Biscione. Sanesi, una figura semplice, schiva e minuta ma ancora cos\u00ec viva nel cuore degli alfisti di ogni et\u00e0."}
{"id": "63516", "revid": "599013", "url": "https://it.wikipedia.org/wiki?curid=63516", "title": "Corrado Fabi", "text": "Fratello minore di Teo Fabi, anch'egli pilota automobilistico, conta nel suo palmares la vittoria del Campionato europeo di Formula 2 1982. Conta partecipazioni in Formula 1 e in Champ Car. \nDal 1985 le sue partecipazioni alle corse automobilistiche sono divenute sempre pi\u00f9 rarefatte, data la sua decisione di dedicarsi alla gestione dell'impresa di famiglia.\nCarriera.\nFormule minori.\nCorrado Fabi si interess\u00f2 al mondo delle auto fin da giovane e, a dodici anni, il padre gli regal\u00f2 il suo primo kart. Nel 1975 divenne pilota ufficiale della Birel e nel 1976 si laure\u00f2 campione europeo nella categoria a squadre.\nPassato alla Formula 3, nel 1980 giunse terzo nel campionato europeo guidando una March Alfa Romeo.\nL'anno seguente Fabi si trasfer\u00ec in Formula 2, dove concluse la sua prima annata al quarto posto, mentre la stagione successiva vide la sua vittoria del titolo di categoria.\nFormula 1.\nDopo eseguito alcuni test con la Brabham, nel 1983 avvenne il debutto in Formula 1 per la scuderia italiana Osella Corse. L'italiano non riusc\u00ec, per\u00f2, ad ottenere buoni risultati, fallendo anche per sei volte la qualificazione ma risultando complessivamente pi\u00f9 rapido del compagno di squadra Piercarlo Ghinzani.\nSenza un contratto in tasca per il 1984 Fabi corse solamente alcune gare con la Brabham in sostituzione del fratello, sfiorando la zona punti al Gran Premio di Dallas.\nDopo la Formula 1.\nDopo il 1984 Corrado Fabi corse per un breve periodo nel Campionato CART, per poi ritirarsi dalle corse alla morte del padre, decidendo di dedicarsi alla gestione dell'azienda di famiglia.\n\u00c8 stato presidente della Confindustria di Sondrio fino al 2009."}
{"id": "63517", "revid": "599013", "url": "https://it.wikipedia.org/wiki?curid=63517", "title": "Cristiano da Matta", "text": "Suo padre, Toninho da Matta, era un campione di granturismo.\nCarriera.\nGli inizi.\nHa iniziato a guidare sui kart a 16 anni, indossando un casco quasi identico a quello famoso di suo padre. Sportivamente \u00e8 cresciuto rapidamente, vincendo numerosi campionati di kart, prima di vincere, nel 1993, il campionato brasiliano di Formula Ford. Nel 1994 proseguiva sulla via del successo vincendo il campionato di Formula 3 brasiliano. Nel 1996 da Matta partecipa al campionato di Formula 3000 in Gran Bretagna.\nSerie americane.\nNel 1997 Cristiano si trasferisce negli USA per correre nella serie Indy Lights, dove viene designato \"Rookie of the Year\" (Miglior debuttante dell'anno). L'anno successivo, il (1998), vinse questo campionato, conquistando 7 vittorie in corsa e 4 pole positions. Nel 1999, da Matta corse nella serie CART con il Team Arciero Wells, utilizzando i motori della Toyota; da quel momento continu\u00f2 a guidare autovetture con la stessa motorizzazione riuscendo a vincere il campionato CART nel 2002 con il team Newman-Haas. In quell'anno domin\u00f2 per tutta la stagione vincendo 7 corse e conquistando 7 pole positions.\nFormula 1.\nStagione 2003.\nCristiano complet\u00f2 la sua ascesa nel campo delle corse approdando nel 2003 alla F1, considerato il vertice delle competizioni motoristiche, con il team Toyota. La stagione 2003 vide un buon debutto per il pilota brasiliano, che riusc\u00ec ad ottenere alcune prestazioni degne di nota. Durante l'annata si ritir\u00f2 solo 3 volte, e al Gran Premio di Gran Bretagna si ritrov\u00f2 addirittura al comando della corsa per diversi giri. I risultati furono abbastanza buoni, concludendo la stagione con 2 ottimi sesti posti e due settimi posti, ottenendo complessivamente 10 punti (4 in pi\u00f9 del veterano compagno di scuderia Olivier Panis). Da segnalare anche i restanti piazzamenti, sfiorando la zona a punti per due volte, a Monaco e negli States, ed altri due decimi posti. Il brasiliano fu cos\u00ec confermato come prima guida per il 2004.\nStagione 2004.\nLa sua carriera ebbe una battuta d'arresto nel 2004.\nDopo un inizio discreto, sfiorando i punti in Malesia e concludendo decimo in Bahrain, il brasiliano deluse molto, venendo spesso battuto dal compagno di squadra Panis. Nelle 9 gare successive infatti, Cristiano colse solamente un sesto posto a Monaco come punti e quattro ritiri; l'ottavo posto in Canada fu vanificato dalla squalifica delle due Toyota per freni non conformi. Dati gli scarsi risultati, il team decise di sostituire Da Matta con Ricardo Zonta, a partire dal Gran Premio d'Ungheria.\nDopo la Formula 1.\nIl brasiliano mantenne comunque i rapporti contrattuali con la Toyota, e ritorn\u00f2 ai campionati Statunitensi Champ Car (nuova denominazione dei campionati CART) nel PKV Racing team con cui ha corso nella stagione 2005 per poi trasferirsi alla Dale Coyne Racing nel 2006.\nL'incidente del 2006 e il ritiro dalle competizioni.\nIl 2 agosto 2006 il pilota brasiliano \u00e8 rimasto vittima di un gravissimo incidente nel corso di una sessione di test privati che era in corso all'autodromo di Elkhart Lake, nel Wisconsin. La dinamica dell'incidente \u00e8 stata terribile quanto bizzarra; Cristiano ha investito un cervo, che si trovava inspiegabilmente in mezzo al tracciato. Nonostante una brusca frenata, la collisione \u00e8 avvenuta ad alta velocit\u00e0 e l'animale \u00e8 rimbalzato all'indietro colpendo lo sfortunato pilota alla testa. Lo stesso giorno Da Matta \u00e8 stato operato d'urgenza all'ospedale di Neenah, dove gli \u00e8 stato ridotto un ematoma subdurale e gli \u00e8 stato asportato un osso del cranio per ridurre la pressione interna. Dopo 27 giorni di coma, la famiglia ha annunciato che il pilota si \u00e8 svegliato e le sue condizioni fisiche sono in netto e costante miglioramento. Il 14 settembre 2006 il brasiliano \u00e8 stato operato con successo per il riposizionamento dell'osso asportatogli il giorno dell'incidente. Il 21 settembre 2006, Cristiano ha lasciato l'ospedale per fare ritorno alla sua abitazione a Miami, proseguendo la riabilitazione fino a ristabilirsi completamente. L'incidente segn\u00f2 la fine della sua carriera agonistica.\nVita privata.\nAl di fuori del mondo delle corse, gli interessi di Cristiano vanno dal suonare la chitarra, al nuoto e alla mountain bike. In giovent\u00f9 si \u00e8 dedicato anche alla ginnastica allenandosi anche con il team olimpico del \"Club Flamengo's\". Ancora celibe divide la sua vita tra Miami in Florida e Monaco."}
{"id": "63518", "revid": "599013", "url": "https://it.wikipedia.org/wiki?curid=63518", "title": "Dan Gurney", "text": "Ha corso in vari campionati internazionali come Formula 1, CanAm, Champ Car e NASCAR, oltre alla 500 miglia di Indianapolis e alla 24 Ore di Le Mans.\nCarriera.\nFormula 1.\nDan Gurney debutt\u00f2 in Formula 1 l'anno dopo aver corso la sua prima 24 Ore di Le Mans, conclusasi poi con un ritiro, alla terza gara del campionato del mondo 1959 alla guida di una Ferrari, ottenendo un 12\u00ba posto in qualifica, ma in gara fu costretto al ritiro a causa del radiatore. Salt\u00f2 quindi il Gp di Gran Bretagna, e ricomparve in Germania, dove ottenne un formidabile secondo posto, in una fine settimana tragico in cui perse la vita il francese Jean Behra. Altre buone prestazioni nell'anno di esordio arrivarono con un terzo posto in Portogallo e un quarto in Italia.\nL'anno successivo il pilota statunitense si accord\u00f2 con la BRM, ma i risultati non arrivarono, e il pilota americano chiuse la stagione senza punti iridati.\nNel 1961 il passaggio alla Porsche con cui Gurney ottenne, a pari merito con Stirling Moss, il terzo posto in classifica piloti. Per\u00f2 a causa dell'assenza di vittorie Gurney venne classificato quarto. L'annata fu comunque buona con tre secondi posti.\nIl pilota americano rimase in Porsche anche per l'anno successivo e ottenne nel Gp di Francia la sua prima vittoria. Proprio nel 1962 Gurney decise di creare una propria scuderia, totalmente americana, accordandosi con Goodyear e Firestone.\nPer i tre anni successivi (1963-1964-1965) Dan si accord\u00f2 con la Brabham e in entrambe le occasioni batt\u00e9 sonoramente il compagno-costruttore. \nNel 1964 inoltre Gurney ottenne due vittorie, concludendo la stagione in sesta posizione. Va detto che due vittorie vennero buttate al vento a causa di continue rotture ed errori del team, in cui il pilota non aveva colpe, e senza i quali avrebbe potuto lottare seriamente per il titolo.\nAnche il 1965 fu un buon anno per il pilota americano che conquist\u00f2 il quarto posto nella classifica piloti, senza mai conquistare una vittoria. A fine anno riusc\u00ec poi a formare il proprio team, denominandolo Eagle, tanto che nel 1966 pot\u00e9 correre con la propria vettura. L'annata per\u00f2 non fu delle migliori e il pilota statunitense conquist\u00f2 appena quattro punti, derivati da due quinti posti, dovuti alla scarsa potenza dei motori Climax montati. Nel 1967 si ebbero invece netti miglioramenti, anche grazie ai nuovi propulsori Weslake, e Gurney trionf\u00f2 con la sua Eagle in Belgio. Il 1968 fu, invece, un anno tormentato sia per il pilota, che per la scuderia. Gurney ottenne solo tre punti (tra l'altro alla guida di una McLaren); unica soddisfazione il secondo posto alla 500 Miglia di Indianapolis. Questo contribu\u00ec all'abbandono della Eagle per quanto riguarda la F1, in favore dei campionati americani.\nNel 1969 Dan si prese un anno sabbatico, dedicandosi alle gare americane e torn\u00f2 nel 1970 in F1 conquistando un solo punto e disputando tre GP alla guida di una McLaren. A fine anno annunci\u00f2 il suo ritiro dalla massima serie.\nLa 24 Ore di Le Mans.\nDan Gurney prese parte a varie edizioni della 24 Ore di Le Mans, vincendo anche l'edizione 1967 in coppia con A.J. Foyt su una Ford GT40 Mk IV.\nLa sua prima partecipazione risale al 1958, alla guida di una Ferrari 250, ma non concluse la gara.\nL'anno successivo ripartecip\u00f2 alla competizione, sempre con un Ferrari, ma ancora una volta non termin\u00f2 la corsa, compiendo poco pi\u00f9 di 120 giri, contro i 323 del vincitore.\nAnche nel 1960 Gurney corse la gara, ma con una Jaguar, senza per\u00f2 concludere.\nI ritiri continuarono anche nel 1961, 1962 e 1963.\nNel 1964, Gurney concluse per la prima volta la competizione giungendo quarto, dietro alle Ferrari.\nNel 1965, mentre si trovava in testa alla corsa, e nel 1966 il pilota statunitense fu invece costretto al ritiro.\nLa vittoria arriv\u00f2 invece nel 1967 e Gurney inizi\u00f2 la tradizione di festeggiare con lo champagne una vittoria. A partire dall'anno successivo, per\u00f2, il pilota non partecip\u00f2 pi\u00f9 alla competizione, appagato dal successo ottenuto.\nLe corse americane.\n500 miglia di Indianapolis.\nTra il 1962 e il 1970 Gurney prese parte a tutte le edizioni della 500 Miglia di Indianapolis. La prima edizione la disput\u00f2 su una Thompson, concludendo ventesimo.\nNei tre anni successivi, invece, la vettura gli fu offerta dal Team Lotus, con cui ottenne un settimo posto nel 1963.\nNel 1966, Gurney corse con la sua Eagle e dopo due anni senza risultati brillanti, se si esclude il secondo posto in qualifica nel 1967, il pilota statunitense concluse due volte secondo e nel 1970 conquist\u00f2 un terzo posto.\nCanAm.\nNel 1968 Dan Gurney cominci\u00f2 a partecipare anche al Campionato CanAm. Le prime due stagioni furono difficili e senza grandi risultati.\nIl 1970 inizi\u00f2 invece benissimo, con due vittorie nelle prime due gare, poi per\u00f2 arrivarono appena due punti al terzo appuntamento e nessun altro piazzamento nella stagione, concludendo settimo in classifica piloti. Questo fu il miglior risultato per l'americano, e l'anno successivo si ritir\u00f2 dalla competizione.\nChamp Car.\nNel 1968 Dan Gurney si dedic\u00f2 per la prima volta alla massima categoria delle monoposto nordamericane, allora gestite dallo United States Automobile Club e che anni dopo sarebbe diventata CART/Indycar e poi Champ Car. Nel suo primo anno corse appena cinque gare, anche a causa del calendario di F1, ma nonostante ci\u00f2 concluse al settimo posto in classifica.\nNel 1969, invece, l'americano non corse in Formula 1 per dedicarsi solamente alle corse americane, e disput\u00f2 la sua migliore stagione concludendo quarto. In tutto Gurney ha ottenuto sette vittorie in 28 gare di campionato.\nA causa del contrasti con l'USAC, nel 1979 Gurney fond\u00f2 insieme ad altri team manager la categoria CART, che - ispirandosi alla Formula 1 e alla sua organizzazione - cre\u00f2 uno scisma nel mondo delle gare americane per monoposto.\nNASCAR.\nNel 1962 Gurney cominci\u00f2 a prendere parte anche al campionato NASCAR, disputando per\u00f2 appena due gare.\nDopo una stagione senza grandi risultati, il pilota vinse la sua prima gara nel 1963, prendendo parte a tre GP ed entrando tutte e tre le volte nella TOP 5, conquistando anche una pole.\nNel 1964 Gurney prese parte a quattro gare, vincendone sempre una, ma senza conquistare pole.\nDal 1965 al 1970 lo statunitense vinse una gara nel 1965, 1966 e 1968.\nDopo essersi ritirato nel 1970 ritorn\u00f2 a prendere parte alla competizione nel 1980, compiendo per\u00f2 appena 77 giri.\nIn tutto conta nella categoria cinque vittorie in sedici gare, e tre pole position.\nL'attivit\u00e0 di team manager.\nDopo il suo ritiro dalla F1, Gurney si dedic\u00f2 anima e corpo al suo nuovo ruolo di costruttore d'auto e proprietario, presidente e amministratore della scuderia \"All American Racers\" a partire dal 1966. Il team vinse 78 gare (compresa la 500 miglia di Indianapolis, la 12 Ore di Sebring e la 24 Ore di Daytona) e 8 campionati, mentre anche i piloti suoi clienti ottennero tre successi sul catino dell'Indiana e tre campionati. Nel 1978, Gurney scrisse una lettera aperta ai proprietari delle altre scuderie con quella che oggi \u00e8 conosciuta come la \"White Letter\", in cui Gurney chiedeva un campionato controllato pi\u00f9 dai proprietari o dai \"partecipanti effettivi\" che non dall'USAC. Dopo lunghe dispute nacque la CART, con fondatori quali Gurney e altri proprietari di scuderie, come Roger Penske, Pat Patrick, e Bob Fletcher. La CART disput\u00f2 la sua prima stagione a partire dal marzo 1979. Fu questa la prima scissione nelle corse a ruote scoperte.\nL'All American Racers si ritir\u00f2 dal campionato CART nel 1986, ma ottenne grandi successi gestendo le vetture Toyota nel campionato \"IMSA GTP\", dove le Toyota Eagle tra il 1992 e il 1993 vinsero 17 gare consecutive, i campionati piloti e costruttori e le classiche gare di durata di Daytona e Sebring. Il team torn\u00f2 alle monoposto del campionato CART come team ufficiale Toyota nel 1996, ma ri ritir\u00f2 di nuovo dopo la stagione 1999 a seguito del ritiro della Goodyear e della fine del rapporto con la Toyota. Nel 2000 Gurney ha iscritto una vettura in Formula Atlantic sotto il vessillo dell'All American Racers per permettere di gareggiare a suo figlio Alex.\nCuriosit\u00e0.\nAl nome di Dan Gurney saranno sempre legati due componenti accessori delle auto con cui ha corso: la Gurney bubble e il Flap di Gurney.\nFu il primo pilota a usare il casco integrale.\nFu il primo pilota a festeggiare spruzzando champagne, stabilendo una consuetudine sui podi."}
{"id": "63519", "revid": "125998203", "url": "https://it.wikipedia.org/wiki?curid=63519", "title": "Danny Ongais", "text": "Era soprannominato Danny \"On the gas\" per il suo coraggio al volante delle auto da corsa.\nCarriera.\nLe formule minori.\nInizia la sua avventura con i Dragster americani dove ottiene molti successi ma, stufo della categoria, decide di passare alle corse in circuito nel 1968 a Indianapolis. Debutta subito con un incidente e l'anno dopo corre nella Formula 5000 dove conosce Ted Field che rimane affascinato dal suo stile di guida e lo ingaggia nella sua scuderia. Il binomio continua e nel 1978 Ongais vince 5 gare della Formula Indy dopo aver segnato 8 pole position ed esser stato al comando di tutte le gare contro piloti quali Andretti, Foyt, i fratelli Unser e Sneva ma non riesce a vincere il campionato a causa della fragilit\u00e0 tecnica della sua monoposto che spesso lo costringe a ritirarsi.\nFormula 1.\nIn Formula 1 debutta nel 1977 con una Penske schierata dal team Interscope. Prende il via alle gare di Watkins Glen e Mosport, nella prima si ritira dopo una buona rimonta mentre nella seconda gara, in Canada, arriva 7\u00ba a 2 giri. Nel 1978 disputa due corse con una Ensign dove per\u00f2 non ottiene particolari risultati cos\u00ec prova a passare nel team Shadow ma l\u00ec addirittura non riesce nemmeno a qualificarsi per la gara. \"On the gas\" chiude la sua carriera in Formula 1 per concentrarsi sulla Indycar.\nIl ritorno negli Stati Uniti.\nNel 1981 sul famoso catino dell'Indiana ottiene il 3\u00ba tempo in prova e prende quasi subito la testa della gara per poi rimescolarsi nel gruppo degli inseguitori per risparmiare il mezzo meccanico in attesa di sferrare l'attacco finale, ma la sua vettura accusa un problema tecnico. Danny compie uno degli incidenti pi\u00f9 spettacolari e pericolosi della storia, ne uscir\u00e0 vivo ma con una gamba pi\u00f9 corta di 5 centimetri.\nDopo essersi rimesso fisicamente, nel 1982 partecipa con una Lola del team Interscope alla serie IMSA. Vince 2 gare con il suo boss Ted Field. Chiude con le corse fino al 1987 dove si presenta ad Indianapolis all'et\u00e0 di 45 anni con il team Penske. Sbatte, rimane in coma e viene sostituito da Al Unser che vince la gara.\nCi riprova ancora dopo nove anni sostituendo Brayton rimasto ucciso nelle prove. Alla terza curva \u00e8 gi\u00e0 in testacoda ma rimonta e segna il giro pi\u00f9 veloce.\nLa fine della carriera.\nAll'et\u00e0 di 56 l'ultima chance di Danny. Sbatte in prova e si procura una commozione cerebrale. Chiude la carriera nella Indycar.\nL'ultima sua apparizione al volante di una vettura da competizione risale al 2002 alla guida di una Norma, sul tracciato di Daytona sul quale vinse nel 1979 con una Porsche del team Interscope e con Ted Field come compagno di abitacolo.\n\u00c8 stato il primo pilota nativo Hawaiano al volante di una monoposto nella storia della F1.\nRisultati.\nCampionato del mondo sportprototipi.\nFino al 1982 il Campionato del mondo sportprototipi non prevedeva la classifica piloti."}
{"id": "63520", "revid": "599013", "url": "https://it.wikipedia.org/wiki?curid=63520", "title": "Danny Sullivan", "text": "Biografia.\nEx meccanico di Jackie Stewart, esord\u00ec in Formula 1 nel 1983 con la Tyrrell classificandosi diciassettesimo. Nel 1984 \u00e8 tornato negli Stati Uniti dove ha corso nel campionato CART vincendo la 500 Miglia di Indianapolis nel 1985 e il campionato stesso nel 1988.\nDivenne in seguito un commentatore sportivo per ABC ed ESPN. Prest\u00f2 la sua immagine al videogioco \"Danny Sullivan's Indy Heat\"."}
{"id": "63521", "revid": "287204", "url": "https://it.wikipedia.org/wiki?curid=63521", "title": "Dave Charlton", "text": "Carriera.\nLa sua carriera nel mondo dei motori inizia nel 1960. Pochi anni dopo deve trasferirsi in Sudafrica, terra di nascita dei suoi genitori.\nNel 1965 non si qualifica nel Gran Premio del Sud Africa al volante di una Lotus. Nel 1966 acquista una Brabham Climax con la quale Charlton affronta il locale campionato di Formula 1. In quella stagione ottiene tre vittorie e il terzo posto nel campionato. Nel 1967, ottiene una vittoria e il terzo posto in campionato sempre con una Brabham. Con la \"Scuderia Scribante\" in quella stessa annata partecipa al suo primo gran premio valido per il mondiale, ovviamente quello del Sud Africa. Qualificato ottavo sar\u00e0 poi non classificato.\nLe due stagioni seguenti saranno poco competitive anche se sapr\u00e0 qualificarsi anche nell'edizione 1968 del gran premio di casa con una Brabham-Repco, abbandonando per un guasto alla trasmissione. All'inizio degli anni settanta passa sulla Lotus-Ford. Si qualifica nel gran premio di casa al tredicesimo posto e termina dodicesimo in gara. Tra il 1970 e il 1974 si aggiudica per 5 volte di fila il campionato locale di Formula 1 (sempre con la Lotus tranne nell'ultima stagione al volante di una Tyrrell).\nNegli stessi anni non abbandona l'impegno nel mondiale di Formula 1. Oltre alla solita partecipazione nel gran premio di casa Charlton \u00e8 uno dei pochi piloti sudafricani a correre qualche gara fuori del suo paese. Nel 1971 con una Lotus ufficiale affronta il gran premio d'Olanda (ritirato) (dopo aver corso quello del Sud Africa con una Brabham, questa volta ufficiale), nel 1972 quelli di Gran Bretagna e Germania con una Lotus del \"team Scribante\"; nel 1973, 1974 e 1975 si limita al gran premio di casa, nel primo caso sempre con la Lotus, negli altri due casi con una McLaren.\n\u00c8 deceduto a Johannesburg il 24 febbraio 2013 all'et\u00e0 di 76 anni."}
{"id": "63522", "revid": "599013", "url": "https://it.wikipedia.org/wiki?curid=63522", "title": "Dave Walker (pilota automobilistico)", "text": ""}
{"id": "63524", "revid": "599013", "url": "https://it.wikipedia.org/wiki?curid=63524", "title": "David Brabham", "text": "Carriera.\nInizia la carriera da pilota nel 1983, gareggiando due anni in competizioni di kart in Australia. Nel 1987 vince l'Australian Drivers' Championship nella categoria di Formula 2. In seguito si trasferisce in Europa, vincendo nel 1989 la F3 inglese.\nNel 1990 esordisce in Formula 1 alla guida di una Brabham. Lascia temporaneamente la F1, vincendo nel 1991 la 24 Ore di Spa a bordo di una Nissan e la 24 Ore di Daytona nel 1992 con una Jaguar. Torna in F1 nel 1994 alla guida di una Simtek. In F1 non ha mai ottenuto punti.\nIn seguito corre nelle categorie di Touring, vincendo negli Stati Uniti d'America il Professional Sports Car Championship nel 1998, la Petit Le Mans nel 1999. Dal 1999 lo si vede nella American Le Mans Series, vincendo la 12 Ore di Sebring nel 2005 e l'edizione 2009 della 24 Ore di Le Mans su Peugeot 908 HDi FAP del team Peugeot Sport Total con 382 giri completati alternandosi a Marc Gen\u00e9 ed Alexander Wurz, gara gi\u00e0 vinta in precedenza dal fratello maggiore Geoff Brabham vincitore a Le Mans nel 1993 su Peugeot 905."}
{"id": "63525", "revid": "6923", "url": "https://it.wikipedia.org/wiki?curid=63525", "title": "David Hampshire", "text": ""}
{"id": "63526", "revid": "287204", "url": "https://it.wikipedia.org/wiki?curid=63526", "title": "David Hobbs", "text": ""}
{"id": "63527", "revid": "120943900", "url": "https://it.wikipedia.org/wiki?curid=63527", "title": "David Purley", "text": "Biografia.\nFiglio di un noto imprenditore inglese, approd\u00f2 alla Formula tre all'inizio degli anni 1970. Nel 1973 pass\u00f2 alla Formula uno, correndo per la March Engineering.\n\u00c8 ricordato prevalentemente per le vicende drammatiche che lo hanno coinvolto. Fu infatti lui a lanciarsi tra le fiamme per cercare di salvare il compagno di marca (ma non di squadra) Roger Williamson intrappolato nella sua March in fiamme al Gran Premio d'Olanda 1973. In quell'occasione la gara non venne interrotta e i commissari di percorso intervennero in ritardo con attrezzature inadeguate. Purley cerc\u00f2 in ogni modo di salvare il collega, ma alla fine fu costretto a desistere venendo allontanato dai soccorritori. Per aver tentato di salvare la vita al giovane Williamson fu decorato con una medaglia al valore, la George Medal.\nPurley \u00e8 ricordato anche per essere sopravvissuto alla pi\u00f9 violenta decelerazione conosciuta in F1, a seguito di un incidente sul circuito di Silverstone durante le pre qualifiche del Gran Premio di Gran Bretagna 1977. A causa del blocco dell'acceleratore, l'auto che guidava, una LEC i cui rottami sono esposti nel museo di Donington, tagli\u00f2 interamente la curva Becketts e deceler\u00f2 da 173,8 a in sessantasei centimetri: una decelerazione vicina ai 180G, che gli cost\u00f2 29 diverse fratture e parecchi mesi di degenza.\nTorn\u00f2 brevemente alle corse nel 1979 in Formula Aurora ottenendo un quarto posto a Snetterton con una Shadow, debuttando a Brands Hatch con la sua LEC.\nMor\u00ec nel 1985 alla guida di un aereo acrobatico, un monomotore biplano Pitts Special, con il quale precipit\u00f2 nel mare al largo di Bognor Regis.\nLa salma di Purley \u00e8 stata tumulata nel cimitero parrocchiale di San Nicola, a West Itchenor, nel West Sussex.\nA seguito della morte James Hunt dichiar\u00f2: \"Penso che si possa esaurire la scorta di fortuna, lui ha decisamente usato tutte le sue nove vite\"."}
{"id": "63528", "revid": "287204", "url": "https://it.wikipedia.org/wiki?curid=63528", "title": "Dennis Poore", "text": "Carriera.\nNella Formula 1 ha gareggiato con la squadra Connaught, con la quale corse due Gran Premi del Campionato Mondiale 1952 conquistando tre punti iridati.\nLa sua carriera nel mondo dell'automobilismo era pi\u00f9 che altro quale gentleman driver, la sua attivit\u00e0 principale fu invece nell'imprenditorialit\u00e0, quale dirigente di una multinazionale come la Manganese Bronze Holdings PLC. Durante i suoi anni di dirigenza avvenne anche il tentativo di salvare l'industria motociclistica inglese dalla bancarotta con l'unione dei marchi pi\u00f9 importanti (Norton, Triumph e BSA) sotto un'unica bandiera, quella del gruppo \"Norton Villiers Triumph\" che ebbe in ogni caso vita breve\nMor\u00ec a Kensington (Londra)."}
{"id": "63529", "revid": "198277", "url": "https://it.wikipedia.org/wiki?curid=63529", "title": "Denny Hulme", "text": "Detto anche \"l'orso\", \u00e8 stato un pilota di Formula 1, vincitore di 8 Gran Premi e Campione del Mondo nel 1967. Fu il primo campione del mondo a morire per cause naturali: un infarto lo colse durante una gara sul Circuito di Bathurst.\nCarriera.\nFormula 1.\nIl debutto del pilota neozelandese in F1 fu il 30 maggio 1965, al volante di una Brabham-Climax, con la quale concluse all'ottavo posto il suo primo Gran Premio a Montecarlo. Dopo l'assenza in Belgio ritorn\u00f2 il 27 giugno, quarto nel GP di Francia. In Gran Bretagna si ritir\u00f2, e in Olanda fu quinto. L'anno successivo fu confermato alla Brabham. Ottenne quattro podi e fu quarto in classifica generale.\nNel 1967 nella prima gara in Sud Africa, a Kyalami, perse per un'avaria ai freni a venti giri dalla fine. Hulme vinse il suo primo Gran Premio a Monaco, evento ricordato per l'incidente in cui bruci\u00f2 Lorenzo Bandini. Nelle gare successive il pilota neozelandese arriva costantemente a podio, ma \u00e8 battendo il suo compagno Jack Brabham, sul difficilissimo circuito del N\u00fcrburgring, che appare chiara la volont\u00e0 di Hulme di conquistare il mondiale. Denny vuole quindi il titolo anche se ci\u00f2 significa ribellarsi agli ordini di squadra che vorrebbero favorire lo stesso Brabham, patron della scuderia.\nIl finale della stagione \u00e8 una lotta tra i due piloti della Brabham e Jim Clark che deve tuttavia abbandonare i suoi propositi mondiali per via delle numerose rotture della nuova e velocissima Lotus 49. La stagione si conclude in Messico con Hulme campione del mondo e Jim Clark terzo dietro ai due rivali. Questo titolo provoc\u00f2 le ire di Jack Brabham, beffato in classifica generale di soli cinque punti, che a fine stagione lo lasci\u00f2 a piedi.\nNel 1968 Hulme and\u00f2 alla McLaren, con cui, vincendo a Monza e Mont-Tremblant, rimase in lizza per il titolo fino all'ultima gara in Messico, concludendo terzo in classifica generale. L'anno successivo Hulme fu quasi sempre tra i pi\u00f9 veloci ma una lunga serie di guasti meccanici lo priv\u00f2 spesso del podio: vinse solo all'ultimo appuntamento a Citt\u00e0 del Messico.\nNel 1970 fu secondo al Gran Premio del Sud Africa, primo appuntamento stagionale; pochi mesi pi\u00f9 tardi il suo compagno di team e titolare Bruce McLaren, mor\u00ec durante i collaudi di una vettura CanAm, campionato nordamericano che la scuderia dominava. La squadra, sconvolta per la perdita del fondatore, trov\u00f2 in Hulme l'uomo che la traghett\u00f2 fino all'epoca Fittipaldi. Infatti, superata la terribile stagione 1971, Hulme mostr\u00f2 grandi doti velocistiche e tattiche, conquistando sempre almeno una vittoria a stagione e raccogliendo numerosi podi.\nAl Gran Premio di Svezia ad Anderstorp nel 1973, avendo scelto pneumatici di mescola pi\u00f9 dura, fu protagonista una strepitosa rimonta e super\u00f2 Ronnie Peterson al penultimo giro. Grande regolarista dava il meglio di s\u00e9 in gara ed era sempre pronto a sfruttare i passi falsi degli avversari, come quando vinse il Gran Premio del Sud Africa a Kyalami nel 1972, spezzando un digiuno, suo e del team, di pi\u00f9 di due anni.\nIl neozelandese guid\u00f2 spesso macchine affidabili ma non velocissime e l'unica pole che Hulme ottenne fu proprio in Sud Africa nel 1973, quando port\u00f2 al debutto la leggendaria McLaren M23. Nel 1974 il promettente statunitense Peter Revson, suo compagno di squadra nelle ultime stagioni, mor\u00ec nei test a Kyalami. Questo episodio, unito alla pericolosit\u00e0 delle gare di quel periodo, spinse il pilota neozelandese al ritiro, dopo aver vinto otto Gran Premi, l'ultimo proprio in quell'anno a Buenos Aires, quando ancora una volta approfitt\u00f2 di un'avaria meccanica per superare il giovane Carlos Reutemann all'ultimo giro.\nCampionato CanAm.\nDal 1966 al 1972 Hulme prese parte anche al campionato Can-Am. Il primo anno fu di apprendistato, ma gi\u00e0 il secondo vide grossi miglioramenti grazie al posto ottenuto nel team McLaren, quando con lo stesso Bruce McLaren si sarebbe giocato il titolo nell'ultima gara, ottenendo il secondo posto a soli tre punti di distacco in quello che la stampa defin\u00ec \"The Bruce and Danny Show\". Il pilota neozelandese conquist\u00f2 poi il titolo nel 1968 e nel 1970. Nel 1969, ne 1971 e nel 1972 fu secondo, battuto rispettivamente dai compagni di squadra McLaren e Peter Revson e in seguito da George Follmer, alla guida di una Porsche.\n500 Miglia di Indianapolis.\nDenny Hulme partecip\u00f2 a quattro edizioni della 500 Miglia di Indianapolis e fu quarto sia nel 1967 che nel 1968\nLa morte.\nPur non potendosi annoverare tra i piloti deceduti in incidente in competizioni motoristiche, mor\u00ec per un attacco cardiaco nel corso della 1000\u00a0km di Bathurst del 1992, in Australia. Fece in tempo ad avvertire i box e a fermare l'auto, ma fu trovato privo di vita dai soccorritori.\nHulme fu sepolto nel cimitero di Dudley a Te Puke, vicino al figlio Martin."}
{"id": "63530", "revid": "599013", "url": "https://it.wikipedia.org/wiki?curid=63530", "title": "Derek Bell (pilota automobilistico)", "text": "Nominato MBE nel 1986 per meriti sportivi, attualmente \u00e8 commentatore dei Gran Premi di Formula 1 per la televisione americana ESPN.\nGli esordi.\nDebutt\u00f2 nel 1964 con una Lotus Seven, per poi passare alla Formula 3 l'anno successivo, cogliendo la prima vittoria nel 1966 a Goodwood e ottenendone altre 7 nel 1967. Sale in Formula 2 nel 1968, dove si fa notare dalla Scuderia Ferrari, che gli affida la \"Dino 166\" affiancandolo a Ernesto Brambilla, Andrea De Adamich e Jacky Ickx (che per\u00f2, per regolamento, non prende punti validi per il titolo europeo piloti).\nNel 1969 la Ferrari si defila dal campionato durante l'anno e Bell conclude la stagione con la \"Brabham BT30 - Cosworth FVA\" della \"Frank Williams Racing Cars\", concludendo al quinto posto. Con una vettura uguale gestita dal \"Wheatcroft Racing\", dopo una combattutissima stagione risoltasi solo alla penultima gara, \u00e8 vicecampione europeo di Formula 2 nel 1970, alle spalle di Clay Regazzoni, raggiungendo poi la massima categoria delle monoposto.\nMa pi\u00f9 che per la sua attivit\u00e0 di pilota da Formula 1, limitata alla partecipazione a 9 Gran Premi senza risultati di rilievo, Bell \u00e8 noto agli appassionati per la sua abilit\u00e0 di guida delle vetture a ruote coperte, categoria in cui si cimenta a partire dal 1970, ma che lo assorbe completamente a partire dal 1971.\nLe vetture Sport prototipo.\nHa partecipato a molte edizioni del Campionato Mondiale Sportprototipi, fin da quando esso non assegnava ancora il titolo piloti (ma solo quello costruttori), debuttando alla 1000 km di Spa del 1970, ma fece di questa categoria il suo impegno principale a partire dall'anno successivo, quando fu ingaggiato da John Wyer per pilotare le Porsche 917 della sua scuderia dalla caratteristica livrea azzurro-arancio della Gulf Oil Corporation.\nCon la squadra inglese, nel frattempo riorganizzatasi come \"Gulf Research Racing Company Ltd.\", Bell fu uno degli artefici della prima vittoria di una vettura motorizzata Ford Cosworth DFV alla 24 Ore di Le Mans, avvenuta nel 1975 dopo tre anni di sforzi e che gli addetti ai lavori ritenevano improbabile.\nBell ha guidato spesso vetture gestite da squadre ufficiali, facendo frequentemente coppia con un altro pilota velocissimo e tra i migliori interpreti delle gare di durata: il belga Jacky Ickx; l'aver avuto a disposizione le migliori risorse gli ha permesso di conquistare il titolo piloti nel 1985 e nel 1986 e ottenendo in particolar modo 5 vittorie alla 24 Ore di Le Mans, di cui quattro a bordo di vetture Porsche (936, 956 e 962). La sua lunga permanenza nel team Porsche che lo ha visto sempre sul podio a Le Mans dal 1981 al 1988, tranne nel 1984, quando la Casa di Stoccarda non partecip\u00f2 alla gara per protesta contro la Federazione Internazionale dello Sport Automobilistico, che aveva annunciato un repentino cambio regolamentare che ne avrebbe ridotto il margine sulla concorrenza.\nNegli anni ottanta ha parallelamente partecipato anche al Campionato IMSA negli Stati Uniti d'America principalmente con le scuderie \"Bob Akin Motor Racing\", \"Al Holbert Racing\" e MOMO, diventando vicecampione nel 1985, giungendo 3\u00ba nel 1984 e nel 1986 e dove, pilotando una Porsche 962, ha vinto 3 volte la 24 Ore di Daytona (1986, 1987 e 1989).\nGli ultimi anni.\nHa terminato la sua carriera di pilota all'et\u00e0 di 52 anni disputando negli Stati Uniti il suo ultimo campionato IMSA nel 1993 con il Team MOMO di Giampiero Moretti e la sua Nissan NPT 90, con cui arriv\u00f2 2\u00ba a Sebring e colse il 4\u00ba posto finale. Bell preferiva correre nelle gare di quel campionato perch\u00e9 ne apprezzava il regolamento, che non imponeva limiti al consumo che forzassero il pilota a limitare il suo agonismo.\nDopo aver disputato quest'ultima stagione completa si \u00e8 dedicato solo alle grandi gare di durata a Le Mans, Daytona e Sebring, gareggiando spesso con team privati e cogliendo come miglior risultato ancora il secondo posto a Sebring nel 1994 con la \"Spice SE89P\" e nel 1995 con la \"Spice SE90\", la vittoria di classe con la Porsche 911 GT2 Evo sempre a Sebring nel 1996 e il terzo posto a Le Mans nel 1995 con la McLaren F1 GTR, in questa occasione condividendo la vettura con il figlio Justin e il connazionale Andy Wallace, anch'egli specialista nelle gare di durata."}
{"id": "63531", "revid": "1586642", "url": "https://it.wikipedia.org/wiki?curid=63531", "title": "Derek Daly", "text": "Carriera.\nFa il suo esordio su vetture turismo prima di emigrare verso la corse australiane. Tornato in Europa, fa la gavetta nelle serie minori britanniche vincendo anche un titolo inglese di Formula 3.\nNel 1978 si divide tra l'impegno in Formula 2 con la Chevron, con la quale si classifica 3\u00ba al Gran Premio di Enna nell'impegnativo autodromo di Pergusa, e quello in Formula 1 con la Hesketh. Nel corso del BRDC International Trophy \u00e8 autore di una gara magnifica sotto la pioggia ma sar\u00e0 costretto al ritiro per la perdita di uno pneumatico. Il resto della stagione nella massima serie sar\u00e0 poco redditizio. Con la Hesketh non riuscir\u00e0 mai a qualificarsi, passato poi all'Ensign le cose miglioreranno. Otterr\u00e0 in Canada il primo punto della carriera.\nConfermato con l'Ensign nei primi sette Gran Premi del 1979 non riuscir\u00e0 a qualificarsi per ben 4 volte. A met\u00e0 stagione passa alla Tyrrell, correndo tre Gran Premi, ma non ottenendo punti.\nAnche nella stagione 1980 correr\u00e0 con la Tyrrell acciuffando due quarti posti (Gran Premio d'Argentina e Gran Premio di Gran Bretagna). Questi risultati non gli saranno sufficienti per vedersi confermato nel 1981. Non resta per\u00f2 fuori dal \"circus\". Corre infatti nella stagione 1981 con la March, senza risultati degni di nota.\nNel 1982 trova un ingaggio con la lenta Theodore. A met\u00e0 stagione per\u00f2 la Williams si trova senza un pilota a causa dell'abbandono di Carlos Reutemann. Daly passa alla scuderia di Frank Williams conquistando tre quinti posti e due sesti, contribuendo alla vittoria nel mondiale del suo compagno Keke Rosberg.\nAbbandonata la massima serie motoristica passa al campionato Indy, senza per\u00f2 ottenere risultati degni di nota, pur correndo per diverse stagioni. Ora svolge l'attivit\u00e0 di commentatore televisivo.\nSuo figlio, Conor Daly, \u00e8 anch'esso un pilota e corre attualmente nella IndyCar Series."}
{"id": "63532", "revid": "599013", "url": "https://it.wikipedia.org/wiki?curid=63532", "title": "Derek Warwick", "text": "La sua carriera \u00e8 legata in particolare al mondo della Formula 1, categoria in cui ha corso per undici campionati, ottenendo come miglior risultato due secondi posti. Nonostante gli venisse riconosciuto un grande talento da parte della stampa specializzata, non \u00e8 mai riuscito a finalizzarlo in quanto spesso si \u00e8 ritrovato a guidare vetture non all'altezza o ha compiuto scelte sportive errate. Nel suo palmares figura anche il titolo di F3 inglese, vinto nel 1978.\nRicopre anche la carica di presidente del British Racing Drivers' Club.\nCarriera.\nFormula 1.\nWarwick fece la sua apparizione nel 1981 con la poco competitiva Toleman, ma riusc\u00ec a qualificarsi solamente nell'ultima gara della stagione, il Gran Premio di Las Vegas, dove part\u00ec 22\u00ba, ma al 43\u00ba giro fu costretto al ritiro a causa di un problema al cambio. Nel 1982 l'inglese rimase alla Toleman; non and\u00f2 oltre un decimo posto in Germania, ma fece segnare il giro pi\u00f9 veloce in gara nel Gran Premio d'Olanda.\nFinalmente nel 1983 Warwick conquist\u00f2 buoni risultati (sempre in Toleman) con nove punti, ottenuti tutti nelle ultime quattro gare. Queste prestazioni gli valsero una chiamata per l'anno successivo dalla Renault. La stagione fu molto buona con la conquista del settimo posto in classifica finale, battendo il compagno di squadra Patrick Tambay, e ottenendo quattro podi. Il 1985 fu invece fortemente negativo, con soli cinque punti conquistati.\nCon il ritiro della Renault, Warwick tent\u00f2 di trovare posto alla Lotus, ma il suo ingaggio fu fortemente osteggiato dal primo pilota della scuderia inglese Ayrton Senna, tanto che alla fine gli fu preferito il meno titolato connazionale Johnny Dumfries. Nel 1986 Warwick pass\u00f2 alla Brabham, sostituendo lo sfortunato Elio De Angelis, deceduto durante una seduta di test in Francia. L'anno fu negativo, anche a causa di una vettura poco competitiva. Nel 1987 il pilota inglese cambi\u00f2 ancora squadra passando alla Arrows, chiudendo la stagione con tre punti.\nRimase nella stessa scuderia anche l'anno successivo, nel quale conquist\u00f2 la settima piazza finale e 17 punti, ottenuti grazie a vari piazzamenti. Rimasto alla Arrows anche nel 1989, Warwick conquist\u00f2 sette punti, passando poi per la stagione seguente alla Lotus. Lo storico team inglese era per\u00f2 in netto declino e Warwick pot\u00e9 conquistare solamente tre punti; pi\u00f9 che per i risultati conquistati, l'inglese si fece notare per uno spaventoso incidente a Monza, durante il primo giro.\nWarwick, infatti, perse il controllo della vettura all'uscita della curva Parabolica ad oltre 250\u00a0km/h e and\u00f2 a picchiare violentemente contro il guard-rail; dopo l'impatto, la macchina strisci\u00f2 capovolta per parecchie centinaia di metri sull'asfalto, evitata per miracolo dalle vetture che seguivano, ma l'energia fu dissipata in modo graduale e il pilota inglese rimase totalmente incolume. Anzi, uscito da quel che restava della propria monoposto, si mise a correre nella pit-lane per salire sulla vettura di riserva, tra lo stupore generale, prendendo parte cos\u00ec alla ripartenza della corsa, interrotta subito dopo l'incidente.\nNel 1993 torn\u00f2 in F1 alla Arrows (ora divenuta Footwork); al termine della stagione, chiusa con quattro punti, si ritir\u00f2 definitivamente dalla Formula 1.\nSport Prototipi.\nWarwick debutt\u00f2 alla guida di vetture Sport Prototipo nel 1986, come pilota della Jaguar XJR-6.\nNel 1991 dopo alcune stagioni in F1 torn\u00f2 nel Campionato del mondo sportprototipi guidando la Jaguar XJR-14. Nel 1992 fu ingaggiato dalla Peugeot per guidare la 905; con tale vettura divenne campione del mondo assieme a Yannick Dalmas, vincendo anche la 24 Ore di Le Mans in squadra con Yannick Dalmas e Mark Blundell."}
{"id": "63533", "revid": "15756", "url": "https://it.wikipedia.org/wiki?curid=63533", "title": "Didier Pironi", "text": "Ritiratosi dall'automobilismo a causa di un grave incidente, subito nel corso delle qualifiche del Gran Premio di Germania 1982, \u00e8 poi deceduto durante una gara di motonautica \"offshore\".\nCarriera.\nGli esordi.\nFiglio di madre friulana, originaria di Villesse, in provincia di Gorizia, che aveva fatto fortuna in Francia, era fratellastro minore e cugino del pilota Jos\u00e9 Dolhem: stesso padre e madri diverse ma sorelle.\nFino a 15 anni pratic\u00f2 nuoto, tanto da diventare campione parigino juniores, poi la carriera automobilistica di Jos\u00e9, che nel 1974 arriver\u00e0 anche in F1, e la possibilit\u00e0 di conoscere campioni emergenti come Patrick Depailler e Jean-Pierre Jarier spostarono il suo interesse sui motori, prima le moto e poi, su pressione della madre preoccupata per il rischio, sulle quattro ruote, ove si ciment\u00f2 inizialmente nei rally.\nNonostante l'agiatezza familiare, Didier non volle bruciare le tappe ed inizi\u00f2 dai campionati monomarca, che in quegli anni formano una intera leva di futuri campioni francesi. Nel 1972 vinse, al primo tentativo, il Volante Elf. L'anno successivo corse in Formula Renault, dove si scontr\u00f2 con piloti come Ren\u00e9 Arnoux e Patrick Tambay, concludendo il campionato al sesto posto. L'anno successivo il campionato non gli sfugg\u00ec: Pironi oltre che pilota, faceva da team-manager di se stesso, gestendo in prima persona il budget che la Renault assegnava ad ogni pilota. Nel 1975 la Formula Renault divenne una serie europea.\nAncora Ren\u00e9 Arnoux lo precedette, vincendo il campionato. Nel 1976 conquist\u00f2 il campionato con sette vittorie su quindici gare, guadagnandosi cos\u00ec un posto in Formula 2 per il 1977.\nLa Formula 3.\nNel 1977 si aggiudic\u00f2 il prestigioso Gran Premio di Monaco di Formula 3 con la Martini dell\"'Ecurie Elf\".\nLa Formula 2.\nNel 1977 in F2 corse per la \"Ecurie Renault Elf\", che disponeva di una vettura Martini, ovviamente spinta da un motore Renault. Il suo compagno di scuderia era Ren\u00e9 Arnoux. Ottenne i primi punti nel\"'ADAC-Eiffelrennen\", corso sulla \"Nordschleife\" del N\u00fcrburgring, giungendo terzo. Secondo nelle successive gare di Vallelunga e Pau, ottenne ancora il terzo posto a Rouen. Dopo altri arrivi nei punti colse all'Estoril la sua unica \"pole\" e la sua unica vittoria stagionale, seguita da un altro terzo posto nell'ultima gara della stagione a Donington Park. Chiuse nella classifica piloti al terzo posto con 38, dietro a Arnoux, che vinse il campionato, ed Eddie Cheever.\nIn stagione partecip\u00f2 all'ultima prova del Campionato giapponese di F2000, ritirandosi a bordo di una March del team Kojima.\nLa Formula 1.\nLa Tyrrell (1978-1979).\nKen Tyrrell gli offr\u00ec un volante per il 1978, a fianco del suo vecchio amico Patrick Depailler. Pironi esord\u00ec in Formula 1 al Gran Premio d'Argentina 1978, ove giunse quattordicesimo a un giro dal vincitore Mario Andretti.\nGi\u00e0 nella seconda gara, il Gran Premio del Brasile, ottenne i suoi primi punti iridati, giungendo sesto, posizione bissata anche nel successivo GP del Sudafrica.\nLa stagione prosegu\u00ec col quinto posto a Monaco e un altro sesto posto in Belgio. Dopo alcune gare sfortunate torn\u00f2 in zona punti nel Gp di Germania (quinto). Nel corso del Gran Premio di Monza rimase coinvolto in un grosso incidente, che tocc\u00f2 dieci piloti, che si era verificato alla partenza e che port\u00f2, il giorno successivo, al decesso di Ronnie Peterson. Chiuse il campionato mondiale con 7 punti e il quindicesimo posto nella classifica piloti.\nNel frattempo, nel 1978, vinse la 24 ore di Le Mans con Jean-Pierre Jaussaud alla guida della Renault Alpine A442B.\nNel 1979 venne confermato alla scuderia britannica, ove vene affiancato non pi\u00f9 da Patrick Depailler ma dall'altro francese Jean-Pierre Jarier. Nel Gran Premio del Brasile chiuse quarto, anche se la partenza a spinta, per il giro di ricognizione, della Lotus di Carlos Reutemann, giunto terzo, produsse un reclamo da parte della Copersucar-Fittipaldi e della Ferrari, che chiesero la penalizzazione di un minuto sul tempo finale. Il regolamento, infatti, prevedeva che la vettura fosse costretta a ripartire dal fondo della griglia. In quanto tale punizione non era stata comminata dai commissari di gara, i commissari sportivi decisero di non applicare nessuna penalit\u00e0 all'argentino. Nel corso delle qualifiche del GP di Kyalami fu protagonista di un incidente: la sua Tyrrell perse la ruota posteriore destra, andando poi a sbattere contro le barriere. Il pilota, colpito da un paletto di sostegno delle reti di protezione, rimase sotto \"choc\" ma pot\u00e9 prendere parte al gran premio.\nIn Spagna conquist\u00f2 ancora un sesto posto, mentre nel seguente Gran Premio del Belgio giunse terzo, conquistando il primo podio iridato in F1. Pironi, terzo fino al 53\u00ba giro, venne passato da Villeneuve, che per\u00f2 rimase senza carburante negli ultimi metri, consentendo cos\u00ec a Pironi di entrare a podio. A Monaco la sua condotta molto vigorosa fu criticata dai colleghi. Pironi, nel tentativo di passare Laffite, lo strinse contro il \"guardrail\". Le gomme della Ligier ne vennero danneggiate, tanto che Laffite fu costretto a una sosta ai \"box\". Quattro giri dopo Pironi mise sotto pressione anche Patrick Depailler, costringendolo a un testacoda, che lo fece piombare nelle retrovie. Al giro 22 il francese della Tyrrell si trov\u00f2 in battaglia, per la terza posizione, con Niki Lauda e Alan Jones. Nella discesa del \"Mirabeau\" la sua vettura tocc\u00f2 quella dell'austriaco: la Tyrrell s'impenn\u00f2 sopra la Brabham, distruggendone la parte posteriore, e finendo contro il \"guardrail\", a sua volta. Per queste manovre il pilota della Tyrrell fu criticato dai colleghi a fine gara.\nIn Olanda Pironi fu autore di una bella partenza che lo port\u00f2 in quarta posizione dalla decima piazzola di partenza. Dopo il ritiro di Gilles Villeneuve scal\u00f2 terzo ma al giro 52 si ritir\u00f2 per la rottura di una sospensione. Nel Gp del Canada part\u00ec sesto ma perse presto due posizioni. Grazie ad alcuni ritiri giunse comunque quinto. Ottenne poi un terzo posto anche nell'ultima gara dell'anno, il GP degli USA-Est. Chiuse il mondiale con 14 punti e il decimo posto nella classifica iridata.\nLa Ligier (1980).\nPer la stagione 1980 venne ingaggiato dalla scuderia francese Ligier, per far coppia con Jacques Laffite.\nNella seconda gara stagionale, in Brasile, dopo essere partito in prima fila, retrocedette nelle retrovie per un problema tecnico ma fu autore di una rimonta che lo port\u00f2 in quarta posizione. In Sudafrica ottenne il primo podio con la Ligier, dopo una lotta con Nelson Piquet.\nPartito in prima fila anche nella gara del Belgio, scatt\u00f2 subito in testa e ottenne cos\u00ec la prima vittoria in una gara di F1. Fu il 67\u00ba pilota diverso della storia del mondiale. Nella gara seguente, a Montecarlo, conquist\u00f2 la prima \"pole\". Pironi fu il cinquantottesimo pilota a riuscire nell'impresa in una gara iridata. Pironi comandava la gara quando, al 55\u00ba giro, mentre affrontava la curva del \"Casin\u00f2\" non riusc\u00ec a mettere una marcia, scivol\u00f2 contro il \"guardrail\" e ruppe una sospensione, dovendos\u00ec cos\u00ec ritirare.\nNella gara di casa, al Paul Ricard conquist\u00f2 il secondo posto, dopo una bella lotta nel primo giro con Ren\u00e9 Arnoux. A Silverstone ottenne la seconda \"pole\" della stagione, condusse la gara per la prima parte ma poi, al giro 18, rallent\u00f2 vistosamente per una foratura alla gomma anteriore sinistra, dovuta alla rottura del cerchione. Giunto ai box, molto lentamente, ne riusc\u00ec ultimo. Ripartito ottenne comunque il suo primo giro veloce della carriera in F1.\nNella parte finale della stagione fu spesso penalizzato da ritiri per guasti tecnici o incidenti. Torn\u00f2 in seconda fila nel GP del Canada: alla seconda partenza si port\u00f2 subito in testa ma venne penalizzato di un minuto, vinse, ma venne classificato terzo, dietro ai due della Williams Alan Jones e Carlos Reutemann. Ottenne, infine, ancora un terzo posto, nel Gp del Glen. Nel mondiale piloti si classific\u00f2 quinto, con 32 punti all'attivo.\nLa Ferrari (1981-1982).\nLa prima stagione.\nPur se confermato dalla Ligier anche per l'anno seguente all'indomani del Gran Premio d'Italia 1980 la Ferrari annunci\u00f2 che Didier Pironi avrebbe affiancato Gilles Villeneuve nella stagione 1981. Enzo Ferrari svel\u00f2 di aver concluso l'accordo gi\u00e0 a marzo 1980 e ammise di essere stato entusiasmato dal pilota francese.\nIl primo anno a Maranello fu molto difficile, la Ferrari stava infatti adottando per la prima volta nella sua storia un motore turbo, il rodaggio fu lento e laborioso e durante la stagione saranno numerosi i ritiri per rottura del turbo. Inoltre Pironi dovette rapportarsi con Gilles Villeneuve, vero idolo dei tifosi ferraristi che, malgrado tutte le difficolt\u00e0 del periodo, riusc\u00ec a cogliere due importanti vittorie. I due comunque (entrambi di madrelingua francese) diventarono amici.\nNelle prime tre gare Pironi collezion\u00f2 tre ritiri, anche se nel Gran Premio di Long Beach fu fermato da un guasto all'alimentazione mentre lottava per i punti. Nel Gran Premio di Imola Pironi si pose al comando della gara, dopo che Gilles Villeneuve si era fermato a cambiare gli pneumatici. La vettura del francese scontava per\u00f2 un problema tecnico: la bandella destra della monoposto si stava staccando e non garantiva pi\u00f9 l'effetto suolo. Ci\u00f2 consent\u00ec a Nelson Piquet e a Riccardo Patrese di avvicinarsi al francese. Piquet tent\u00f2 per pi\u00f9 giri di passare il ferrarista finch\u00e9, al giro 47, lo affianc\u00f2 alla Variante Alta e si port\u00f2 al comando. Due giri dopo Pironi dovette cedere anche a Patrese. Il francese giunse comunque quinto.\nAl seguente Gran Premio del Belgio Pironi part\u00ec in seconda fila. Un comitato di meccanici, per\u00f2, decise di effettuare un breve blocco della corsa, prima del via, al fine di sensibilizzare il pubblico sulla scarsa sicurezza del loro ambiente di lavoro, a seguito dell'incidente che aveva coinvolto, al venerd\u00ec, un loro collega dell'Osella. I piloti decisero di sostenere la protesta dei meccanici, scesero dalle loro vetture e si posizionarono sulla linea di partenza, assieme agli stessi meccanici. Dopo circa cinque minuti i piloti iniziarono ad abbandonare il presidio per rientrare sulle monoposto, viste anche le minacce di squalifica giunte dalla FISA e le pressioni di molti \"team manager\".\nCi\u00f2 per\u00f2 port\u00f2 a una situazione di confusione, con molti piloti che iniziarono il loro giro di formazione mentre altri erano ancora attardati. Questo ritardo nella partenza port\u00f2 a dei problemi di surriscaldamento per alcune vetture: Riccardo Patrese, dell'Arrows, fu costretto a spegnere il motore. Il capo dei meccanici dell'Arrows entr\u00f2 sulla griglia di partenza per riaccendere il motore della vettura, proprio nel momento in cui veniva dato il semaforo verde della partenza. La vettura di Patrese venne evitata da molte vetture provenienti dalle file successive, ma non dall'altra Arrows di Siegfried Stohr, che colp\u00ec alle gambe Luckett. La gara per\u00f2 non venne fermata se non dopo due giri quando Didier Pironi, che era secondo, giunto sulla linea di partenza, ove era rimasta l'Arrows di Stohr, rallent\u00f2 vistosamente, (mentre Piquet in testa proseguiva solitario) fermando tutto il gruppo di piloti, e costringendo la direzione di corsa ad esporre la bandiera rossa. Pironi rimase nelle posizioni di testa fino a quando dei problemi ai freni che lo costrinsero a un'uscita di pista, chiudendo poi ottavo.\nNel GP di Monaco, pur partendo diciassettesimo, riusc\u00ec a giungere al quarto posto, sfruttando i ritiri di molti avversari. Il Gran Premio di Francia lo port\u00f2 nuovamente in zona punti, quinto: la gara, interrotta per pioggia, vide la classifica stilata per somma di tempi. Pironi fu particolarmente competitivo alla seconda partenza.\nNel Gran Premio di Gran Bretagna il francese conquist\u00f2 ancora una volta la seconda fila. Pironi, al via, si install\u00f2 la seconda posizione ma, dei problemi al turbo, ne limitarono la competitivit\u00e0, costringendolo poi al ritiro. Anche nel successivo Gran Premio di Germania una buona partenza venne vanificata da un guasto tecnico. Dopo un paio di gare incolore, Pironi rientr\u00f2 in zona punti a Monza, dove fu ancora quinto. Nell'ultima gara della stagione, il Gran Premio di Las Vegas, Pironi, pur giunto nono, ottenne il giro pi\u00f9 veloce.\nIl francese chiuse cos\u00ec la sua prima stagione in Ferrari con 9 punti e il tredicesimo posto nella classifica piloti.\nNel settembre del 1981, nel frattempo, il campione del mondo in carica, l'australiano Alan Jones, annunci\u00f2 la sua intenzione di ritirarsi dalle corse a fine stagione 1981. Al suo posto, alla Williams, si prospett\u00f2 l'arrivo proprio di Didier Pironi, che per\u00f2 era legato da un contratto con la scuderia italiana per tutto il 1982.\nPironi a capo della PRDA.\nIl 1982 si apr\u00ec con le polemiche relative al rapporto tra piloti e scuderie, che rischi\u00f2 di far saltare il Gran Premio del Sudafrica, prima gara stagionale. Dopo che i piloti avevano abbandonato il circuito, al gioved\u00ec prima della gara, solo Pironi e Jochen Mass, in qualit\u00e0 di portavoce dei piloti, restarono a trattare col presidente della FISA Jean-Marie Balestre.\nDopo una giornata infruttuosa, al venerd\u00ec mattina, Pironi torn\u00f2 a trattare con Balestre e raggiunse un accordo (annunciato verso le 10:15) per correre il gran premio, rinviando ulteriormente la questione della superlicenza. Alle 11 i piloti si recarono in autodromo e le prove poterono infine cominciare, concentrandosi tutte al venerd\u00ec. Balestre ringrazi\u00f2 per la mediazione il direttore sportivo dell'Alfa Romeo Pierluigi Corbari, mentre Pironi sottoline\u00f2 il ruolo di Niki Lauda, quale guida dei piloti. In gara il francese, costantemente nelle posizioni di testa, chiuse solo diciottesimo per una perdita di potenza della sua vettura, che lo costrinse anche a una sosta ai box.\nA seguito delle polemiche sorte prima della gara i piloti decisero la creazione della \"Professional Racing Drivers' Association\", in sostituzione della GPDA, con a capo proprio Didier Pironi.\nIl caso al Gran Premio di San Marino.\nPironi ottenne il sesto posto nel Gran Premio del Brasile, grazie alle squalifiche di Nelson Piquet e Keke Rosberg, che avevano affrontato la gara con vetture che non rispettavano il peso minimo stabilito dal regolamento.\nAl Gran Premio di Imola Pironi part\u00ec in seconda fila, favorito dal boicottaggio della gara da parte della maggior parte delle vetture britanniche. Alla partenza i primi quattro piloti (due Renault e due Ferrari) mantennero le loro posizioni, con Ren\u00e9 Arnoux che precedeva Alain Prost e le due Ferrari. Le due vetture italiane per\u00f2, gi\u00e0 nel corso del primo giro, alla \"Piratella\", passarono Prost.\nIl vantaggio di Arnoux, sulle due Ferrari, si riduceva con Villeneuve che tent\u00f2, senza successo di passare il francese. Al ventiduesimo passaggio Pironi pass\u00f2 Villeneuve, per esserne poi ripassato al giro 26.\nAl giro 27 Villeneuve ebbe la meglio su Arnoux, con un sorpasso alla \"Rivazza\"; quattro giri dopo per\u00f2, al \"Tamburello\", il pilota della Renault riprese il comando della gara; ne approfitt\u00f2 anche Pironi, che pass\u00f2 nuovamente il suo compagno di scuderia, per il secondo posto. Il canadese, per\u00f2, gi\u00e0 alla \"Piratella\", recuper\u00f2 la piazza d'onore.\nNei giri successivi continu\u00f2 la lotta tra i primi tre: al giro 35 Pironi pass\u00f2 ancora Villeneuve, col canadese che si riport\u00f2 secondo al giro 41. Al quarantacinquesimo passaggio Ren\u00e9 Arnoux fu costretto ad abbandonare la gara, con il motore fumante. Ora la classifica vedeva, con ampio margine, al comando le due Ferrari, seguite da Michele Alboreto, Jean-Pierre Jarier, Eliseo Salazar e Manfred Winkelhock.\nUn giro dopo, approfittando di un errore di Gilles Villeneuve, Pironi prese il comando della gara. La lotta fra i due prosegu\u00ec, cos\u00ec che al giro 49 il canadese, con un'azione alla \"Tosa\", ritorn\u00f2 a condurre. Dai box della scuderia italiana venne esposto il cartello \"SLOW\", che di fatto imponeva ai piloti di preservare le vetture. Pironi per\u00f2, al giro 52, super\u00f2 ancora Villeneuve, che, a sua volta, cerc\u00f2 di insidiare ancora il francese, fino all'arrivo. A un giro dal termine, sempre alla \"Tosa\", Gilles Villeneuve riprese a condurre, ma all'ultimo giro, Pironi, giunto al \"Tamburello\", si port\u00f2 all'esterno di Villeneuve, per passarlo nella curva seguente.\nDidier Pironi vinse cos\u00ec per la prima volta con la Ferrari (ottenendo anche il giro pi\u00f9 veloce), la seconda in carriera nel mondiale di F1. Terzo giunse Michele Alboreto, al suo primo podio iridato.\nGilles Villeneuve dopo il giro d'onore, si diresse al motorhome della Scuderia Ferrari ed apostrof\u00f2 violentemente, a detta di molti presenti, il direttore sportivo Marco Piccinini (il canadese esclam\u00f2: \"Ed ora cercatevi un altro pilota!\") che invece non trov\u00f2 nulla di insolito o di scandaloso nella vittoria di Pironi.\nVilleneuve quindi sal\u00ec controvoglia sul podio, solo per non fare un torto alle autorit\u00e0 sammarinesi e ritirare il piatto destinato al secondo classificato, ma mostrando una grande contrariet\u00e0. Nel dopogara il canadese ebbe un turbolento colloquio con Pironi, durante il quale lo accus\u00f2 di avergli rubato la vittoria e di essere un falso amico, giurandogli che mai gli avrebbe pi\u00f9 rivolto la parola.\nVilleneuve comment\u00f2 con la stampa:\nPironi ribatt\u00e9 che lui non era una seconda guida e che il suo comportamento era stato corretto, visti anche i problemi che la vettura di Villeneuve presentava. Il francese era anche sicuro che presto i rapporti col canadese si sarebbero tranquillizzati. Enzo Ferrari, un paio di giorni dopo la gara, con un comunicato, stigmatizz\u00f2 il comportamento di Pironi, ed espresse la sua comprensione per lo sfogo di Gilles Villeneuve.\nLe morti di Villeneuve e Paletti.\nNel gran premio successivo, quello del Belgio, durante le qualifiche, Gilles Villeneuve, all'altezza della curva \"Terlamenbocht\", si trov\u00f2 davanti il tedesco Jochen Mass della March: Villeneuve tent\u00f2 di passarlo all'esterno ma la sua Ferrari urt\u00f2 la ruota posteriore di Mass e decoll\u00f2, atterrando prima col musetto sull'erba e poi iniziando a roteare: l'avantreno della monoposto si disintegr\u00f2 e Villeneuve venne sbalzato fuori dell'abitacolo, ricadendo a terra diversi metri dopo.\nI soccorsi furono immediati, tanto che si tent\u00f2 di rianimare il pilota sul posto ma senza esito e venne trasferito all'ospedale \"Saint Raphael\" di Lovanio. Alle 21 la moglie Johanna acconsent\u00ec a staccare la macchina che teneva in vita il marito. La morte di Gilles Villeneuve sopraggiunse alle ore 21.12. La Ferrari lasci\u00f2 a Pironi la scelta di partecipare o meno alla gara, ma il francese decise di ritirarsi.\nMalgrado il dolore e lo choc causato dalla tragica scomparsa del campione canadese (con una parte dell'opinione pubblica che ricollegando l'incidente mortale di Villeneuve coi fatti di Imola incolpava Didier di qualche responsabilit\u00e0 morale nella tragedia del Circuito di Zolder), il campionato procedette molto bene con Pironi che ottenne numerosi piazzamenti in zona punti e si ritrov\u00f2 in testa al mondiale. A Montecarlo venne classificato secondo, dopo essersi fermato, con la batteria scarica, a un giro dal termine, quando era da poco passato a condurre. A Detroit chiuse terzo, dopo una gara combattuta.\nIn Canada, Pironi ottenne la prima \"pole position\" in Ferrari, ma rimase coinvolto in un tragico incidente. La sua vettura rest\u00f2 ferma sulla griglia di partenza; il pilota francese alz\u00f2 il braccio per segnalare il problema agli altri conduttori: quasi tutti i piloti riuscirono ad evitare la vettura, che per\u00f2 venne leggermente urtata da Roberto Guerrero, poi da Raul Boesel che si gir\u00f2: Eliseo Salazar urt\u00f2 Geoff Lees, mentre dietro Riccardo Paletti tampon\u00f2 in pieno la Ferrari.\nPaletti perse subito conoscenza rimanendo intrappolato nell'auto; Pironi usc\u00ec immediatamente dalla propria vettura per aiutare il collega, insieme ai commissari di gara ma, pochi secondi dopo, la benzina che era fuoriuscita dal serbatoio dell'Osella, prese fuoco e la monoposto fu completamente avvolta dalle fiamme. L'incendio fu rapidamente domato ma il pilota, pur non ustionato, non dava segni di vita; estratto dalla sua macchina dopo oltre venti minuti, venne portato in ospedale \"Royal Victoria\", ove mor\u00ec poco dopo il ricovero. Fu data poi una nuova partenza, ma essendo la monoposto praticamente distrutta, Pironi fu costretto a partire con la vettura di riserva (il \"muletto\"), che non era opportunamente messa a punto, e non pot\u00e9 quindi competere con gli altri per la vittoria.\nLa corsa verso il titolo.\nSi prosegu\u00ec con il Gran Premio d'Olanda dove Pironi conquist\u00f2 la seconda vittoria stagionale, in pratica dominando l'intera gara e prese il largo in classifica mondiale.\nPironi conquist\u00f2 il secondo posto, dietro Niki Lauda, nel Gran Premio di Gran Bretagna, e ancora un terzo nel Gran Premio di Francia, ove termin\u00f2 alle spalle alle due Renault e davanti a Patrick Tambay, in una gara con quattro piloti francesi nei primi quattro posti. Pironi si trov\u00f2 a condurre al classifica del mondiale con 9 punti di vantaggio su John Watson.\nL'incidente in Germania.\nLa corsa al titolo mondiale si interruppe bruscamente in occasione delle prove del Gran Premio di Germania, la mattina di sabato 7 agosto. Pironi, che si era gi\u00e0 assicurato la \"pole position\" nella sessione di venerd\u00ec decise di effettuare qualche giro di prova sull'asfalto bagnato. Mentre percorreva il lungo rettilineo prima del \"Motodrom\" alle spalle della Williams di Derek Daly, egli vide improvvisamente quest'ultimo scostarsi verso il bordo della pista. Ritenendo che il pilota irlandese volesse dargli strada, Pironi non si spost\u00f2 dalla propria traiettoria ed anzi acceler\u00f2; in realt\u00e0 Daly si stava apprestando a sorpassare la Renault di Alain Prost, che procedeva ad andatura ridottissima, invisibile agli occhi di Pironi a causa della nuvola d'acqua sollevata dalla Williams. Accortosi troppo tardi dell'errore, il francese non pot\u00e9 evitare l'impatto, che a causa della grande differenza di velocit\u00e0 tra la sua Ferrari e la monoposto di Prost fu violentissimo: l'auto di Pironi decoll\u00f2 e ricadde di muso al suolo (in una dinamica analoga all'incidente costato la vita a Villeneuve), distruggendo completamente l'avantreno.\nSul posto accorsero soccorritori e piloti, che si ritrovarono dinnanzi al pilota cosciente, ma imprigionato nel relitto e urlante per il dolore. Molti di costoro rimasero profondamente scossi dalla crudezza di tale scena; Nelson Piquet ebbe anche problemi di stomaco.\nProprio il pilota brasiliano descriver\u00e0 quei momenti al giornale Autosprint con queste parole:\nTradotto in ospedale e affidato successivamente alle cure dell'\u00e9quipe medica guidata dal professor Letournel, luminare francese della chirurgia ortopedica, Pironi venne salvato e riusc\u00ec ad evitare l'amputazione degli arti; l'incidente signific\u00f2 tuttavia la fine della carriera motoristica. Nonostante ci\u00f2 risulter\u00e0 comunque secondo classificato nella classifica del mondiale di Formula 1 1982.\nRiabilitazione e passaggio alla motonautica.\nLa guarigione \u00e8 lenta e dolorosa (una trentina le operazioni subite alle gambe) e nel 1986 prova una AGS di F1 durante dei test privati e quindi una Ligier, per vedere se c'\u00e8 qualche possibilit\u00e0 per un suo ritorno, ma il responso \u00e8 negativo. Didier \u00e8 sempre veloce e, nonostante i quattro anni di stop, riesce a staccare buoni tempi (con la Ligier a soli 2 decimi dal tempo fatto segnare da Ren\u00e9 Arnoux) ma solo per tre o quattro giri. Il massivo rimaneggiamento chirurgico di gambe e piedi, pur salvandoglieli e dando loro un'accettabile funzionalit\u00e0, non gli permette di sostenere sforzi prolungati per pi\u00f9 di una decina di minuti, rendendo improponibile un impegno agonistico. Didier aveva sempre detto che mai avrebbe accettato di tornare in F1 solo per fare una \"figurazione\", per di pi\u00f9 la sua compagnia di assicurazione lo aveva risarcito con una ingentissima somma, proprio sulla base del fatto che le sue gravissime lesioni non gli avrebbero pi\u00f9 permesso di fare il pilota di F1. Tornare alle gare avrebbe cos\u00ec significato dover restituire tutto il denaro. Decide quindi di buttarsi in un altro sport motoristico ad alte velocit\u00e0: la motonautica, passione che condivideva con Gilles Villeneuve. Il nuovo amore sportivo \u00e8 breve ed intenso, riesce anche a vincere delle gare ma il 23 agosto del 1987 trova la morte, insieme agli altri due componenti del suo equipaggio (Bernard Giroux e Jean-Claude Guenard), in un ennesimo tragico incidente durante la gara Needles Trophy Race al largo delle coste dell'isola di Wight. La barca del francese, la Colibr\u00ec 4, nel tentativo di guadagnare terreno sul leader della gara, si ribalta alla velocit\u00e0 di 90 nodi (circa 170\u00a0km/h) tra le onde di scia della petroliera Esso Avon, non lasciando scampo agli occupanti. Finisce cos\u00ec la sua tormentata storia a soli 35 anni.\nDidier Pironi \u00e8 stato sepolto nel cimitero di Grimaud, vicino a Saint-Tropez; condivide la tomba col fratellastro Jos\u00e9 Dolhem, deceduto meno di un anno dopo precipitando col proprio monomotore nei pressi di Saint-\u00c9tienne. Una suggestiva epigrafe ricorda il tragico destino di questi due piloti di F1: \"Entre ciel et mer\" (Tra cielo e mare).\nPochi mesi dopo la sua morte, la sua compagna Catherine Goux d\u00e0 alla luce due gemelli, che vengono chiamati Didier (il suo stesso nome) e Gilles (il nome di Gilles Villeneuve), quest'ultimo anch'esso nel mondo della Formula 1 come ingegnere della Mercedes."}
{"id": "63534", "revid": "742538", "url": "https://it.wikipedia.org/wiki?curid=63534", "title": "Duncan Hamilton", "text": "Biografia.\nInizi.\nNato a Cork nel \u00e8 1920, comincia ad accumulare preziose esperienze con i motori e le vetture sportive, dimostrando subito doti di guida e di buona conoscenza del mezzo unite a un coraggio piuttosto elevato. In tutto corse in 8 edizioni della 24 Ore di Le Mans.\nSir \"Lofty\" England, direttore sportivo della Jaguar, lo not\u00f2 e lo ingaggi\u00f2. Lo mise alla guida delle vetture di Coventry, in particolare della C-type, naturale evoluzione della XK 120. Hamilton guid\u00f2 la C-type per 8 anni ottenendo buoni risultati.\nLe corse.\nI cancelli di Coventry si aprirono ad Hamilton verso la fine del 1951, dopo che nello stesso anno la C-type aveva gi\u00e0 scritto il suo nome e quello del suo equipaggio, Walker-Whitehead nell'Albo d'Oro della 24 ore di Le Mans, aggiudicandosi il primo posto assoluto.\nNel 1952, in seguito a scelte aerodinamiche poco felici lo squadrone delle Jaguar, Hamilton si ritir\u00f2.\nNel 1953 la Jaguar fece ritorno alla sua forma originaria, la C-type riprese a correre bene e trionf\u00f2, a cominciare da Le Mans, dove 4 vetture presero il via e giunsero al traguardo, 2 raggiunsero il podio al primo e secondo posto, la vincitrice, con il numero di gara 18 era quella di Hamilton, e segn\u00f2 una tappa storica nella Le Mans: per la prima volta nella storia si superarono i 4000 chilometri nelle 24 ore.\nNel 1954 in coppia con T. Rolt port\u00f2 la nuova nata in casa Jaguar, la D-type, al secondo posto assoluto nella corsa francese dopo un estenuante duello con la Ferrari di Gonzales-Trintignant.\nSi prese la rivincita a Reims, un mese dopo, nella 12 Ore dove si aggiudic\u00f2 il primo posto assoluto, e sempre nel 54 Hamilton si aggiudic\u00f2 la Coup de Paris, su Jaguar C-type.\nNel 1955 in coppia con I. Bued prese il via alla Le Mans per quella che sar\u00e0 ricordata per sempre come l'edizione pi\u00f9 tragica, a causa di uno spaventoso incidente che caus\u00f2 il pi\u00f9 grave lutto nel mondo delle corse: 84 morti.\nHamilton condusse la sua D-type alla vittoria, ma il terribile evento funest\u00f2 tutta l'edizione, a cui si deve aggiungere il tremendo lutto personale di Sir William Lions, quello stesso giorno infatti il figlio di Sir Lion, John- Michael si uccise in un frontale con un autocarro a 30 chilometri dal circuito.\nNel 1956 prese il via a Le Mans, ma un guasto al motore lo costringe la ritiro, puntualmente vince un mese dopo a Reims, nella 12 ore, da sempre considerata la \"rivincita\" di Le Mans. Nel 1957 partecip\u00f2 alla gara francese con una d-type, e giunse sesto assoluto.\nNel 1958 con Bued prese il via a Le Mans e dopo 20 ore di gara, complice una pioggia torrenziale che aveva accompagnato tutto l'evento, usc\u00ec di strada e si ritir\u00f2.\nIl 1958 l'anno di commiato alla corse per Duncan Hamilton, dopo 8 buoni anni di corse con la scuderia inglese. Hamilton mor\u00ec nel 1994 a Sherborn."}
{"id": "63535", "revid": "599013", "url": "https://it.wikipedia.org/wiki?curid=63535", "title": "Eddie Cheever", "text": "Chiamato anche \"L'americano de Roma\" per aver trascorso la propria infanzia in Italia, nel corso della sua carriera ha gareggiato nelle pi\u00f9 importanti categorie sportive dell'automobilismo, tra le quali Formula 1, Sport Prototipo e nei campionato CART e IRL in America. \nCheever ha partecipato a 143 Gran Premi di Formula 1, ottenendo come miglior risultato due secondi posti. Passato stabilmente alle gare americane negli anni '90, tra i suoi maggiori successi risulta la vittoria della 500 Miglia di Indianapolis del 1998 e due terzi posti nella classifica generale della IRL nei campionati 1996-1997 e nel 2000.\nTerminata la carriera di pilota, \u00e8 rimasto nel mondo delle corse, gestendo una propria squadra, la Cheever Racing, che ha preso parte a diverse edizioni del campionato IRL.\n\u00c8 inoltre fratello di Ross Cheveer, anch'egli ex pilota.\nCarriera.\nGli inizi.\nNato a Phoenix, la famiglia si trasfer\u00ec quando ancora era bambino in Italia a Roma. Il padre lo introdusse giovanissimo al mondo dei motori e a 15 anni vinse sia il titolo italiano che quello europeo di karting. Negli anni successivi corse poi in Formula 3 e in Formula 2.\nFormula 1.\nCheever raggiunse poi la Formula 1 nel 1978, quando venne ingaggiato dall'esordiente Theodore Racing: la vettura era assai poco competitiva e Cheever dopo due fallite qualificazioni pass\u00f2 all'ormai decaduta Hesketh con la quale si qualific\u00f2 in Sud Africa con un 25\u00ba posto. Comunque la sua gara dur\u00f2 poco, infatti all'8\u00ba giro il motore Ford lo trad\u00ec, dopodich\u00e9 la scuderia chiuse i battenti e Cheever si dedic\u00f2 completamente alla Formula 2. Nel 1979 fu terzo in campionato con l'Osella vincendo tre gare e restando in lotta per il titolo sino all'ultima gara.\nIl ritorno del pilota in Formula 1 avvenne nel 1980 alla guida della modesta Osella. Anche quell'anno non conquist\u00f2 punti iridati e non si qualific\u00f2 nelle prime due gare. In Sud Africa ottenne la qualificazione con la ventitreesima piazza, ma si ritir\u00f2, cos\u00ec come nella gara successiva. Ancora una volta non si qualific\u00f2 in Belgio e a Monaco. Riusc\u00ec a concludere una gara solo al GP di Italia con un 12\u00ba posto a 3 giri dal vincitore. \nI suoi sforzi vennero per\u00f2 notati dalla Tyrrell, che lo ingaggi\u00f2 per la stagione 1981. Cheever ripag\u00f2 con 10 punti iridati. L'anno successivo pass\u00f2 alla Ligier e conquist\u00f2 tre podii (secondo a Detroit, terzo in Belgio e a Las Vegas), concludendo al dodicesimo posto in classifica piloti.\nLa Renault lo ingaggi\u00f2 per il 1983 e Cheever ebbe la sua migliore annata, anche se perse nettamente il confronto con Alain Prost, suo compagno di squadra. Eddie ottenne un secondo e tre terzi posti.\nNel 1984 pass\u00f2 all'italiana Alfa Romeo. Il primo anno non fu soddisfacente e l'americano si dovette accontentare di tre punti, presi in Brasile. Ancora peggio fu il 1985, in cui Cheever non ottenne punti. \nNel 1986 disput\u00f2 una sola corsa, quella di Detroit, per la Lola al posto dell'infortunato Tambay. Finalmente nel 1987 l'americano trov\u00f2 un'auto competitiva: la Arrows. Con questa ottenne 8 punti nella sua prima annata.\nCheever rimase in Arrows fino al 1989, ottenendo anche due podi: un insperato terzo posto in Italia nel 1988, e un analogo risultato un anno dopo negli Usa. Chiuse quindi l'esperienza in F1 con 132 gp, senza mai aver vinto, conquistando come miglior risultato due secondi posti.\nCART.\nCheever ha partecipato successivamente campionato CART, senza mai ottenere brillanti risultati (riusc\u00ec comunque a conquistare il titolo di debuttante dell'anno nel 1990). La sua prima partecipazione risale al 1986, anno in cui non conquist\u00f2 nemmeno un punto. Ritiratosi dalla Formula 1 si dedic\u00f2 completamente alla categoria, conquistando come miglior risultato un nono posto in classifica finale per due anni consecutivi: nel 1990 e nel 1991.\nL'IRL.\nArchiviata l'esperienza nella categoria CART, Cheever si un\u00ec alla Indy Racing League e corse per varie edizioni nella categoria, disputando anche la 500 miglia di Indianapolis. Arrivato nel 1996, l'anno successivo fond\u00f2 un suo team e ottenne il suo miglior risultato nella categoria: 3\u00ba. Negli anni seguenti il pilota statunitense continu\u00f2 a disputare la famosa corsa e riusc\u00ec a vincerla nel 1998 pilotando una Dallara-Oldsmobile.\nGP Master.\nNel 2005 Eddie Cheever ha partecipato anche alla GP Masters, categoria in cui gareggiano gli ex piloti di Formula 1 che hanno oltre 45 anni, vincendo l'ultimo GP della categoria nel 2006."}
{"id": "63536", "revid": "599013", "url": "https://it.wikipedia.org/wiki?curid=63536", "title": "Eitel Cantoni", "text": "In Formula 1 ha corso tre gare nel 1952 con la Maserati dell'Escuderia Bandeirantes, terminando soltanto il Gran Premio d'Italia, all'undicesimo posto."}
{"id": "63537", "revid": "1540383", "url": "https://it.wikipedia.org/wiki?curid=63537", "title": "\u00c9lie Bayol", "text": "Inizia la carriera da professionista nel 1950, partecipando a competizioni di Formula 3 e Formula 2.\nEsordisce in Formula 1 nel 1952, correndo un Gran Premio a bordo di una OSCA. Con lo stesso mezzo corre tre Gran Premi del 1953. Nel 1954 corre un Gran Premio a bordo di una Gordini, ottenendo due punti. Prende anche parte a due Gran Premi nel 1955 e a uno del 1956."}
{"id": "63538", "revid": "6923", "url": "https://it.wikipedia.org/wiki?curid=63538", "title": "Elio de Angelis", "text": ""}
{"id": "63539", "revid": "599013", "url": "https://it.wikipedia.org/wiki?curid=63539", "title": "Eliseo Salazar", "text": "Famosa la sua \"rissa\" con il campione iridato Nelson Piquet nel 1982 durante il Gp di Hockenheim. Nella massima formula dell'automobilismo era approdato nel 1981 e vi \u00e8 rimasto fino al 1983.\nNegli anni successivi si \u00e8 dedicato alle competizioni riservate alle vetture a ruote coperte e a quelle tipiche statunitensi della IRL e della CART. Ha partecipato anche ad alcune edizioni della 500 Miglia di Indianapolis e della 24 Ore di Le Mans.\nNegli ultimi anni ha gareggiato nel Rally Mobil cileno."}
{"id": "63540", "revid": "599013", "url": "https://it.wikipedia.org/wiki?curid=63540", "title": "Emanuele Naspetti", "text": "In carriera ha vinto il campionato italiano di Formula 3 nel 1988 e il campionato italiano superturismo nel 1997.\nConta anche alcune partecipazioni in Formula 1, pur senza ottenere punti.\nCarriera.\nKarting.\nDebutta nel mondo delle corse a 12 anni. Nei sette anni di militanza nel karting (1980-1986) disputa oltre 200 gare raccogliendo successi in competizioni italiane ed internazionali.\nFormula 3.\nNel 1987 disputa il Campionato Italiano di Formula 3 con il team Forti Corse.\nNel 1988, sempre a bordo della Dallara-Alfa Romeo della Forti Corse, si laurea Campione Italiano di Formula 3.\nFormula 3000.\nNel 1989 partecipa al Campionato FIA International Formula 3000 con il team Roni Motorsport. \nL'anno successivo \u00e8 ingaggiato del team Eddie Jordan Racing per rimpiazzare il campione in carica Jean Alesi, passato alla Formula 1.\nNel 1991, tornato alla Forti Corse, vince 4 gare e chiude terzo in Campionato. \nNello stesso anno vince all'esordio la gara di Varano (Classe S2) del Campionato Italiano SuperTurismo con la Peugeot 405 ufficiale.\nFormula 1.\nIl 1992 \u00e8 l'anno del debutto nel campionato mondiale di Formula 1, al volante della March-Ilmor. \nAbbandona quindi il FIA International Formula 3000 mentre occupa la prima posizione in classifica a poche gare dal termine.\nNel 1993 \u00e8 pilota collaudatore della Jordan Grand Prix. Corre in gara solo il Gran Premio del Portogallo dove, dopo una buona qualifica, \u00e8 costretto al ritiro per la rottura del propulsore Hart.\nNello stesso anno prende parte anche ad alcune gare del Campionato giapponese di Formula 3000.\nVetture a ruote coperte.\nA partire dal 1994 corre con la BMW nel Superturismo. Ottiene un totale di 27 successi e nel 1997 si aggiudica il titolo di Campione Italiano SuperTurismo. Nello stesso anno partecipa alla 24 Ore di Spa, cogliendo la vittoria tra le vetture diesel e la terza posizione assoluta.\nNel 2000 partecipa alla 24 Ore di Le Mans al volante di una Lola-Judd, mentre nel 2001 inizia l'avventura con vetture GT al volante della Ferrari 550 Maranello del Team Rafanelli (Campionato FIA GT).\nNel 2002 e nel 2003 \u00e8 negli USA (American Le Mans Series) alla guida della Ferrari 550 Maranello.\nNel 2004 torna in Europa, sempre nel FIA GT, al volante di una Ferrari 575M Maranello del team GPC.\nNel 2005 \u00e8 di ritorno sulle scene americane al volante di una Panoz per la 12 Ore di Sebring.\nNel 2006 \u00e8 nuovamente al volante di una BMW nel neonato Campionato Italiano SuperTurismo (cinque vittorie e seconda posizione finale), mentre nel 2009 partecipa alla Porsche Carrera Cup Italia vincendo la gara di Adria."}
{"id": "63541", "revid": "599013", "url": "https://it.wikipedia.org/wiki?curid=63541", "title": "Emanuele Pirro", "text": "Carriera.\nInizia da professionista nel 1980 dopo aver corso per sette stagioni in kart, dove \u00e8 stato per due volte campione italiano e anche vicecampione continentale e mondiale. Vince gare in tutte le categorie d'avvicinamento alla F.1 dell'automobilismo internazionale, tra le quali la F.3, la F.2, il SuperTurismo e la F.3000.\nFormula 1.\nNel 1988 diviene pilota collaudatore per la McLaren-Honda, svolgendo essenzialmente test di motore per conto dei giapponesi sulla pista di Suzuka.La sua carriera in Formula 1 inizia nel Gran Premio di Francia 1989 con la Benetton-Ford, al posto di Johnny Herbert. Nel biennio 1990-91 corre con la BMS Dallara.\nIn parallelo alle monoposto dal 1985 gareggia anche nelle competizioni a ruote coperte, correndo per la Bmw fino al 1993, tra Dtm, SuperTurismo italiano e vari campionati internazionali, compiendo lo storico passaggio ai colori Audi dal 1994. \nPer la Casa degli Anelli milita nel Campionato italiano SuperTurismo 1994-1995, correndo anche nella serie tedesca nel 1994, nel 1996-1998.\nEndurance.\nIl 1998 \u00e8 anche l'anno del suo ritorno nel giro endurance - dove aveva debuttato su Lancia Beta Montecarlo alla 24 Ore di Daytona 1981, vincendo la sua categoria -, dapprima con una McLaren Gtr con la quale prende parte in equipaggio con Thomas Bscher e Dindo Capello alla 24 Ore di Le Mans, dove aveva esordito gi\u00e0 nel 1981 su Lancia-Martini.\nDal 1999 fa quindi parte dell'avventura Audi nelle corse di durata, dando vita alla squadra pi\u00f9 vincente nella storia endurance.\nIn particolare il debutto avviene alla 24 Ore di Le Mans 1999 con un buon 3\u00ba posto in coppia con Frank Biela e Didier Theys.\nLa prima vittoria nella classicissima della Sarthe \u00e8 datata 2000 con l'Audi R8, con lo stesso Biela e Tom Kristensen. A bordo della stessa auto, vince anche la 12 Ore di Sebring. Nel 2001 rivince la 24 Ore di Le Mans e conquista il campionato American Le Mans Series. Nel 2002 vince ancora la maratona francese; dal 2003 al 2005 arriva invece tre volte terzo; sempre nel 2005, vince il campionato American Le Mans Series. Nel 2006 l'Audi ritorna ufficialmente con la nuova R10 e Pirro vince la 24 Ore, per la prima volta con una motorizzazione diesel, per poi ripetersi nel 2007. Nel 2007 vince anche la 12 Ore di Sebring.\nNelle file dell'Audi milita in tutti i principali campionati europei e americani, a partire dalla American Le Mans Series all'European Le Mans Series. \nLa sua permanenza con la Casa di Ingolstadt si protrae fino alla stagione 2008.\nVincitore nel 2010 con Edison2 del \"X-Prize Competition 100Mpg-e\" di US$10M.\nDirigente.\nNel 2010 abbandona le gare endurance per dedicarsi alle competizioni per vetture storiche e a una molteplice serie di attivit\u00e0, tra le quali i ruoli di ambasciatore Audi, membro commissione piloti Fia, membro commissione circuiti Fia, membro commissione vetture storiche Fia, membro commissione circuiti e sicurezza Aci Sport, vicepresidente del Grand Prix Drivers Club, associazione degli ex piloti F.1, vicepresidente Club des Pilotes del 24 Heures du Mans.\nQuindi \u00e8 commissario sportivo Fia per la F.1, opinionista sportivo Tv per la F.1, prende parte in veste di guest speaker a eventi per aziende multinazionali. Ha commentato per la RAI alcune gare di Formula 1.\nDal 2016 al 2020 \u00e8 presidente della Commissione Karting di Aci Sport, e a gennaio 2021 viene nominato supervisore della Scuola Federale ACI Sport \"Michele Alboreto\".\nDa pi\u00f9 di 25 anni \u00e8 membro della Nazionale piloti e dello \"Star Team for the Children\" del principe Alberto di Monaco.\nOpera nel settore alberghiero, dove \u00e8 proprietario del Faloria Mountain Spa Resort, a Cortina d'Ampezzo."}
{"id": "63542", "revid": "599013", "url": "https://it.wikipedia.org/wiki?curid=63542", "title": "Emerson Fittipaldi", "text": "\u00c8 stato campione del Mondo di Formula 1 nel 1972 e 1974, vincendo un totale di 14 Gran Premi. Ha poi tentato senza fortuna di fondare una propria scuderia Fittipaldi insieme al fratello Wilson, anch'egli pilota. Successivamente si \u00e8 trasferito in America, dove ha vinto un campionato CART e due 500 Miglia di Indianapolis a suo tempo unica gara del campionato USAC che assegnano al brasiliano anche 2 titoli americani. Dopo A.J. Foyt, Michael Schumacher, Lewis Hamilton e Rick Mears, \u00e8 il pilota pi\u00f9 titolato nei massimi campionati a ruote scoperte insieme a Juan Manuel Fangio e Mario Andretti.\nCarriera.\nGli inizi.\nFiglio del giornalista sportivo brasiliano Wilson Fittipaldi, Emerson inizialmente si interess\u00f2 al motociclismo, anche grazie alla passione del padre che era pilota dilettante, e debutt\u00f2 in una gara ufficiale all'et\u00e0 di quindici anni. Contemporaneamente aiut\u00f2 come meccanico il fratello Wilson jr., che correva nei kart. Nel 1963 decise quindi di abbandonare le moto per passare all'automobilismo. Per finanziarsi la carriera, i due fratelli costituirono una propria impresa che produceva componenti per auto.\nDopo essersi laureato campione brasiliano nel 1965, pass\u00f2 alle monoposto, conquistando il titolo di Formula Vee brasiliana nel 1967, nella stagione inaugurale della stessa categoria, e divenendo un pilota molto noto a livello locale; decise quindi nel 1969 di abbandonare la terra natale per recarsi in Gran Bretagna. Qui compr\u00f2 una vettura per gareggiare in Formula Ford e si impose subito all'attenzione degli addetti ai lavori, ottenendo quattro vittorie consecutive e guadagnandosi, in appena tre mesi, un contratto con il team di Jim Russell per gareggiare nella F3 inglese. A bordo di una Lotus, mostr\u00f2 subito progressi evidenti che, uniti a uno stile di guida efficace e veloce, gli permisero di imporsi gi\u00e0 alla terza gara disputata e di vincere il campionato, nonostante avesse esordito a stagione gi\u00e0 iniziata.\nCi\u00f2 attir\u00f2 l'attenzione di Colin Chapman, patron della Lotus, che lo mise al volante di una sua Formula 2. Non vinse alcuna gara ma impression\u00f2 per l'abilit\u00e0 nella gestione del mezzo e il suo talento nello sviluppo della vettura.\nFormula 1.\nI primi anni (1970-1971).\nCos\u00ec alla fine dell'anno, Fittipaldi pass\u00f2 alla categoria regina dell'automobilismo: infatti, Chapman stava cercando un terzo pilota per supportare Jochen Rindt, ormai lanciato alla vittoria del mondiale, e naturalmente scelse il suo pupillo. Fittipaldi fu cos\u00ec lanciato nel circo della Formula 1 a soli 23 anni, alla guida della vettura dell'anno precedente; la sua prima partecipazione risale al GP di Gran Bretagna, in cui ottenne in qualifica un poco consolante ventunesimo posto. Termin\u00f2 poi la gara con un'ottima ottava posizione. Ma gi\u00e0 al secondo GP, in Germania, si fece notare. Infatti dopo essere partito dalla tredicesima piazza riusc\u00ec a conquistare una quarta posizione di grande valore, mentre il suo caposquadra Rindt conquistava la sua ultima vittoria nel mondiale.\nDopo la gara dell'Austria, in cui si ritrov\u00f2 quindicesimo, giunse il terribile appuntamento di Monza. Il giorno prima della gara Jochen Rindt perse il controllo della vettura per un problema ai freni, urt\u00f2 un terrapieno e mor\u00ec sul colpo. Naturalmente il team Lotus e lo stesso Fittipaldi si ritirarono dall'evento. Alcuni giorni dopo, la seconda guida del team, John Miles, traumatizzato dalla morte dell'austriaco, annunci\u00f2 il suo improvviso e immediato ritiro. Fittipaldi, con soli tre Gran Premi all'attivo si ritrov\u00f2 da terza guida a leader del team. Dopo che la squadra Lotus ebbe saltato anche il GP del Canada per lutto, Emmo si mostr\u00f2 il naturale successore del defunto Rindt nel cruciale GP degli Stati Uniti, a Watkins Glen, vincendo la sua prima gara in carriera e diventando cos\u00ec il primo pilota brasiliano a vincere una gara in Formula 1. Terzo in prova, dopo una brutta partenza, fece una poderosa rimonta, al termine della quale, a nove giri dalla fine, super\u00f2 Pedro Rodr\u00edguez, andando a vincere una gara alla sua quarta partecipazione ad un GP, e impedendo a Jacky Ickx di togliere il titolo allo sfortunato Jochen Rindt, grazie anche alla possibilit\u00e0 di usare la nuova Lotus 72. Anche il suo nuovo compagno di squadra, il debuttante Reine Wisell, effettu\u00f2 una stupenda prestazione giungendo terzo. All'ultima gara della stagione, il GP del Messico, Fittipaldi fu costretto al ritiro da un problema al motore.\nLa stagione 1971 prometteva di essere brillante per il brasiliano. Sfortunatamente, cos\u00ec non accadde. Innanzitutto, prima dell'inizio del campionato, Fittipaldi fu vittima assieme alla moglie di un incidente stradale, nel quale fu ferito dai pezzi dei vetri della vettura. Da un punto di vista tecnico, Chapman spese quest'anno a progettare una Formula 1 a turbina. Il progetto, per il quale furono spesi un mucchio di tempo ed energie, si rivel\u00f2 un autentico disastro e fu abbandonato alla fine dell'anno. Fittipaldi ha dovuto lottare per il campionato con una non perfetta Lotus 72D, e non ha potuto fare meglio di due terzi posti, in Francia al Paul Ricard e in Gran Bretagna, a Silverstone, concludendo al sesto posto in campionato con 16 punti, mentre il compagno di squadra Wisell arriv\u00f2 nono con 9 punti.\nI duelli con Stewart e il primo titolo mondiale (1972-1973).\nNel 1972 la Lotus, chiamata ora ufficialmente col marchio JPS, miglior\u00f2 la 72D permettendo a Emerson Fittipaldi, confermato ancora come prima guida, di cogliere vittorie, nonostante la concorrenza delle Tyrrell, campioni nel 1971, sembrasse forte. In realt\u00e0 le vetture di Jackie Stewart e Fran\u00e7ois C\u00e9vert avevano perso molto del loro potenziale durante l'inverno, ed Emerson benefici\u00f2 di questo fatto. Accanto a lui fu chiamato l'australiano Dave Walker, gi\u00e0 collaudatore della Lotus a turbina dell'anno prima, al posto dello svedese Reine Wisell, passato alla BRM.\nPrima dell'inizio della stagione, Fittipaldi riusc\u00ec a vincere la \"Race of Champions\", a Brands Hatch. Dopo un ritiro nella prima gara, in Argentina, sotto la pioggia, il brasiliano fin\u00ec secondo a Kyalami, in Sud Africa, alle spalle di Denny Hulme; in seguito apr\u00ec la stagione europea con un'indiscutibile vittoria sul circuito bagnato di Jarama, al GP di Spagna, il 1\u00ba maggio. A Monaco, Emerson ottenne la sua prima pole position, ma in gara, sotto una pioggia battente, non pot\u00e9 nulla contro la BRM di Jean-Pierre Beltoise e giunse terzo, dietro anche alla Ferrari di Jacky Ickx. La gara successiva, in Belgio, sul tracciato di Nivelles segn\u00f2 il weekend perfetto, con pole e vittoria facile su Cevert. In questo momento guida la classifica del mondiale con nove punti di vantaggio su Hulme.\nAl GP di Francia sul tracciato di Clermont-Ferrand che non conosceva ottenne un tranquillo secondo posto. Nella stessa gara fu per\u00f2 protagonista involontario di un terribile incidente: dopo otto giri, una pietra sollevata dalla sua Lotus colp\u00ec in un occhio il pilota austriaco Helmut Marko, ponendo fine alla sua carriera.\nAl successivo GP di Gran Bretagna a Brands Hatch ottenne una facile vittoria grazie al ritiro della Ferrari di Ickx. Dopo un ritiro in Germania per problemi al cambio, Fittipaldi raccolse un altro successo, in Austria, che lo proiett\u00f2 in testa al campionato con un vantaggio di 25 punti su Stewart e Hulme. L'incoronazione a campione era vicina. A Monza, gara che poteva essere facilmente vinta dalla Ferrari, costretta per\u00f2 ad abbandonare, vinse Fittipaldi e, a 25 anni, si laure\u00f2 campione del mondo con due gare d'anticipo, dopo un duello con Jackie Stewart. Emerson divent\u00f2 il pi\u00f9 giovane campione della Formula 1 a poco pi\u00f9 di venticinque anni. Il suo record ha resistito fino al 2005 quando \u00e8 stato battuto dallo spagnolo Fernando Alonso e, successivamente, da Lewis Hamilton e Sebastian Vettel.\nProprio grazie a questo risultato, l'anno successivo, il regista brasiliano Roberto Farias gir\u00f2 un film biografico sul brasiliano, intitolandolo \"Il favoloso Fittipaldi\" (\"O fabuloso Fittipaldi\"), film documentario sulla vita e le imprese del pilota suo connazionale.\nLe due gare finali, dominate dalle rinate Tyrrell, non portarono punti al brasiliano, che comunque, grazie al suo risultato, fece rinascere in Brasile la passione per i motori e apr\u00ec le porte alle carriere di Carlos Pace, Nelson Piquet e, ovviamente, Ayrton Senna\nPer il 1973 la Lotus miglior\u00f2 ulteriormente il modello 72, in configurazione \"E\", chiaramente sperando di ripetere il risultato dell'anno prima. Ma quell'anno il brasiliano si ritrov\u00f2 a convivere con un compagno di squadra molto pi\u00f9 forte di Wisell o Walker (che l'anno prima, con la vettura campione del mondo, non ottenne nemmeno un punto): il velocissimo svedese Ronnie Peterson. E i rapporti tra i due furono molto tesi. Eppure l'inizio di mondiale fu subito favorevole al brasiliano: vincitore in Argentina, riusc\u00ec nell'impresa di vincere nella sua corsa di casa, il GP del Brasile a Interlagos, per la prima volta valido per il mondiale. Terzo in Sudafrica, torn\u00f2 alla vittoria in Spagna al Montju\u00efc, dove per\u00f2 benefici\u00f2 del ritiro del leader, che era proprio il suo compagno di squadra Peterson. In quel momento stava guidando il mondiale con 12 punti di vantaggio su Stewart.\nNelle due successive gare, in Belgio a Zolder e a Montecarlo, lo scozzese vinse ed Emmo non riusc\u00ec a far meglio di un terzo e un secondo posto, che furono comunque il male minore. Il peggio stava per\u00f2 per cominciare. In Svezia fu tradito dai freni mentre era secondo, in Francia si ritir\u00f2 per un incidente, in Gran Bretagna si ruppe il giunto, in Olanda ebbe problemi fisici che lo costrinsero al ritiro dopo soli due giri. Riusc\u00ec poi a portare a casa un punto in Germania, prima di essere di nuovo costretto al ritiro in Austria. Inutile dire che, dopo una tale serie negativa, Stewart riusc\u00ec a involarsi in testa al campionato, grazie anche alla ritrovata competitivit\u00e0 della Tyrrell col modello 006. In verit\u00e0, durante questo periodo, Peterson, approfittando dei guai del proprio compagno di squadra, riusc\u00ec a raccogliere molti punti. Furioso, Fittipaldi accus\u00f2 Chapman di penalizzarlo a vantaggio dello svedese, mentre egli gli era ancora davanti in campionato. L'atmosfera in casa Lotus si fece sempre pi\u00f9 pesante. Il culmine fu raggiunto a Monza, quando Peterson vinse davanti a Fittipaldi, non lasciando passare il brasiliano che necessitava di una vittoria per poter rimanere in lotta per il campionato del mondo. Ma lo svedese non si cur\u00f2 di ci\u00f2 e Stewart vinse facilmente il suo terzo e ultimo mondiale. Quanto a Chapman, riusc\u00ec a ottenere la vittoria nel mondiale costruttori grazie all'ultima vittoria di Peterson, a Watkins Glen. Emerson, molto amareggiato e deluso dal comportamento della sua squadra, prese la decisione di abbandonare la Lotus a fine anno.\nI duelli con la Ferrari e il secondo titolo (1974-1975).\nFittipaldi si accord\u00f2 col team McLaren Ford Cosworth, che aveva fatto una bella stagione 1973 e sembrava avere davanti a s\u00e9 un ottimo futuro con la M23 progettata da Gordon Coppuck. Accanto a s\u00e9 il brasiliano aveva il campione del mondo 1967 Denny Hulme. In sintesi fu la scelta giusta, in quanto la Lotus si trov\u00f2 in grande difficolt\u00e0.\nLa stagione 1974 cominci\u00f2 in Argentina con un misero decimo posto, immediatamente risollevato da una strepitosa vittoria nel GP di casa a Interlagos. Alcuni giorni dopo vinse anche la gara fuori campionato svoltasi a Brasilia. Ma dopo ci\u00f2 tutto si \u00e8 complicato. Solo settimo a Kyalami, Fittipaldi dovette soffrire l'arrivo in Europa per la grande e spietata concorrenza delle Ferrari di Clay Regazzoni e Niki Lauda, le cui vetture erano superiori a quelle degli uomini di Teddy Mayer. Cos\u00ec non ha potuto far meglio di un terzo posto al Jarama, mentre la squadra del Cavallino ha ottenuto una doppietta. Riusc\u00ec per\u00f2 a vincere il GP del Belgio proprio davanti a Niki Lauda, vittoria che gli consent\u00ec di prendere la testa del campionato. In seguito per\u00f2 non ha potuto far altro che gestire il margine, con Ferrari e Tyrrell a occupare le prime posizioni. \u00c8 finito quinto a Monaco, quarto ad Anderstorp, terzo a Zandvoort, risultati che gli permisero di mantenere la leadership della classifica. Un problema al motore Cosworth lo releg\u00f2 in Francia dietro ai piloti Ferrari. Ormai il campionato si giocava tra Fittipaldi, Lauda, Regazzoni e Scheckter su Tyrrell. Buon secondo a Brands Hatch, Emmo ha dovuto ritirarsi al \"Ring\", in Germania. Altro motore rotto in Austria, dove per\u00f2 fortunatamente anche i suoi avversari si sono dovuti fermare. Ma a tre gare dalla fine, il brasiliano era solo quarto, nove punti dietro a Regazzoni. Comunque, la tendenza si invert\u00ec: a Monza fin\u00ec secondo, dietro il suo vecchio \"amico\" Peterson, mentre Regazzoni fu costretto al ritiro, mentre in Canada colse addirittura la vittoria, la terza stagionale, davanti allo svizzero. I due rivali si trovarono in perfetta parit\u00e0 prima dello scontro finale a Watkins Glen, ultima gara della stagione. Le Ferrari, vittime di problemi alle sospensioni, non furono mai una minaccia per Fittipaldi, che termin\u00f2 la gara con un saggio quarto posto, mentre il suo rivale Regazzoni fin\u00ec in una disastrosa undicesima posizione. Emerson Fittipaldi \u00e8 cos\u00ec campione del mondo per la seconda volta.\nOvviamente Fittipaldi firm\u00f2 per un'altra stagione con la McLaren, sperando di conquistare la terza corona iridata. Con il ritiro di Denny Hulme, \u00e8 Jochen Mass che diventa suo compagno di squadra. La M23 stava per iniziare la terza stagione di corse e il designer Gordon Coppuck cominci\u00f2 a migliorarla cambiando l'anteriore della vettura per eliminare i problemi di maneggevolezza.\nFittipaldi cominci\u00f2 bene l'anno, con una vittoria davanti a James Hunt in Argentina e un secondo posto in Brasile dietro al suo connazionale Carlos Pace. Per Emmo sfortunatamente era gi\u00e0 l'inizio della fine. La M23 versione 1975 deluse enormemente, soprattutto a causa di una scarsa tenuta di strada. La squadra McLaren pass\u00f2 il 1975 a tentare di risolvere inutilmente questo problema tramite parecchie soluzioni, come per esempio l'installazione di elementi tipo \"minigonna\" sotto la carrozzeria della vettura per il GP di Germania, senza successo. Malgrado il suo talento, Emerson non ha potuto far altro che raccogliere pochi risultati e fu costretto a cedere la corona a Niki Lauda, la cui Ferrari stava dominando il campionato. Riusc\u00ec quanto meno a raccogliere un secondo posto a Montecarlo, ma le sue motivazioni stavano calando. Il suo talento per\u00f2 era intatto, tanto che a Silverstone colse sotto la pioggia quella che forse \u00e8 considerata la sua vittoria pi\u00f9 bella. Mentre una leggera pioggia stava cadendo sulla pista, lui azzard\u00f2, e rimase in pista con gomme da asciutto mentre altri piloti si fermavano per mettere le \"rain\". La pioggia smise di cadere ed Emerson, non essendosi fermato, si ritrov\u00f2 in testa alla gara. Alla fine ci fu un acquazzone che lo costrinse a fermarsi, ma la gara fu stoppata dai commissari, mantenendolo in testa alla fine della gara. Nessuno poteva ancora immaginarlo, ma da quel giorno non si sarebbe mai pi\u00f9 rivisto Emerson Fittipaldi sul gradino pi\u00f9 alto del podio in Formula 1.\nTutto sommato riusc\u00ec a finire vice-campione del mondo grazie a due secondi posti alla fine dell'anno, ma il cuore non era pi\u00f9 lo stesso. Teddy Mayer voleva ingaggiare per il 1976 l'inglese James Hunt e per Fittipaldi questo fu troppo. Decise cos\u00ec di lasciare il team a fine anno.\nIl passaggio a pilota-costruttore (1976-1980).\nIl fratello di Emerson, pur valido pilota in Brasile, non ha ripetuto i risultati nel vecchio continente. La sua carriera non riusc\u00ec mai a decollare ma alla fine del 1974 decise di dare il via ad un progetto per creare una nuova Formula 1, brasiliana al 100%, sfruttando anche la popolarit\u00e0 del fratello. Wilson benefici\u00f2 anche dei finanziamenti dello zuccherificio nazionale brasiliano, la Copersucar, che in origine diede anche il nome alla squadra. Jo Ramirez fu nominato direttore sportivo, Ricardo Divila ingegnere, mentre il pilota era lo stesso Wilson, con Arturo Merzario che ne prese il posto a Monza. Sfortunatamente la prima annata fu molto difficile da un punto di vista tecnico e la squadra non ottenne alcun punto. Alla fine dell'anno, Wilson decise di limitarsi al ruolo di team manager e convinse il fratello a prenderne il posto alla guida della vettura. Emerson port\u00f2 la sua esperienza, ma anche alcuni ingegneri britannici e il progettista Maurice Philippe, suo amico, ex progettista Lotus. Accanto a Fittipaldi fu schierato per alcune gare il connazionale Ingo Hoffman\nIl 1976 fu per Emerson un nuovo punto di partenza. In effetti, il due volte campione del mondo dovette cominciare ad abituarsi ai bassifondi della griglia. La monoposto si rivel\u00f2 ben presto un fiasco e, nonostante un quinto posto nella griglia in Brasile, fu spesso confinata in fondo al gruppo. Ramirez e Divila pagarono il prezzo dell'insuccesso e il loro posto venne preso da Dave Baldwin. Malgrado ci\u00f2 riusc\u00ec a racimolare tre sesti posti, sui tortuosi tracciati di Long Beach e Monaco, e su quello veloce di Brands Hatch, ma dovette anche subire l'onta della mancata qualificazione in Belgio. La stagione fin\u00ec con soli tre punti che valsero al bi-campione del mondo il 16\u00ba posto in classifica iridata.\nDopo quest'anno pessimo, il team, ulteriormente rinforzato di meccanici inglesi, prov\u00f2 a spiccare definitivamente il volo. La nuova monoposto, la F5, fu pronta solo dopo un terzo di stagione, cos\u00ec il brasiliano dovette cominciare la stagione con la vettura '76. Nonostante ci\u00f2, l'inizio di stagione fu buono: al primo GP della stagione, in Argentina, fin\u00ec in un'ottima quarta posizione, risultato ripetuto in casa, ad Interlagos, davanti ai suoi tifosi. A questi risultati bisogna aggiungere il quinto posto sul circuito cittadino di Long Beach. La nuova F5 arriv\u00f2 in Belgio, dove cominciarono i problemi: la vettura mancava di potenza ed Emerson non riusc\u00ec a spremere cavalli in alcun modo. Malgrado i problemi derivassero principalmente dal motore Cosworth, Baldwin fu messo alla porta e rimpiazzato da Shahab Ahmed. La situazione precipit\u00f2: a Hockenheim e a Monza, Fittipaldi non riusc\u00ec nemmeno a qualificarsi. Il solo acuto avvenne a Zandvoort, con una macchina stranamente rinvigorita. Ma fu un fuoco di paglia. Il team Copersucar rinunci\u00f2 alla trasferta finale in Giappone per concentrarsi sul 1978.\nLa nuova vettura sembrava promettere bene: ma la stagione si apr\u00ec in Argentina, con una prestazione incolore per Fittipaldi, che si rilanci\u00f2 in Brasile: settimo in griglia, con una prestazione superba conquist\u00f2 la seconda posizione. Fu il primo podio della sua squadra. Sfortunatamente, c'erano tutti gli elementi per credere che quest'ottima prestazione fosse dovuta a delle gomme particolarmente buone fornite dalla Goodyear per la gara di casa. Fittipaldi si ritrov\u00f2 ben presto in fondo allo schieramento, nonostante la vettura avesse del potenziale. In Francia infatti, partito 21\u00ba, riusc\u00ec a rimontare fino all'ottava posizione. La seconda parte della stagione fu migliore grazie a una vettura rinnovata: arriv\u00f2 quarto in Germania e in Austria e quinto negli Stati Uniti nonostante problemi alla frizione. Altri punti erano arrivati in Svezia con un 6\u00ba posto e in Olanda con un quinto. Alla fine, fu la miglior stagione per la squadra che chiuse al settimo posto nella classifica costruttori con 17 punti. Ma la direzione del team cominci\u00f2 seriamente a pesare su Emerson.\nLa stagione 1979 fu realmente un incubo. Emerson aveva convinto i progettisti Peter McIntosh e Ralph Bellamy a passare dalla Lotus alla sua squadra. I due importarono la tecnologia Lotus delle minigonne, ma senza i risultati del team di Chapman. Iniziato il campionato con la vecchia vettura, Emerson racimol\u00f2 un solo punto, in Argentina. La nuova vettura si dimostr\u00f2 un vero disastro: lenta e poco affidabile, non consent\u00ec alcun piazzamento di rilievo al pilota. Questi spese l'intero anno per rendere la vettura pi\u00f9 affidabile, e alla fine dell'anno riusc\u00ec a concludere le ultime tre gare, senza per\u00f2 alcun punto. Fittipaldi fin\u00ec 21\u00ba in campionato, con un misero punto, quello di Buenos Aires.\nAlla fine dell'anno, il Team Fittipaldi sembrava sul punto di sparire, senza soldi e senza i finanziamenti della Copersucar, stanca dei risultati scarsi della squadra. Ma il team Wolf, propriet\u00e0 del miliardario austro-canadese Walter Wolf, era in vendita. Cos\u00ec i due team si fusero e venne creata la Fittipaldi Automotive, derivata dalla rifondazione del vecchio team Copersucar. Dalla Wolf giunsero il direttore sportivo Peter Warr e il direttore tecnico Harvey Postlethwaite, che in futuro lavorer\u00e0 anche in Ferrari. Per la prima volta in quella squadra, ad Emerson venne affiancato ufficialmente un compagno di squadra: si trattava del finlandese Keke Rosberg, pilota Wolf nel '79.\nLa stagione 1980 cominci\u00f2 bene per il team, che aveva anche trovato un nuovo sponsor, il marchio di birra Skol. Rosberg giunse in terza posizione in Argentina, dopo una gara maiuscola. In Brasile il finlandese comp\u00ec un sorpasso per lo meno duro su Emmo, che usc\u00ec di pista: questa manovra gli coster\u00e0 una tirata d'orecchie da parte del brasiliano. A Long Beach fu Emerson a condurre una buona gara e finire terzo, nel giorno della prima vittoria del suo connazionale Nelson Piquet, ma anche in quello dell'incidente del suo rivale del 1974 Clay Regazzoni, che da quel giorno sar\u00e0 costretto sulla sedia a rotelle. A Monaco, partito 18\u00ba riusc\u00ec a concludere sesto. Dopo quest'ottimo inizio di stagione, i risultati peggiorarono: arriv\u00f2 anche una nuova vettura, che per\u00f2, mancando d'affidabilit\u00e0, non brill\u00f2. Solo Rosberg riusc\u00ec a cogliere due punti, a Imola.\nDopo essere stato spesso dietro al proprio compagno di squadra, Emerson alla fine dell'anno prese la decisione di chiudere la propria carriera in Formula 1. A 34 anni, dopo 10 passati nella categoria regina, dalla quale ha avuto gloria, delusioni, ma anche due titoli mondiali nel 1972 e 1974, il paulista decise di concludere la propria carriera sportiva per concentrarsi solamente sul ruolo di team manager.\nDopo l'abbandono: il ruolo di team manager e il ritiro della Fittipaldi.\nEmerson rimase come team manager nel paddock della Formula 1 nel 1981. La Fittipaldi Automotive era in una cattiva situazione: senza sponsor, una macchina molto lenta. Rosberg e Chico Serra, il sostituto di Fittipaldi, passarono l'anno in fondo alla griglia e spesso non si qualificarono. L'unico momento di gloria per il team fu il giro d'onore effettuato da Emerson Fittipaldi al volante della sua vettura prima del GP del Brasile, con tanto di ovazione del pubblico festante. In Austria il team non si present\u00f2 nemmeno a causa dell'assenza dei motori. Harvey Postlethwaite e Peter Warr decisero di lasciare la squadra. Alla fine dell'anno, il team non marc\u00f2 nemmeno un punto, per la prima volta nella sua breve storia.\nCi\u00f2 nonostante il team si ripresent\u00f2 al via del mondiale 1982 con una sola vettura per Chico Serra, essendo Rosberg passato alla Williams, con la quale alla fine della stessa stagione riusc\u00ec addirittura a vincere il mondiale. Ricardo Divila, tornato nel team, cerc\u00f2 di assemblare una vettura, la F8D capace almeno di passare le qualifiche. Serra si impegn\u00f2 al massimo e al GP del Belgio, il giorno dopo la morte di Gilles Villeneuve, riusc\u00ec addirittura a conquistare un punto, nonostante un alettone storto e un cambio difettoso. Ma i risultati positivi si limitarono a questo.\nDopo quest'orribile stagione, Emerson e Wilson decisero di abbandonare l'avventura. In questa maniera il nome Fittipaldi spar\u00ec dall'ambiente della F1: dieci anni dopo il nome ritorner\u00e0 grazie a Christian Fittipaldi, figlio di Wilson e nipote di Emerson, che rimase nell'ambiente per 3 anni guidando per Minardi e Footwork.\nCART.\nAbbandonata la Formula 1 Fittipaldi nel 1984 decise di partecipare al campionato americano CART, diventando presto uno degli idoli del pubblico. Trov\u00f2 un volante al team Patrick Racing in cui rimase fino al 1989. Nel 1990 pass\u00f2 poi alla scuderia di Roger Penske, dove rimase fino al 1995, anno in cui pass\u00f2 alla Lola. Nel 1996, per\u00f2 un grave incidente pose fine alla carriera del brasiliano.\nNel suo palmar\u00e8s conta due 500 miglia di Indianapolis, che allora faceva parte del calendario della categoria, vinte nel 1989 e nel 1993. Proprio nel 1989 Fittipaldi trionf\u00f2 anche nella classifica generale CART.\nIl pilota di San Paolo \u00e8 di recente tornato a correre nella categoria Grand Prix Masters, riservata ai vecchi campioni della Formula 1, in cui ha ottenuto un secondo posto nella gara inaugurale in Sudafrica ed ha fatto parte del team brasiliano in A1 Grand Prix.\nFamiglia.\nEmerson Fittipaldi ha diversi parenti impegnati nelle corse: il fratello Wilson, suo figlio Christian e i nipoti Enzo e Pietro (figli di sua figlia Juliane). \u00c8 inoltre sposato e ha cinque figli, tre avuti dalla prima moglie, Maria Helena, e due avuti dall'attuale moglie Teresa. La figlia Tatiana ha sposato il pilota italiano Max Papis.\nCuriosit\u00e0.\nAll'inizio della stagione , a proposito del nuovo sponsor JPS (i cui colori erano nero e oro), afferm\u00f2:"}
{"id": "63543", "revid": "120626605", "url": "https://it.wikipedia.org/wiki?curid=63543", "title": "Enrique Bernoldi", "text": "Carriera.\nLe formule minori.\nBernoldi cominci\u00f2 a guidare kart a nove anni, nel 1987, conquistando molti titoli regionali. Per due anni consecutivi, il 1990 e il 1991, riusc\u00ec a vincere il titolo nazionale brasiliano, per poi entrare nel mondo dell'automobilismo a 17 anni, nel 1995.\nDopo essere giunto al quarto posto in Formula Alfa Boxer, campionato disputato in Italia, pass\u00f2 alla Formula Renault, vincendo il titolo al primo tentativo con nove vittorie. Visti i buoni risultati il pilota brasiliano si dedic\u00f2 alla F3 inglese, con la conquista di un quinto posto in classifica piloti. Lo stesso anno fu, per\u00f2, vittima anche di un incidente stradale che lo fece cadere in coma per quattro giorni, costringendolo ad una lunga convalescenza. Nel 1998 continu\u00f2 la carriera in Formula 3, terminando secondo in campionato. L'anno seguente Bernoldi and\u00f2 disputare gare nella Formula 3000 e l'anno successivo sostenne anche un test con la Sauber per la stagione 2001; la scuderia elvetica gli prefer\u00ec per\u00f2 Kimi R\u00e4ikk\u00f6nen.\nFormula 1.\nNonostante il rifiuto della Sauber Bernoldi riusc\u00ec a esordire in Formula Uno al Gran Premio d'Australia 2001, al volante della Arrows-Asiatech, grazie anche all'appoggio finanziario della Red Bull. Nel suo primo anno di attivit\u00e0 il brasiliano non giunse mai in zona punti e la stagione fu costellata di ritiri; tuttavia nel Gran Premio di Monaco si mise in luce per essersi tenuto dietro David Coulthard, allora pilota della McLaren ed in lotta per il Campionato, per oltre met\u00e0 gara, fino alla sosta ai box. A fine gara lo scozzese lo defin\u00ec un idiota per non averlo fatto passare. L'annata successiva non fu migliore della precedente e i problemi economici del team inglese, che a 5 gare dalla fine della stagione si ritir\u00f2, lasciarono sia Bernoldi che il compagno di squadra Frentzen senza un volante. A questo punto il pilota pass\u00f2 in World Series by Nissan, dove rimase anche per il 2003 e per il 2004, ottenendo quattro vittorie, tornando in Formula 1 a fine stagione come tester per la BAR e per la Honda.\nDopo la Formula 1.\nConclusa la carriera in Formula 1, il pilota brasiliano nel 2007 ha preso parte al campionato Stock Cars brasiliano e nel 2008 ha iniziato a disputare gare in Indy Racing League e nelle tre corse a cui ha partecipato \u00e8 giunto per due volte tra i primi cinque."}
{"id": "63544", "revid": "125988976", "url": "https://it.wikipedia.org/wiki?curid=63544", "title": "\u00c9ric Bernard (pilota automobilistico)", "text": "Carriera.\nGli inizi.\nLa passione di Bernard per le corse inizi\u00f2 nel 1975, ispirato da Alain Prost che in quel momento si stava affermando nel campionato nazionale di kart. L'anno seguente, decise quindi di seguire le orme del connazionale e in sette anni riusc\u00ec a vincere quattro titoli di categoria. Nel 1983 si afferm\u00f2 in una competizione organizzata dalla Elf, battendo Jean Alesi e Bertrand Gachot, e ottenne una sponsorizzazione per l'anno seguente, in cui prese parte al campionato di Formula Renault. Conquist\u00f2 tale campionato nel 1985.\nPassato in F3 francese, ne divenne vicecampione nel 1987, preceduto dal rivale Alesi, con cui, nel 1988, comp\u00ec il salto di categoria in Formula 3000. Sempre nel 1987 prese parte al Gran Premio di Macao, terminando la corsa all'ottavo posto con una vettura del team KTR.\nNel primo anno in Formula 3000 risult\u00f2 il migliore tra gli esordienti, attirando l'attenzione di vari team di Formula 1. Bernard ottenne il primo successo l'anno seguente, guidando per il team DAMS e chiuse la sua seconda stagione al terzo posto.\nFormula 1.\nSempre nel 1989, Bernard fece il proprio esordio in Formula 1 al Gran Premio di Francia alla guida della modesta Lola del team Larrousse, terminando undicesimo. Con la squadra transalpina partecip\u00f2 anche alla successiva gara di Silverstone, conclusa con un ritiro. In campionato non ottenne quindi alcun punto, ma nel mese di ottobre venne reso noto il suo ingaggio come pilota titolare per la stagione successiva.\nL'anno successivo Bernard pot\u00e9 quindi disputare l'intera stagione, in cui ottenne cinque punti. Il pilota francese fu autore di un'ottima prestazione al Gran Premio di Gran Bretagna che concluse con un quarto posto, precedendo Nelson Piquet e, nel complesso, risult\u00f2 spesso pi\u00f9 veloce del compagno di squadra Aguri Suzuki in qualifica.\nPrima di rinnovare con Larrousse, Bernard era accostato alla Williams a causa sia della sponsorizzazione Elf sia alla nazionalit\u00e0 francese, la stessa della Elf (sponsor principale della Williams ai tempi). \nA rafforzare l'idea fu il fatto che la Elf voleva un pilota francese dopo la partenza di Thierry Boutsen, per questo anche Alesi fu accostato alla Williams.\nRimasto in Larrousse anche nel 1991, and\u00f2 incontro a un'annata deludente, ottenendo un solo punto. A fine stagione fu inoltre protagonista di un grave incidente durante le prove del Gran Premio del Giappone, che gli procur\u00f2 varie fratture alla gamba sinistra. Successivamente si scopr\u00ec che si frattur\u00f2 pure la rotula.\nInizialmente aveva contatti con Ligier per il 1992 per via dei suoi legami con Renault ed ELF.\nPer Bernard era inizialmente previsto un rinnovo, con Katayama come compagno per il 1992 in Larrousse ma a causa dell'infortunio, le trattative saltarono.\nSenza un volante in Formula 1 per il 1992, Peugeot lo ingaggi\u00f2 per gareggiare negli sport prototipo, ma i vincoli fisici della sua Peugeot 905 hanno provocato nuovamente la rottura dell'osso mal solidificato della sua gamba durante un test privato al Paul Ricard, costringendolo a saltare il resto della stagione. Nello stesso anno venne contattato sia dalla Williams F1 per svolgere il ruolo di tester, sia dal Team Menard per partecipare alla Indy 500 ma non pot\u00e9 accettare nessuna delle due offerte in quanto ancora non ripresosi dall'infortunio.\nBernard era comunque registrato come pilota della Peugeot Talbot Sport insieme a Derek Warwick, Philippe Alliot, Mauro Baldi, Jean-Pierre Jabouille, Mark Blundell, Eric van de Poele, Alain Ferte e Karl Wendlinger (\u00c9ric Bernard \u00e8 stato successivamente escluso a causa di un infortunio al piede).\nTorn\u00f2 in Formula 1 nel 1993, come collaudatore per la Ligier, grazie alla Elf. Il 14 aprile del 1993 fece il suo primo test con la Ligier JS39, testando le sospensioni attive a Magny Cours. Sempre nello stesso anno e in quello successivo partecipa alla Elf Masters Karting svoltasi a Parigi.\nUn anno dopo, la squadra francese lo promosse a pilota titolare, al fianco dell'esordiente Olivier Panis (nonostante l'interesse della Benetton come seconda guida). La stagione cominci\u00f2 con varie difficolt\u00e0, anche a seguito dell'arresto del titolare del team Cyril de Rouvre e di una disponibilit\u00e0 di fondi ridotta da parte della casa francese. Inoltre, Bernard fatic\u00f2 a riprendere il ritmo gara e Panis riusc\u00ec a batterlo costantemente, . Bernard ottenne comunque il terzo posto al Gran Premio di Germania, il suo miglior risultato della sua carriera in Formula 1 che gli permise di conservare il suo posto in Ligier, dato che si riteneva che JJ Lehto potesse sostituirlo. Alla vigilia del Gran Premio d'Europa, la Ligier decise di sostituirlo con il pilota britannico Johnny Herbert, mentre Bernard si trasfer\u00ec alla Lotus, compiendo il percorso inverso. Dopo una gara, venne sostituito dal finlandese Mika Salo e questo segn\u00f2 di fatto la fine della sua carriera in Formula 1. \n A \u00c9ric viene proposto il suo ritorno in Ligier per gli ultimi due Gran Premi ma si rifiut\u00f2 di tornare a guidare per il team francese.\nSempre nel 1994 il pilota si dedic\u00f2 anche allo sviluppo di un prototipo della Renault Espace, la \"F1\", presentata in seguito ai saloni ma mai entrata in vendita. L'auto verr\u00e0 testata al Paul Ricard e a Magny Cours. Test\u00f2 la vettura stradale McLaren F1 insieme ad Alain Prost, Olivier Beretta ed Erik Comas.\nNel 1995 Bernard si era accordato per gareggiare con la Larrousse e il suo compagno avrebbe dovuto essere Christophe Bouchut, ma il team versava in una grave crisi finanziaria e presto chiuse i battenti; nel Gran Premio di San Marino risultava iscritta, ma alla fine non partecip\u00f2 alla gara.\nAltre competizioni.\nNel 1994, Bernard partecip\u00f2 alla 4 ore di Paul Ricard con la 911 Carrera RS del team Crisal Comp\u00e9tition, finendo dodicesimo con compagni J\u00e9r\u00f4me Brarda e Thi\u00e9rry Guiod.\nNel 1995, non avendo alcun accordo per la Formula 1, Bernard si dedic\u00f2 a tempo pieno alle corse di auto sportive nel 1995. A giugno debutt\u00f2 alla 24 Ore di Le Mans, guidando la Courage C41-Chevrolet n. 11 per Courage Comp\u00e9tition. I suoi copiloti erano Henri Pescarolo e Franck Lagorce. Si sono ritirati dopo appena 26 giri.\nL'anno successivo \u00e8 tornato a Le Mans con il team italiano Ennea/Igol, condividendo la Ferrari F40 GTE # 45 con Paul Belmondo e Jean-Marc Gounon, ritirandosi nuovamente dopo 40 giri. Nel 1996 ha partecipato con la stessa vettura al Campionato Mondiale GT, conquistando tre podi (Monza, Jarama, Zhuhai) e concludendo la stagione in ottava posizione.\nPer la stagione 1997 si \u00e8 unito a Panoz Motorsports e al team partner DAMS per guidare la Panoz GTR-1 in diverse competizioni (campionato IMSA, campionato FIA GT). Nella maggior parte delle gare il suo copilota era Franck Lagorce e in coppia con David Brabham ha vinto la gara IMSA a Laguna Seca.\nAlla 24 Ore di Le Mans del 1997, Bernard, Lagorce e Jean-Christophe Boullion hanno gareggiato con la Panoz GTR-1 # 52. Una perdita d'olio ha fermato la vettura dopo 149 giri.\nNel 1998 rimase con Panoz Motorsport e DAMS, continuando a guidare una Panoz GTR-1 e ottenendo poche vittorie di classe e podi nel FIA GT Championship e nel US Road Racing Championship. Nel febbraio 1998 ha debuttato alla 24 Ore di Daytona non terminando la gara. Alla 12 Ore di Sebring \u00e8 giunto quarto insieme a Jamie Davies e Doc Bundy.\nAlla 24 Ore di Le Mans del 1998 ha registrato il suo quarto ritiro consecutivo; questa volta condivideva la # 44 Panoz GTR-1 con Christophe Tinseau e Johnny O'Connell. Si sono ritirati con il cambio rotto dopo 236 giri.\nPer il 1999, Bernard ha scelto di rimanere con Panoz e si \u00e8 rivelata la sua migliore stagione in carriera nelle corse di auto sportive. Ha anche raggiunto il traguardo alla 24 Ore di Le Mans, al settimo posto insieme a David Brabham e Butch Leitzinger, alla guida di una Panoz LMP-1 Roadster-S numero 12.\nBernard ha guidato quella stessa auto anche nella stagione inaugurale della American Le Mans Series e ha vinto due gare, il Rose City Grand Prix a Portland e Petit Le Mans a Road Atlanta, arrivando secondo nella classifica finale della classe LMP. Panoz Motorsports ha vinto il titolo di campionato a squadre. Nel 1999 ha anche partecipato part-time alla SportsRacing World Cup, guidando una Lola-Judd per DAMS. Ha vinto tre volte finendo nono nella classifica finale.\nNel 2000 \u00e8 rimasto con DAMS, ma il team \u00e8 passato da Panoz al progetto Cadillac Northstar. Bernard guidava un prototipo sia nell'American Le Mans Series che nella SportsRacing World Cup, ma senza risultati notevoli. A Le Mans, la Cadillac Northstar n. 3 \u00e8 arrivata 19\u00aa assoluta, guidata da \u00c9ric Bernard, Emmanuel Collard e Franck Montagny.\nNel 2001 ha partecipato a una sola gara, la 24 Ore di Le Mans, senza raggiungere il traguardo. Nonostante avesse fatto una sola gara in quell'anno, comunque parteciper\u00e0 allo sviluppo della Cadillac Northstar LMP900 come collaudatore. Successivamente la tester\u00e0 nel circuito di Mid-Ohio. \u00c8 tornato in ALMS nel 2002, trascorrendo la sua ultima stagione con il Team Cadillac. Alla 24 Ore di Le Mans, al suo ottavo tentativo, ha concluso al 12\u00ba posto, condividendo la Cadillac Northstar LMP02 # 7 con Emmanuel Collard e JJ Lehto. L'ultima gara di Bernard \u00e8 stata la Petit Le Mans nell'ottobre 2002, dove \u00e8 arrivato quarto.\nPer il 2003 si valutava un possibile passaggio in Indycar ma Bernard opt\u00f2 per il ritiro dal mondo automobilistico (gi\u00e0 nel 1995 prov\u00f2 ad entrare in Indycar).\nVita privata.\nBernard \u00e8 il padrino di Charles Pic e Arthur Pic. Quando Charles ha compiuto 12 anni, Bernard gli compr\u00f2 il primo kart e da l\u00ec ha iniziato la sua carriera automobilistica mentre con Arthur divent\u00f2 il suo coach. Aveva rapporti con la famiglia Pic fin da quando era nella F3000. Da giovane studi\u00f2 agricoltura e questa passione la svilupp\u00f2 soprattutto nel biennio 1989-1990. Oggi Bernard fa il coltivatore di tartufi. Bernard \u00e8 un amico di Jean Alesi ed Erik Comas fin dai tempi della Formula Renault.\nRisultati.\nRisultati Formula 3 Macao.\nRisultati in Formula \n3000\nCuriosit\u00e0.\nBernard \u00e8 presente nei videogiochi Grand Prix 1,Grand Prix 2 e rFactor 1 (sotto licenza Panoz)."}
{"id": "63545", "revid": "599013", "url": "https://it.wikipedia.org/wiki?curid=63545", "title": "Eric Brandon", "text": ""}
{"id": "63547", "revid": "999533", "url": "https://it.wikipedia.org/wiki?curid=63547", "title": "Eric van de Poele", "text": "Carriera.\nGli esordi.\nDopo una difficile stagione nel 1984 nella Formula 3 francese, van de Poele si aggiudic\u00f2 i titoli del Belgio e del Benelux in Formula Ford, prendendo anche parte al campionato belga turismo. Nei successivi tre anni gareggi\u00f2 sia nel campionato turismo tedesco (vinse il DTM nel 1987) che in quello inglese, vincendo la 24 Ore di Spa assieme a Didier Theys e Jean-Michel Martin.\nNel 1989 pass\u00f2 alla Formula 3000, classificandosi quinto. Nel 1990 si classific\u00f2 secondo.\nLa Formula Uno.\nNel 1991, grazie anche allo sponsor Lease Plan, firm\u00f2 per il team di Formula 1 \"Modena Team\" che poteva contare sui motori Lamborghini 12 cilindri oltre che su un progettista come Mauro Forghieri. I primi due gran premi, nei quali non super\u00f2 le prequalifiche, furono un fiasco. Si riscatt\u00f2 nel Gran Premio di San Marino dove, sotto la pioggia, raggiunse il quinto posto prima di un guasto alla pompa della benzina che lo costrinse a chiudere al nono posto. Il team, in difficolt\u00e0 economiche, non si iscrisse al campionato successivo.\nNel 1992 firm\u00f2 per la Brabham ma anche questo team denunciava seri problemi economici. Eric van de Poele si qualific\u00f2 nel gran premio di apertura in Sudafrica e chiuse al tredicesimo posto. Successivamente, per il Gran Premio di Ungheria, pass\u00f2 al promettente team Fondmetal, sostituendo Andrea Chiesa. Dopo alcuni gran premi senza eclatanti risultati, anche la Fondmetal and\u00f2 incontro a problemi economici e dopo il Gran Premio d'Italia si ritir\u00f2.\nVan de Poele rimase senza un team e si ritir\u00f2 dalla Formula 1.\nDopo la F1.\nConclusa la sua avventura nel Circus ha continuato a militare in altre competizioni, ottenendo svariati successi, tra cui sia il 1\u00ba che il 3\u00ba posto nell'edizione 1995 della 12 Ore di Sebring, a bordo delle Ferrari 333 SP del \"Team Scandia\". Ha anche partecipato alla 24 Ore di Le Mans dal 1992 (a bordo della Peugeot 905 ufficiale) al 2002, tranne le edizioni 1993 (non iscritto), 1995 (non qualificato) e 1999 (feritosi in qualifica), ottenendo come miglior piazzamento il 3\u00ba posto nel 2001, 1\u00ba di classe GTP con la Bentley EXP Speed 8 insieme a Wallace and Leitzinger. Eric van de Poele \u00e8 inoltre l'unico pilota ad aver vinto cinque volte la 24 Ore di Spa (1987, 1998, 2005, 2006, 2008), classica gara per vetture GT, a cui ha partecipato innumerevoli volte a partire dal 1985.\nAttualmente van de Poele, assieme ad altri piloti di Formula 1 del passato, ha partecipato nel 2006 alle gare dell'effimero campionato GP Masters Series."}
{"id": "63548", "revid": "125892268", "url": "https://it.wikipedia.org/wiki?curid=63548", "title": "\u00c9rik Comas", "text": "Carriera.\nComas inizialmente ebbe come istruttore di guida l'ex pilota francese Gerard Bacle.\nDopo aver vinto un campionato di Formula 3000 nel 1990, fu ingaggiato dalla Ligier con cui rimase per un paio d'anni, ottenendo come miglior risultato il quinto posto nel Gran Premio di Francia 1992. Poi pass\u00f2 alla Larrousse con cui corse dal 1993 al 1994, andando a punti in altri tre Gran Premi.\nAl Gran Premio di San Marino del 1994, fermo ai box da tre giri per riparare alcune noie tecniche dovute ad un tamponamento subito, ripart\u00ec senza sapere che la corsa era stata bloccata per l'incidente di Ayrton Senna. Nessuno, n\u00e9 il suo team, n\u00e9 soprattutto i commissari lo fermarono. Giunto al Tamburello trov\u00f2 la pista completamente occupata e si ferm\u00f2 prima dell'ambulanza che soccorreva Senna. Comas fu l'ultimo a vedere il pilota brasiliano in vita e, dopo questo episodio, rimase profondamente sconvolto. \nFu una decisione dello stesso Comas quella di ritornare a piedi ai box e di non prendere parte alla ripartenza della gara. Viste le terribili conseguenze dell'incidente di Senna (che due anni prima tra l'altro lo aveva soccorso dopo un incidente in Belgio) Comas decise di lasciare la Formula 1 subito dopo il week-end imolese, per poi essere convinto da G\u00e9rard Larrousse a continuare fino alla fine della stagione. Dopo aver conquistato il suo ultimo punto mondiale nel Gran Premio di Germania, chiuse l'annata con il Gran Premio del Giappone, poich\u00e9 nel successivo Gran Premio di Australia lasci\u00f2 la sua vettura al pilota svizzero Jean-Denis D\u00e9l\u00e9traz. Nel 1995 Comas viene ingaggiato da DAMS per partecipare al Campionato mondiale di Formula 1 1995 insieme a Jan Lammers per guidare la DAMS GD-01 ma il team si ritir\u00f2 a causa dei problemi dei fondi, nonostante i test fatti a Circuit de la Sarthe e al Paul Ricard.\nDa allora Comas disput\u00f2 solo competizioni con vetture a ruote coperte, specializzandosi in particolare nelle gare Gran Turismo nipponiche dove divenne pilota ufficiale Nissan e due volte Campione del Giappone.\nNel 2010 fu il primo a vincere una gara FIA con una macchina 100% elettrica e nel 2011, sempre su Tesla Roadster, vinse nuovamente il Rallye Monte Carlo des V\u00e9hicules \u00e0 \u00c9nergie Alternative relativamente alla categoria riservata ai veicoli elettrici.\nDa sempre appassionato di rallies, Erik Comas scopre una seconda giovinezza al comando di una Lancia Stratos realizzando i suoi sogni di ragazzino: crea il sito Lanciastratos.com, scrive il libro \"Lancia Stratos, Mythe et r\u00e9alit\u00e9\", vince il campionato italiano rally auto storiche nel 2015, la centesima edizione della Targa Florio nel 2016 e si aggiudica il titolo Europeo Rally auto storiche nel 2017."}
{"id": "63549", "revid": "599013", "url": "https://it.wikipedia.org/wiki?curid=63549", "title": "Esteban Tuero", "text": "Carriera.\nFormule minori.\nFiglio di un pilota amatoriale, Tuero si appassion\u00f2 presto ai kart, salendovi per la prima volta a sette anni. Dopo diversi successi, si trasfer\u00ec in Formula Renault nel 1993, mentre l'anno seguente conquist\u00f2 il titolo di campione nella Formula Honda Argentina correndo per il Team Crispi. \nL'anno successivo, nel 1995, abbandon\u00f2 gli studi e l'Argentina per trasferirsi in Italia e disputare il campionato di Formula 2000. All'esordio assoluto, Tuero riusc\u00ec a imporsi, laureandosi campione al volante di una Dallara. I buoni risultati gli procurarono un volante in F3 italiana, in cui attir\u00f2 l'attenzione di Giancarlo Minardi che decise di metterlo sotto contratto. \nNegli anni successivi continu\u00f2 il suo impegno in Formula 3 italiana, alternandosi nel 1996 in Formula 3000 e infine in Formula Nippon nel 1997, anno nel quale ricopr\u00ec anche il ruolo di tester per la Minardi.\nFormula 1.\nTuero approd\u00f2 in Formula 1 nel , quando venne scelto dalla Minardi come seconda guida da affiancare al giapponese Shinji Nakano. All'epoca era il terzo debuttante pi\u00f9 giovane in assoluto a debuttare nel mondiale ed era considerato un pilota dal sicuro avvenire. Dopo aver percorso circa 2000 km di test, necessari per il rilascio della Superlicenza da parte della FIA, Tuero inizi\u00f2 la stagione al Gran Premio d'Australia, in cui impression\u00f2 con una buona qualifica anche se in gara fu costretto al ritiro. Nelle gare seguenti, la stagione si rivel\u00f2 per\u00f2 piuttosto deludente: spesso battuto dal compagno di squadra, riusc\u00ec a vedere la bandiera a scacchi solo quattro volte senza mai cogliere punti, con un ottavo posto al Gran Premio di San Marino come miglior piazzamento.\nIl campionato di Tuero termin\u00f2 con un incidente nella gara conclusiva in Giappone, quando alla chicane del triangolo tampon\u00f2 la Tyrrell guidata dal padrone di casa Toranosuke Takagi, mettendo fine alla gara di entrambi. Il ritiro dell'unica Tyrrell ancora in gara, comunque, permise alla Minardi di conservare il decimo posto del campionato costruttori, l'ultimo piazzamento utile per accedere alla spartizione dei proventi derivanti dai diritti televisivi, obiettivo di vitale importanza per la scuderia italiana.\nNell'incidente riport\u00f2 una frattura a una vertebra cervicale. Anche se la Minardi gli offr\u00ec il rinnovo anche per l'anno successivo, Tuero decise di rifiutare l'offerta. Il pilota argentino non chiar\u00ec mai il perch\u00e9 del suo ritiro dalla Formula 1.\nIl ritorno in Argentina.\nDopo la sua breve permanenza nella massima formula, torn\u00f2 in Argentina per partecipare al campionato TC2000. A partire da questo momento, con l'eccezione della partecipazione ad alcune gare del Campionato FIA GT, la carriera di Tuero si svolse in Sudamerica. Corse anche nel Campeonato Argentino de Turismo Nacional, del quale vinse la Classe 3 nel 2008 a bordo di una Ford Focus."}
{"id": "63550", "revid": "117239641", "url": "https://it.wikipedia.org/wiki?curid=63550", "title": "Eugene Chaboud", "text": "Ha disputato 3 Gran Premi di Formula 1 con una Talbot-Lago.\nCarriera.\nFiglio di un imprenditore di successo, Chaboud si interess\u00f2 inizialmente all'atletica. Fu solo l'incontro con Jean Tr\u00e9moulet che fece nascere in lui la passione per l'automobilismo e, nel 1936, prese parte alla sua prima gara. L'anno seguente prese quindi parte a diverse corse in salita ed eventi locali, ma debutt\u00f2 anche alla 24 Ore di Le Mans. Proprio alla fine del 1937 vinse la sua prima gara e nel 1938 si impose, in coppia con Tremoulet, alla 24 Ore di Le Mans. Lo stesso anno ottenne il suo primo successo nei rally. Fond\u00f2 quindi l'\u00c9curie France nel 1939, con cui conquist\u00f2 il primo posto alla Parigi-Nizza, ma lo scoppio della seconda guerra mondiale lo costrinse ad interrompere la propria carriera.\nTerminato il conflitto riprese immediatamente a correre e, nel 1946, vinse il Gran Premio del Belgio per vetture sport ed ottenne vari piazzamenti nelle gare disputate nel suo Paese. Nel 1947 conquist\u00f2 poi il titolo di campione francese e conobbe Charles Pozzi, con cui intraprese una collaborazione lavorativa, fondando con lui l'\u00c9curie Lutetia. In questo periodo non and\u00f2 mai oltre un quarto posto al Gran Premio delle Nazioni a Ginevra. Le vetture della Delahaye da lui utilizzate non erano infatti competitive e decise di dedicarsi soprattutto al commercio di auto. Continu\u00f2 comunque a prendere parte a vari eventi sportivi, tra cui la 24 Ore di Le Mans e il Rally di Montecarlo. Nel 1950 fece il suo debutto in Formula 1 e al Gran Premio di Francia ottenne il suo unico piazzamento a punti con un quinto posto. Il punteggio gli venne per\u00f2 dimezzato per essersi scambiato la macchina con Philippe \u00c9tancelin, cosa comunque consentita dai regolamenti dell'epoca. L'anno seguente rimase, per\u00f2, vittima di un brutto incidente e decise di dedicarsi solamente ai rally, da cui si ritir\u00f2 comunque nel 1953.\nAbbandonato il mondo delle corse gest\u00ec la sua impresa di rivendita di automobili. Mor\u00ec nel 1983."}
{"id": "63551", "revid": "123749357", "url": "https://it.wikipedia.org/wiki?curid=63551", "title": "Eugenio Castellotti", "text": "Nella sua carriera si distinse particolarmente nelle gare di durata, ottenendo la vittoria nel 1956 sia alla Mille Miglia che alla 12 Ore di Sebring (nel secondo caso in coppia con Juan Manuel Fangio). Prese parte anche ad alcuni campionati di Formula 1, correndo per Lancia e Ferrari, in cui giunse per due volte al secondo posto in gara e conquist\u00f2 una pole position.\nPilota aggressivo e veloce, era considerato l'erede di Alberto Ascari. Molto ben voluto dalla stampa italiana e da Enzo Ferrari, mor\u00ec il 14 marzo 1957 durante una sessione di prove private sull'Aerautodromo di Modena.\nCarriera.\nGli inizi.\nCastellotti proveniva da una famiglia di ricchi proprietari terrieri. Il padre era appassionato di auto da corsa, ma non vedeva di buon occhio l'interesse del figlio per le gare automobilistiche. La morte del genitore, nel 1950, consent\u00ec dunque a Castellotti di iniziare la propria carriera, comprando una Ferrari 166 MM. Con questa vettura prese parte a vari eventi nei due anni successivi, giungendo anche sesto alla Mille Miglia del 1951. L'anno seguente cominci\u00f2 a diversificare i suoi impegni prendendo parte anche a gare a ruote scoperte di Formula 2 ed ottenne le sue prime vittorie, tra cui la Coppa d'Oro di Sicilia e il Gran Premio del Portogallo nell'edizione per vetture sport. Lo stesso anno conobbe a Monza, durante il Gran Premio d'Italia, Alberto Ascari che ebbe poi un ruolo fondamentale nel prosieguo della sua carriera e di cui divenne grande amico. Un secondo posto ottenuto alla Mille Miglia, poi, gli permise di ottenere un contratto con la Lancia per disputare la Carrera Panamericana del 1953. Nell'appuntamento sudamericano il pilota italiano si mise in evidenza concludendo al terzo posto, preceduto da Juan Manuel Fangio e Piero Taruffi, suoi compagni di squadra.\nFormula 1 e successi con vetture sport.\nIl passaggio alla Lancia e la morte di Ascari.\nVisti i buoni risultati Ascari riusc\u00ec a procurargli un contratto con la Lancia, che lo inser\u00ec nel programma per debuttare in Formula 1 nella stagione 1954. La progettazione e la messa a punto della Lancia D50 si rivel\u00f2, per\u00f2, pi\u00f9 lunga del previsto e il debutto avvenne solo nel 1955. Ottenne quindi un secondo posto a Monaco, ma la morte di Ascari, avvenuta meno di una settimana dopo, port\u00f2 la casa torinese alla decisione di ritirarsi dal mondiale. A Castellotti venne concesso da Gianni Lancia di correre il Gran Premio del Belgio con una delle D50 e l'italiano ottenne la sua unica pole position in carriera su un circuito a lui sconosciuto. In gara fu per\u00f2 costretto al ritiro mentre occupava la terza posizione dietro le due Mercedes di Fangio e Moss. Dopo la gara di Spa pass\u00f2 dunque alla Ferrari, con cui disput\u00f2 gli ultimi appuntamenti della stagione. Dopo un quinto posto in Olanda e un sesto in Gran Bretagna, per la gara di Monza il team di Maranello port\u00f2 al debutto per la prima volta le D50 donate da Gianni Lancia, ma le monoposto evidenziarono diversi problemi durante le prove. Castellotti, pur di correre con le pi\u00f9 potenti vetture torinesi si dichiar\u00f2 disposto a firmare una dichiarazione di responsabilit\u00e0, ma Enzo Ferrari glielo neg\u00f2. Nonostante ci\u00f2 riusc\u00ec a raggiungere al terzo posto, dietro Fangio e Taruffi e chiuse quindi il campionato piloti in terza posizione con dodici punti ottenuti.\nGli anni in Ferrari.\nPer il 1956 Castellotti ebbe l'occasione di dedicarsi sia a gare con vetture sport, vincendo la Mille Miglia e la 12 Ore di Sebring, che alla Formula 1. La stagione nella massima serie automobilistica, nonostante le buone prestazioni fornite in prova, in gara fu spesso costretto al ritiro. Al Gran Premio di Francia ebbe l'occasione di vincere la gara, ma Eraldo Sculati, direttore tecnico della squadra, gli impose di far passare Peter Collins, meglio piazzato in classifica, costringendolo quindi a concludere al secondo posto.\nNel marzo 1957, mentre si trovava a Firenze, venne richiamato da Enzo Ferrari per effettuare delle prove sull'Aerautodromo di Modena e strappare a Jean Behra il record del circuito. Mentre Castellotti si apprestava ad affrontare una curva presso il rettilineo delle Tribunette, perse il controllo della vettura e si schiant\u00f2 a circa 200\u00a0km all'ora. Il pilota mor\u00ec sul colpo, ma le cause dell'incidente non furono mai completamente chiarite. Varie furono le ipotesi formulate, tra cui la presunta stanchezza di Castellotti, che viaggiava spesso tra Modena e Firenze, dove la fidanzata Delia Scala teneva uno spettacolo teatrale, o un cedimento improvviso dell'albero della trasmissione della sua monoposto. La notizia venne accolta con grande sconforto nel mondo dell'automobilismo e ai suoi funerali, svoltisi il 16 marzo, parteciparono pressoch\u00e9 tutti i suoi colleghi.\nCastellotti \u00e8 stato inumato nella tomba di famiglia nel Cimitero maggiore di Lodi."}
{"id": "63552", "revid": "599013", "url": "https://it.wikipedia.org/wiki?curid=63552", "title": "Otp", "text": " "}
{"id": "63553", "revid": "180559", "url": "https://it.wikipedia.org/wiki?curid=63553", "title": "Fabrizio Barbazza", "text": "Carriera.\nGli inizi.\nDopo essersi interessato di motocross e aver vinto il titolo juniores italiano nel 1981, Barbazza, a 18 anni, pass\u00f2 all'automobilismo dedicandosi alla Formula Monza. L'anno successivo il monzese and\u00f2 a correre nel campionato italiano di Formula 3. Dopo un primo anno di apprendistato, nel 1984 concluse al sesto posto e si miglior\u00f2 ulteriormente l'anno seguente, confermando i suoi progressi velocistici e ottenendo quattro vittorie e il terzo posto finale in classifica.\nLe corse americane.\nImpossibilitato a trovare un sedile in Formula 3000, Barbazza decise di andare a correre in America nella neonata serie Indy Lights. La categoria, propedeutica alla CART e basata su vetture tutte uguali, lo vide vincitore al primo tentativo, con cinque vittorie e tre pole position. L'anno seguente l'italiano pass\u00f2 alla Formula CART, guidando sempre per il team di Frank Arciero. In occasione della 500 miglia di Indianapolis fece la sua miglior gara, cogliendo un terzo posto che rimarr\u00e0 il suo unico podio della categoria. A fine stagione chiuse dodicesimo in classifica, primo tra i debuttanti e gli venne assegnato il titolo di \"Rookie of the year\". Lo stesso anno fece anche un tentativo di qualificarsi nella gara di Formula 3000 a Imola, ma senza successo. A fine anno abbandon\u00f2 gli Stati Uniti per tornare a correre in Europa.\nTra Europa, Asia e America.\nNel 1988 Barbazza voleva tentare l'approdo in Formula 1, ma nonostante un test svolto con la AGS, non trov\u00f2 alcun volante libero. Sottoscrisse quindi un contratto con il team Pavesi per correre in Formula 3000, ma l'annata fu molto al di sotto delle aspettative e dopo aver fallito per tre volte su cinque gare la qualificazione venne appiedato. Per il 1989 si altern\u00f2 quindi tra Formula Nippon, in cui non brill\u00f2, conquistando appena un punto e CART, dove non and\u00f2 oltre un ottavo posto a Toronto.\nTorn\u00f2 poi nuovamente in Europa, nuovamente in Formula 3000. Conquist\u00f2 i suoi primi posti con un quarto posto a Monza, ma fu protagonista di ben cinque incidenti e otto ritiri complessivi in undici gare stagionali, segnando un record. Anche per il 1991 sembrava destinato a rimanere nella categoria quando, grazie a Patrizio Cant\u00f9, capo della scuderia per cui correva che aveva rilevato la AGS, fece il salto in Formula 1.\nTra Formula 1 e CART.\nNonostante l'annata precedente fosse stata deludente nel 1991 venne quindi ingaggiato dalla AGS. La scuderia francese cercava infatti un sostituto allo svedese Stefan Johansson, che aveva abbandonato il team dopo appena due gare. La vettura non era per\u00f2 competitiva e Barbazza, come anche il suo compagno di squadra Tarquini, si trov\u00f2 in grandi difficolt\u00e0. Solamente in Canada sfior\u00f2 la qualificazione, risultando di appena 31 millesimi pi\u00f9 lento di \u00c9rik Comas, ultimo tra i qualificati. Nonostante l'introduzione di due nuovi telai i risultati non migliorarono e da met\u00e0 stagione la AGS si trov\u00f2 a dover affrontare le prequalifiche, da cui difficilmente riusciva a emergere. Dopo il Gran Premio di Spagna la squadra si ritir\u00f2 per mancanza di fondi e Barbazza rimase appiedato anch'egli.\nL'italiano, senza un volante, abbandon\u00f2 quindi la Formula 1 e ritorn\u00f2 alle Champ Car. Corse appena quattro gare, fallendo anche la qualificazione alla 500 miglia di Indianapolis e ottenendo come miglior risultato un dodicesimo posto, che gli frutt\u00f2 un punto.\nIl ritorno in F1.\nPer il 1993 la Minardi-Ford offr\u00ec a Barbazza la possibilit\u00e0 di tornare in F1. L'italiano, con una vettura non competitiva riusc\u00ec comunque a cogliere due punti, frutto di due sesti posti ottenuti sotto il diluvio di Donington e a Imola.\nNonostante ci\u00f2 a met\u00e0 stagione la scuderia faentina lo appied\u00f2 e il monzese abbandon\u00f2 definitivamente la F1.\nGli anni seguenti.\nBarbazza rimase senza un contratto per la stagione 1994 e nel frattempo lavor\u00f2 per l'azienda paterna, dedicandosi alla progettazione di barriere di sicurezza ad assorbimento di energia da usare negli autodromi. Ritorn\u00f2 alle corse in nordamerica nella stagione successiva, quando fu ingaggiato per pilotare la sport prototipo Ferrari 333 SP del team Euromotorsports nella gare IMSA: dopo un buon debutto alla 24 Ore di Daytona, dove ottenne col suo equipaggio il secondo posto nella propria classe, la successiva 12 Ore di Sebring fu meno fruttuosa, ma il dramma sarebbe arrivato alla terza gara di campionato.\nAlla \"3 ore di Road Atlanta\" (durante la notte tra il 30 aprile e il 1\u00ba maggio 1995) il lombardo venne coinvolto in una carambola innescata dalla Porsche dell'esordiente Ray Hendricks, che coinvolse la GT di Joe Cogbill: Barbazza perse il controllo della sua Ferrari 333 SP nel tentativo di evitare i rottami paratiglisi davanti e rimase fermo in mezzo alla pista, sbarrando la strada alla sport prototipo di Jeremy Dale, che non pot\u00e9 far nulla per evitare l'impatto con la vettura dell'italiano, colpendola alla fiancata destra (alla velocit\u00e0 di 250\u00a0km/h) e spezzandola in due. Barbazza, rimasto per un certo periodo in coma farmacologico si riprese nel giro di un anno, ma fu costretto ad abbandonare le corse, in quanto gli venne riscontrata una rilevante invalidit\u00e0 ad un controllo medico. Rest\u00f2 comunque nel business con la progettazione e la costruzione di barriere protettive e rail di nuova concezione. \nAttualmente vive a Cuba occupandosi di pesca d'altura."}
{"id": "63554", "revid": "122376422", "url": "https://it.wikipedia.org/wiki?curid=63554", "title": "Felice Bonetto", "text": "Per quanto riguarda la Formula 1, ha debuttato con la Maserati al Gran Premio di Svizzera del 1950 ed ha conquistato in carriera un totale di 17,5 punti.\nBen diverso il discorso delle competizioni automobilistiche destinate alle vetture a ruote coperte: nel suo palmar\u00e8s spiccano infatti la vittoria alla Targa Florio del 1952, due secondi posti alla Mille Miglia nel 1949 su Ferrari e nel 1953 con la Lancia.\nL'ultima vittoria l'ottenne durante la VI edizione della Bologna - Passo della Raticosa, il 27 settembre 1953 a bordo della Lancia D24.\nDue mesi dopo, durante la IV Carrera Panamericana, alla quale partecipava con i compagni di squadra Piero Taruffi, Eugenio Castellotti, Juan Manuel Fangio e Giovanni Bracco, dopo essere stato in testa alla classifica provvisoria con un primo posto e due seconde posizioni di tappa, Felice Bonetto rimase vittima di un grave incidente in Silao de la Victoria in Messico, dove mor\u00ec il 21 novembre 1953. Dopo l'autopsia, il suo cuore venne tumulato sotto un busto nella sezione italiana del cimitero di Dolores a Citt\u00e0 del Messico, e il corpo venne riportato a Milano, e tumulato in un colombaro del Cimitero Monumentale."}
{"id": "63555", "revid": "6923", "url": "https://it.wikipedia.org/wiki?curid=63555", "title": "Franck Lagorce", "text": "Carriera.\nCorre con i go-kart per anni ottenendo ottimi risultati a livello nazionale ed internazionale. Dal 1987 al 1989 disputa il Campionato Francese F.Ford con la Graff Racing, la sua miglior stagione \u00e8 proprio l'ultima dove si classifica 4\u00ba nella classifica finale del trofeo.\nL'anno successivo prende il via al Campionato Francese F.Renault dove ottiene una vittoria e chiude il campionato in seconda posizione.\nDal 1991 al 1992 \u00e8 al volante di una Dallara-Opel nel Campionato Francese F.3 e in totale ottiene 5 vittorie e l'ultimo anno vince il prestigioso titolo transalpino che gli permette di aprire le porte al mondo della Formula 3000.\nNella sub-categoria della Formula 1, al volante di una Reynard, vince 4 gare in due anni e nel 1994 arriva 2\u00ba nel campionato. Lo stesso anno partecipa a Le Mans ritirandosi con una Courage come compagno di Pescarolo e Alain Fert\u00e8.\nNel 1994 firma un contratto come collaudatore del team francese Ligier con la quale disputer\u00e0 due Gran Premi ottenendo un undicesimo posto nel G.P. d'Australia. L'anno dopo \u00e8 confermato collaudatore del team, nel 1996 ricopre lo stesso ruolo nel neonato team Forti.\nAbbandona la Formula 1 e le ruote scoperte per concentrarsi sulle vetture Gt. Corre pi\u00f9 volte la 24 ore di Le Mans senza mai riuscire a vincerla seppur come pilota ufficiale AMG Mercedes (otterr\u00e0 solo un quinto posto nel 1998 con la Nissan) e disputa varie gare con vetture quali Panoz, Renault, Courage, Cadillac, Porsche e Riley e Scott.\nDa vari anni si \u00e8 dedicato al \"Trophe Andros\", gare che si disputano su neve e ghiaccio dove \u00e8 considerato uno dei migliori specialisti."}
{"id": "63556", "revid": "73843", "url": "https://it.wikipedia.org/wiki?curid=63556", "title": "Fran\u00e7ois C\u00e9vert", "text": ""}
{"id": "63557", "revid": "599013", "url": "https://it.wikipedia.org/wiki?curid=63557", "title": "Fran\u00e7ois Hesnault", "text": "La carriera.\nLa Formula 3.\nNel campionato francese 1982 di Formula 3, al volante di una Martini-Alfa Romeo giunse terzo, alle spalle di Michel Fert\u00e9 e Pierre Petit.\nL'anno seguente, con il David Price Racing e una Ralt-Volkswagen, conquist\u00f2 quattro successi, che gli valsero il secondo posto nella classifica generale, dietro a Fert\u00e9, che lo precedette di due sole lunghezze. Nella stessa stagione partecip\u00f2 anche al Campionato europeo, dove conquist\u00f2 il secondo posto nella gara di Magny Cours.\nLa Formula 1.\n1984: Ligier.\nDopo due sole stagioni in Formula 3, Hesnault venne ingaggiato dalla Ligier a motore Renault turbo, per il campionato del mondo di Formula 1 del 1984, prima ancora di aver ottenuto la superlicenza, per correre al fianco di Andrea De Cesaris. L'esordio ci fu nel Gran Premio del Brasile, ove si ritir\u00f2 dopo essere partito diciannovesimo. Nel Gran Premio di Francia decise di non partire al fine di consentire al suo compagno di scuderia De Cesaris, unico non qualificato, a prendere parte alla gara. Il pilota italiano aveva visto cancellati i tempi della prima giornata di prova per un'irregolarit\u00e0 sulla sua vettura, e nelle prove del sabato, caratterizzate dalla pioggia, non era riuscito a far segnare un tempo valido per la qualifica. La scuderia per\u00f2, visto l'ottimo tempo di De Cesaris sul bagnato, aveva spinto Hesnault a rinunciare alla partenza.\nOttenne dei buoni risultati in qualifica ma non riusc\u00ec mai ad andare a punti. Massimo risultato sar\u00e0 il settimo posto in Olanda. Al termine della stagione partecip\u00f2 con una Ralt al Gran Premio d'Australia, corso con vetture di Formula Mondial, ma vi si ritir\u00f2.\n1985: Brabham e Renault.\nL'anno seguente venne ingaggiato dalla Brabham-BMW, per correre con Nelson Piquet. Il pilota non trov\u00f2 per\u00f2 un grande \"feeling\" con la monoposto. Nelle prime tre gare fu costretto ad altrettanti ritiri. Nel Gran Premio di San Marino vide montata sulla vettura una \"camera-car\".\nDopo non essere riuscito a qualificarsi a Montecarlo fu vittima di un pauroso incidente in prove private presso il circuito di Le Castellet, tanto che decise di interrompere la stagione, venendo sostituito da Marc Surer.\nRitorn\u00f2 invece al volante della Renault al Gran Premio di Germania. Una terza vettura era stata iscritta (pur non potendo marcare punti validi per la classifica) al fine di consentire delle riprese televisive con una camera fissata sulla vettura stessa. Sar\u00e0 l'ultima volta che un costruttore iscriver\u00e0 una terza vettura in una gara di Formula 1 e anche l'ultima apparizione di Hesnault nel mondo dei motori."}
{"id": "63558", "revid": "280641", "url": "https://it.wikipedia.org/wiki?curid=63558", "title": "Fran\u00e7ois Migault", "text": "Oltre che sulle monoposto ha gareggiato su vetture a ruote coperte, partecipando a molte edizioni della 24 Ore di Le Mans.\n\u00c8 morto il 29 gennaio 2012, affetto da cancro; riposa nel cimitero di Chemir\u00e9-le-Gaudin."}
{"id": "63559", "revid": "1318658", "url": "https://it.wikipedia.org/wiki?curid=63559", "title": "Franco Rol", "text": "Biografia.\nDopo il diploma prest\u00f2 servizio militare nel corpo degli alpini e, nel 1942, si arruol\u00f2 volontariamente nell'aeronautica. Nel dopoguerra, torn\u00f2 ad occuparsi delle sue aziende, portandole ad un alto livello di sviluppo. Fu presidente e amministratore delegato della societ\u00e0 Cesalpinia di Bergamo. Gi\u00e0 nel 1932 aveva realizzato, su scala industriale, un procedimento chimico che consentiva di ottenere dal seme di carruba, fino ad allora inutilizzato perch\u00e9 non commestibile, una gomma vegetale in polvere. Tale prodotto trov\u00f2 largo e fortunato impiego nell'industria tessile, cartaria, mineraria ed alimentare in tutto il mondo. L'80% della produzione di tale sostanza fu esportato in molti paesi europei, il resto impiegato sul mercato italiano. Costitu\u00ec anche una consorella spagnola della sua societ\u00e0, la s.a. Ceratonia di Tarragona, che incentr\u00f2 la sua produzione sulle materie chimiche per l'industria, quali additivi e colloidi naturali e sintetici.\nPer la sua attivit\u00e0 industriale fu nominato Cavaliere del Lavoro il 31 maggio 1968.\nFu anche uomo sportivo poliedrico, divenendo noto alla fine degli anni quaranta per le sue prestazioni nelle competizioni automobilische dell'epoca (Mille Miglia, Targa Florio), partecipando (autofinanziandosi) anche alle prime gare di Formula 1, nonostante l'et\u00e0 gi\u00e0 avanzata per questo sport (aveva 42 anni nel 1950). Nel 1948 vinse, nella classe oltre 2000, su Alfa Romeo, la II Coppa delle Dolomiti. Nel 1949 arriv\u00f2 terzo assoluto nella Mille Miglia (e primo nella categoria sport 2000), vinse alla XXXIII Targa Florio e l'edizione del 1949 della Coppa Acerbo a Pescara.\nEra cugino del sensitivo Gustavo Adolfo Rol."}
{"id": "63560", "revid": "599013", "url": "https://it.wikipedia.org/wiki?curid=63560", "title": "Frank Gardner", "text": ""}
{"id": "63561", "revid": "6923", "url": "https://it.wikipedia.org/wiki?curid=63561", "title": "Fred Wacker", "text": ""}
{"id": "63562", "revid": "599013", "url": "https://it.wikipedia.org/wiki?curid=63562", "title": "Fritz d'Orey", "text": "D'Orey cominci\u00f2 a correre nel natio Sudamerica con una Ferrari, per poi trasferirsi in Europa alla guida di una Maserati della scuderia Centro Sud con la quale ebbe un incidente al Gran Premio di Gran Bretagna del 1959. Alla chiusura della squadra ufficiale Maserati pass\u00f2 alla Studio Tecnica Meccanica di Valerio Colotti che faceva correre delle Maserati 250F modificate sotto il nome di \"Tec-Mec\".\nNel 1959 corse al Tour de France in coppia con il pilota italiano Piero Drogo a bordo di una Ferrari 250 GT.\nDopo aver vinto una gara di Formula Junior a Messina nel 1960 fu messo sotto contratto dalla Ferrari per la squadra di vetture sport, fino a un grave incidente durante la classifica di 24 Ore di Le Mans che lo lasci\u00f2 in ospedale per otto mesi e termin\u00f2 la sua carriera."}
{"id": "63563", "revid": "599013", "url": "https://it.wikipedia.org/wiki?curid=63563", "title": "Gabriele Tarquini", "text": "Carriera.\nInizi e Formula 1.\nNato in Abruzzo e soprannominato fin da giovane \"\"il\" \"Cinghiale\" o \"il Cinghio\"\" per il suo stile caparbio, la sua grinta e l'aggressivit\u00e0 in corsa, ha iniziato a correre con i kart negli anni settanta e ha vinto il campionato italiano nel 1983 e nel 1984, l'europeo nel 1983 e il mondiale nel 1984. Tra il 1985 ed il 1987 ha disputato il campionato internazionale di Formula 3000, nel quale ha ottenuto come migliori risultati alcuni piazzamenti a podio.\nNel Gran Premio di San Marino 1987 ha esordito in Formula 1, alla guida di una Osella, e ha partecipato alle cinque stagioni successive, fino al , con le scuderie Coloni, AGS e Fondmetal. Ha poi fatto un'ultima apparizione nel con la Tyrrell, scuderia della quale era collaudatore, come sostituto di Ukyo Katayama. In totale ha preso il via in 38 Gran Premi, ha mancato la qualificazione in 15 occasioni e la pre-qualificazione in altre 25; ha colto un unico punto iridato al Gran Premio del Messico 1989, nel quale ha concluso al sesto posto in gara.\nTurismo.\nInizi.\nNel 1987, contemporaneamente al suo impegno nella International Formula 3000, ha fatto il suo debutto nel campionato del mondo turismo a bordo di un'Alfa Romeo 75 privata della scuderia Brixia Corse. Disputa solo le tappe europee, ottenendo come miglior risultato un secondo posto a Spa-Francorchamps e classificandosi al 30\u00b0 posto assoluto. L'anno successivo, a causa dei suoi impegni in Formula 1, \u00e8 costretto ad abbandonare temporaneamente le competizioni a ruote coperte.\nNel 1989 viene ingaggiato dalla Scuderia Bigazzi a bordo di una BMW M3 privata e ha fatto il suo debutto nel campionato italiano superturismo. Disputa una buona stagione, ottenendo una vittoria e classificandosi al quinto posto assoluto. Confermato anche per la stagione successiva, ottiene due podi e si classifica all'ottavo posto assoluto.\nNel 1992, dopo un anno di assenza, viene ingaggiato dalla CiBiEmme Engineering, sempre a bordo di una BMW M3. Disputa ancora una volta un'ottima annata, ottenendo due podi e classificandosi al quinto posto assoluto. A fine stagione risulter\u00e0 il migliore tra i piloti non Alfa Romeo, in un campionato dominato dalle vetture italiane.\nAlfa Romeo.\nNel 1993, lasciata la Formula 1, decide di concentrarsi a tempo pieno sulle competizioni turismo. Con l'introduzione delle specifiche D2, viene ingaggiato dall'Alfa Romeo e fa ritorno al campionato italiano superturismo. A bordo di un'Alfa Romeo 155 ufficiale, ottiene cinque vittorie e dodici podi complessivi, classificandosi al terzo posto assoluto dietro a Roberto Ravaglia e Fabrizio Giovanardi e risultando il migliore tra i piloti Alfa Romeo.\nNel 1994, in seguito al disimpegno in forma ufficiale dell'Alfa Romeo dal campionato italiano superturismo, passa al campionato britannico turismo. \u00c8 subito protagonista di un'ottima partenza, ottenendo cinque vittorie nelle prime cinque gare. A fine annata otterr\u00e0 otto vittorie e quattordici podi complessivi su ventuno gare totali, che gli permetteranno di aggiudicarsi il titolo piloti alla sua stagione d'esordio. La stagione si rivela per\u00f2 ricca di polemiche, a causa dei numerosi reclami presentati dai costruttori rivali nei confronti dei miglioramenti aerodinamici introdotti dalla casa italiana.\nNel 1995 fa ritorno al campionato italiano superturismo. Nel corso delle prime gare ottiene due vittorie e sei podi complessivi, che gli permetteranno di classificarsi al settimo posto assoluto. A met\u00e0 stagione, tuttavia, visti gli scarsi risultati ottenuti nel campionato britannico turismo, l'Alfa Romeo sceglie di farlo tornare nel suddetto campionato, in sostituzione di Giampiero Simoni. Non riesce per\u00f2 a replicare le prestazioni dell'annata precedente, ottenendo come migliori risultati tre quarti posti e classificandosi sedicesimo assoluto.\nNel 1996 fa il suo debutto nel campionato internazionale turismo (ex Deutsche Tourenwagen Meisterschaft), a bordo di un'Alfa Romeo 155 con specifiche D1. Nel corso della stagione, vista anche la fitta concorrenza di piloti ufficiali Alfa Romeo, Mercedes-Benz e Opel, ottiene una vittoria e un secondo posto, che gli valgono il quattordicesimo posto assoluto.\nHonda.\nNel 1997, con la fine del ciclo delle specifiche D1, lascia l'Alfa Romeo e firma un contratto quinquennale con la Honda. Per la sua stagione di debutto con il costruttore giapponese ha fatto ritorno nel campionato britannico turismo alla guida di una Honda Accord ufficiale. Nel corso della stagione ottiene una vittoria e sei podi complessivi, che gli permettono di classificarsi al sesto posto finale.\nNel 1998 passa alla Super Tourenwagen Cup. Nel corso della sua stagione d'esordio ottiene una vittoria e un podio, che gli permettono di classificarsi al settimo posto assoluto e di risultare il migliore tra i piloti Honda. Confermato anche per il 1999, riesce a migliorarsi ulteriormente, ottenendo una vittoria e sette podi complessivi, che gli permettono di classificarsi al quarto posto assoluto.\nNel 2000, in seguito allo scioglimento della Super Tourenwagen Cup, ha fatto ritorno al campionato britannico turismo, sempre alla guida di una Honda Accord ufficiale. Nel corso della stagione ottiene tre vittorie e tre secondi posti, classificandosi al sesto posto finale e risultando il migliore tra i piloti Honda.\nNel 2001, sua ultima stagione con la Honda, fa il suo debutto nel campionato europeo turismo. Disputa una ragione ricca di successi, con nove vittorie e quattordici podi complessivi, che gli valgono il terzo posto assoluto dietro ai piloti ufficiali Alfa Romeo Fabrizio Giovanardi e Nicola Larini.\nRitorno all'Alfa Romeo.\nNel 2002, scaduto il suo contratto con la Honda, si ritrova senza un volante ed \u00e8 costretto a trascorrere un anno lontano dalle corse. Nel corso della stagione, tuttavia, viene ingaggiato dall'Alfa Romeo, facendo cos\u00ec ritorno tra le file del costruttore italiano. Disputa alcune gare di preparazione in vista di un debutto a tempo pieno nella stagione successiva. \nNel 2003 fa il suo debutto nel campionato europeo turismo a bordo di un'Alfa Romeo 156 ufficiale. Disputa un'ottima, stagione ottenendo sei vittorie e nove podi complessivi, che gli permettono di aggiudicarsi il titolo piloti alla stagione d'esordio esattamente come avvenuto nove anni prima nel BTCC. Confermato anche per la stagione successiva, disputa nuovamente un solido campionato con sei vittorie e dieci podi complessivi, che gli permettono di classificarsi al terzo posto assoluto alle spalle dei piloti ufficiali BMW Andy Priaulx e Dirk M\u00fcller.\nNel 2005, in seguito alla trasformazione del campionato europeo turismo nel campionato del mondo turismo, Tarquini \u00e8 stato confermato dall'Alfa Romeo nella nuova competizione. Le prime gare stagionali si rivelano positive, con ben tre podi in sei gare (un primo, un secondo e un terzo posto). Nella parte centrale della stagione, tuttavia, il pilota italiano ottiene diversi ritiri e piazzamenti fuori dalla zona punti (nonostante un'altra vittoria e un altro secondo posto). Per questo motivo a fine stagione si classifica in settima posizione assoluta (terzo tra i piloti Alfa Romeo).\nSEAT.\nNel novembre 2005 \u00e8 stato ingaggiato dalla SEAT a partire dalla stagione successiva alla guida di una nuovissima SEAT Le\u00f3n con specifiche Super 2000. Nella prima parte della stagione ottiene una serie di numerosi piazzamenti a punti consecutivi. Nella seconda parte di stagione, invece, i risultati peggiorano, con diversi ritiri e piazzamenti fuori dalla zona punti. Nonostante ci\u00f2, nella gara di Turchia, ha ottenuto prima il suo primo podio e poi la sua prima vittoria con la casa spagnola. A fine stagione si classifica quinto con 57 punti.\nConfermato per la stagione 2007, nonostante l'anno di esperienza con la nuova vettura, non \u00e8 riuscito a migliorare rispetto alla stagione precedente. Al secondo weekend stagionale, nei Paesi Bassi, ottiene la sua prima e unica vettura stagionale. Nella parte centrale di stagione ottiene innumerevoli piazzamenti a punti, ottenendo come miglior risultato un secondo posto in Germania. Per le ultime gare stagionali, inoltre, la sua vettura \u00e8 stata equipaggiata con un nuovo motore diesel, ottenendo come miglior risultato un secondo posto a Macao. A fine stagione il pilota italiano si classifica ottavo con 62 punti.\nNel 2008 \u00e8 stato il primo pilota SEAT a essere confermato insieme al compagno di squadra Yvan Muller. Questa stagione sar\u00e0 letteralmente dominata dalle vetture spagnole, che vinceranno titolo piloti e titolo costruttori con ampio vantaggio. Pi\u00f9 nello specifico, Tarquini ottiene una vittoria, un secondo e un terzo posto nelle prime 5 gare, per poi ottenere un'altra vittoria in Repubblica Ceca e una vittoria e un secondo posto in Italia. Una serie di piazzamenti non a punti nella parte centrale di stagione, tuttavia, non gli permettono di aggiudicarsi il titolo, facendolo classificare secondo assoluto con 88 punti proprio dietro a Muller.\nConfermato anche per il 2009, durante questa stagione ottiene i suoi migliori risultati in carriera nel WTCC. Nella prima parte della stagione ottiene diversi piazzamenti a punti, tra i quali una vittoria in Brasile e un secondo posto in Marocco. La seconda parte, tuttavia, si riveler\u00e0 decisiva: il pilota italiano ottiene infatti due vittorie (in Portogallo e in Italia) e ben otto podi. Grazie a questi risultati riesce ad aggiudicarsi la vittoria finale con 127 punti (4 di vantaggio sul secondo classificato Muller). Questa vittoria gli ha anche permesso di stabilire il record di pilota pi\u00f9 anziano a vincere un campionato del mondo FIA, che precedentemente apparteneva a Juan Manuel Fangio fin dal 1957.\nNel 2010 la SEAT ha annunciato il suo ritiro dal WTCC, pur rimanendo nel campionato fornendo il suo supporto alla SUNRED Engineering. Nonostante alcuni problemi economici iniziali, Tarquini \u00e8 stato confermato dalla nuova scuderia spagnola avendo cos\u00ec la possibilit\u00e0 di difendere il suo titolo. Con il nuovo team semiufficiale, il pilota italiano ha comunque ottenuto ottime prestazioni, ottenendo vittorie in Brasile, Marocco, Belgio, Portogallo e Spagna, oltre a diversi podi nel corso della stagione. Nonostante ci\u00f2 \u00e8 stato costretto ad accontentarsi del secondo posto finale con 276 punti, dietro allo storico rivale Muller, passato nel frattempo alla Chevrolet.\nViene confermato dalla SUNRED Engineering anche per il 2011. Rispetto alla stagione precedente, tuttavia, ottiene risultati nettamente inferiori, soprattutto a causa della scarsa competitivit\u00e0 della sua vettura rispetto ai principali rivali. Nonostante l'ottenimento di un nuovo motore da 1,6 litri sviluppato dalla SUNRED i risultati non migliorano e il pilota italiano si classifica solo quinto con una vittoria (in Belgio) e cinque podi.\nNel 2012 la SEAT ha preparato una nuova vettura per il WTCC, valutando di tornare a impegno pieno a partire dal 2013. Per questa stagione, Tarquini viene ingaggiato dal Lukoil Racing Team, scuderia supportata dalla SEAT, avendo cos\u00ec la possibilit\u00e0 di debuttare sulla nuova Le\u00f3n. La stagione, seppur non negativa, si rivela al livello della precedente. La prima e unica vittoria arriva al quarto weekend stagionale, in Slovacchia. Oltre a ci\u00f2 arrivano ben sei podi (in Italia, Slovacchia, Portogallo, Brasile, Stati Uniti e Giappone). Nonostante ci\u00f2 l'enorme divario tra le Chevrolet e tutte le altre vetture (compresa quella di Tarquini) gli permette di classificarsi solo quarto con 252 punti, rivelandosi comunque il migliore tra i piloti non Chevrolet.\nRitorno alla Honda.\nNel 2013, con il definitivo disimpegno della SEAT, viene ingaggiato insieme al suo compagno di squadra Tiago Monteiro, tornando cos\u00ec a essere un pilota ufficiale a tutti gli effetti. Con la nuova vettura ha riacquistato la competitivit\u00e0 che gli era mancata nelle ultime stagioni, ottenendo due vittorie, in Slovacchia e Stati Uniti e sei podi. Nonostante ci\u00f2, non riesce ancora a vincere il titolo, classificandosi al secondo posto con 242 punti dietro a Muller.\nNel 2014, con l'introduzione delle nuove specifiche TC1 e il ritiro della Chevrolet, la Honda si \u00e8 candidata, insieme alla nuova entrante Citro\u00ebn, come principale favorita alla vittoria finale. Le vetture francesi, tuttavia, hanno mostrato fin da subito un ritmo nettamente superiore a tutti gli avversari. Nonostante la Honda Civic WTCC avesse messo in mostra buone prestazioni, Tarquini si classifica al sesto posto con 182 punti, dietro alle tre Citro\u00ebn, alla Honda privata di Norbert Michelisz e al compagno di squadra Monteiro. Nel corso della stagione ha ottenuto una vittoria, in Giappone, e tre podi.\nConfermato anche per il 2015, disputa una stagione simile alla precedente. Nonostante infatti riesca quasi sempre a chiudere a punti, la sua vettura si dimostra ancora una volta inferiore alle Citro\u00ebn. A fine stagione si classifica quinto con 197, migliorandosi leggermente rispetto alla stagione e arrivando primo tra i piloti non Citro\u00ebn. Questa stagione, tuttavia, \u00e8 stata la prima e unica nella sua carriera nel WTCC nella quale non ha ottenuto nemmeno una vittoria.\nLada.\nNel 2016, nonostante nel corso della stagione precedente fosse stato il migliore tra i piloti Honda, il costruttore giapponese ha scelto di non rinnovargli il contratto, scegliendo al suo posto Robert Huff. Qualche giorno dopo, tuttavia, \u00e8 stato ingaggiato dalla Lada per sostituire proprio Huff. Con la casa russa si ritrova tuttavia a correre con una vettura nettamente meno competitiva rispetto agli anni precedenti. Nonostante ci\u00f2 riesce a ottenere ben due vittorie (in Russia e Qatar) e due podi nel corso della stagione, classificandosi nono assoluto. A fine anno, nonostante fosse sotto contratto con la Lada anche per il 2017, si \u00e8 ritrovato improvvisamente senza un sedile a causa del ritiro del costruttore russo dal campionato.\nHyundai.\nNon avendo trovato una nuova scuderia, \u00e8 stato ingaggiato dalla Hyundai come collaudatore della sua vettura con specifiche TCR, che avrebbe dovuto debuttare nel 2018. Nel corso dell'anno \u00e8 inoltre riuscito a disputare una gara nel WTCC, facendo ritorno alla Honda in Cina in sostituzione dell'infortunato Monteiro. Nel corso del weekend ha ottenuto un quinto e un quarto posto, ma \u00e8 stato in seguito squalificato insieme ai suoi compagni di squadra a causa di un'irregolarit\u00e0 sugli iniettori della sua vettura.\nNel 2018, in seguito alla fusione tra campionato del mondo turismo e TCR International Series nella coppa del mondo turismo, \u00e8 stato confermato dalla Hyundai per il nuovo campionato, avendo cos\u00ec la possibilit\u00e0 di tornare a competere nella massima serie per vetture turismo. Non potendo per regolamento i costruttori competere in maniera diretta, \u00e8 stato ingaggiato dal BRC Racing Team, scuderia supportata dalla casa coreana. Ritrovatosi su una delle vetture pi\u00f9 competitive del campionato, ha subito mostrato una grande competitivit\u00e0, vincendo due gare su tre nel primo weekend stagionale. Nonostante un calo nella parte centrale della stagione dovuto a un cambio di BoP sulle Hyundai, il pilota italiano si \u00e8 mantenuto in testa alla classifica per gran parte della stagione, ritrovandosi ancora una volta a battagliare con lo storico rivale Yvan Muller, anch'egli su Hyundai. Nonostante una non molto positiva prestazione nell'ultima gara stagionale, a Macao, Tarquini \u00e8 riuscito infine ad aggiudicarsi il suo quarto titolo in carriera all'et\u00e0 di 56 anni.\nAltre attivit\u00e0.\nAccanto all'attivit\u00e0 di pilota, ha anche lavorato per diverso tempo nel ruolo di commentatore tecnico dei Gran Premi di Formula 1 dapprima per TELE+ e in seguito per Sky Sport."}
{"id": "63564", "revid": "125644835", "url": "https://it.wikipedia.org/wiki?curid=63564", "title": "Gast\u00f3n Mazzacane", "text": "Durante la sua carriera ha vinto il titolo di Formula 2000 italiana nel 1994 ed ha ottenuto diversi successi nei campionati nazionali di kart. Ha corso, grazie soprattutto alla sua dote di sponsor, anche in Formula 1 con Minardi e Prost tra il 2000 e il 2001, senza mai cogliere piazzamenti a punti, risultando l'ultimo argentino a prendere parte a un Gran Premio.\nSuccessivamente, ad eccezione di una stagione nelle Champ Car, si \u00e8 dedicato soprattutto a gare con vetture turismo.\nCarriera.\nGli inizi.\nFiglio di Ugo Mazzacane, pilota di vetture turismo, Gast\u00f3n nacque a La Plata l'8 maggio 1975. Fu proprio grazie al padre che svilupp\u00f2 la passione per le corse e, grazie al sostegno finanziario della birra Quilmes, ebbe l'occasione di iniziare la propria carriera nel mondo dei kart. Nel 1989 concluse secondo nel campionato regionale, risultato che ripet\u00e9 l'anno dopo a livello nazionale nella classe 125cc, categoria in cui si impose nel 1991.\nNel 1992 si dedic\u00f2 alla guida di vetture turismo, terminando al quarto posto nel campionato argentino, per poi tornare alle monoposto nel 1993, anno in cui concluse secondo nel campionato di F3 sudamericana. I buoni risultati ottenuti fecero s\u00ec che il suo manager, Roberto Sjmanowicz, potesse mettersi in contatto con Ernesto Catella, che conosceva, per procurare un volante all'interno del team Rc Motorsport a Mazzacane e farlo debuttare in Formula 2000, in Italia. Gi\u00e0 al debutto vinse il titolo, avendo occasione di disputare pure due gare di Formula 3 al posto di Giancarlo Fisichella, che si sarebbe poi laureato campione. Anche grazie alle pressioni degli sponsor paterni a fine anno ebbe occasione di fare un test in Formula 3000, ma il suo manager Gianpaolo Matteucci lo convinse a non fare il salto di categoria. Mazzacane and\u00f2, per\u00f2, incontro ad una stagione deludente, terminando diciassettesimo in classifica piloti. Tuttavia, grazie ai suoi sponsor, ebbe occasione di debuttare in Formula 3000 nel 1996. Ottenne i suoi primi punti solo nel 1998 con due sesti posti. Nonostante ci\u00f2, per il 1999 si prospett\u00f2 il suo debutto in Formula 1 con la Minardi, scuderia che lo assunse poi come tester. Corse poi alcune gare con vetture a ruote coperte in coppia con Giovanni Lavaggi e, nello stesso anno, si separ\u00f2 dal suo manager Matteucci che voleva convincerlo a correre in Champ Car.\nFormula 1.\nNel febbraio 2000, dunque, la Minardi, grazie anche alla dote economica garantita dal suo sponsor principale, la pay-tv PanAmerican Sports Network (PSN), lo promosse a pilota titolare al fianco di Marc Gen\u00e9. Nonostante le critiche da vari esperti del settore, che contestavano la sua scarsa esperienza, Mazzacane si dichiar\u00f2 fiducioso per la stagione a venire. Durante i test invernali per\u00f2 percorse appena seicento chilometri di prove, pur dichiarandosi soddisfatto dei risultati ottenuti e giudicando come in netta evoluzione la sua vettura rispetto alla versione dell'anno precedente. Dopo essersi sempre qualificato all'ultimo posto, ad Imola per la prima volta riusc\u00ec a battere in qualifica il suo compagno di squadra, mentre al Gran Premio d'Europa termin\u00f2 la gara all'ottavo posto, sotto la pioggia, marcando il suo miglior risultato in carriera. Ad Indianapolis riusc\u00ec poi momentaneamente ad issarsi al terzo posto, non avendo ancora cambiato le gomme da bagnato mentre la pista andava asciugandosi, e fu protagonista di un duello con Mika H\u00e4kkinen, salvo poi essere costretto al ritiro.\nA fine anno per\u00f2 gli scarsi risultati ottenuti, soprattutto in qualifica, attirarono su di lui diverse critiche da parte degli addetti ai lavori, che lo giudicavano inadeguato per la massima serie automobilistica. Nel complesso tuttavia si era dimostrato un pilota affidabile, avendo terminato le gare abbastanza regolarmente, con soli 5 ritiri su 17 GP e commettendo pochissimi errori. Mazzacane dichiar\u00f2 che avrebbe voluto rimanere comunque in Minardi: per farlo il suo sponsor tent\u00f2 di acquistare una rilevante quota della squadra faentina, ma la trattativa fall\u00ec e l'argentino si ritrov\u00f2 senza un volante.\nL'anno successivo, dopo aver fatto un test con la Arrows a Silverstone, venne assunto dalla Prost, che era alla ricerca di un pilota pagante per ripianare almeno parte degli ormai ingenti debiti della squadra. Alain Prost fece per\u00f2 inserire nel contratto anche una clausola che prevedeva la possibilit\u00e0 di licenziarlo nel caso in cui le sue prestazioni non fossero state all'altezza delle aspettative. Infatti dopo appena quattro Gran Premi l\u2019argentino venne appiedato e sostituito da Luciano Burti, restando nel team solo come test driver.\nAll'inizio del 2002 poi Mazzacane si accord\u00f2 con il team Phoenix Finance, compagnia bancaria britannica che aveva acquistato ci\u00f2 che rimaneva della Prost, nel frattempo fallita, e i motori con cui la Arrows aveva corso il mondiale del 1999 con l'intento di entrare in Formula 1. La FIA, per\u00f2, non accett\u00f2 mai la sua richiesta, segnando di fatto la fine della carriera nella massima serie del pilota argentino.\nDopo la Formula 1.\nSenza possibilit\u00e0 di continuare a correre nella massima serie automobilistica, Mazzacane decise di tornare in America. Dopo essere rimasto inattivo per circa due anni, nel 2004 si trasfer\u00ec negli Stati Uniti per correre nella Champ Car. Vi rimase per una sola stagione, ottenendo come miglior risultato un 6\u00ba posto a Toronto e chiudendo il campionato in diciassettesima posizione.\nSuccessivamente corse nel Campionato Stock Car brasiliano e, nel 2008, prese parte alla F\u00f3rmula Truck, un campionato per camion. Lo stesso anno partecip\u00f2 anche al Campionato FIA GT con una Ferrari 550 GT1 del team ACA Argentina. In seguito ha preso parte soprattutto a gare con vetture a ruote coperte, concentrandosi soprattutto sulla Turismo Carretera."}
{"id": "63565", "revid": "599013", "url": "https://it.wikipedia.org/wiki?curid=63565", "title": "George Eaton", "text": ""}
{"id": "63566", "revid": "599013", "url": "https://it.wikipedia.org/wiki?curid=63566", "title": "George Follmer", "text": "La sua carriera si \u00e8 svolta principalmente nel paese natale dove ha corso nelle categorie e nelle competizioni pi\u00f9 importanti, sia relative alle monoposto come la 500 Miglia di Indianapolis, sia nella NASCAR e nel Campionato CanAm, di cui si laure\u00f2 campione nel 1972.\nNel 1973 venne ingaggiato dalla Shadow per partecipare al Campionato mondiale di Formula 1 nel quale, al termine della stagione si classific\u00f2 al 13\u00ba posto con cinque punti ed un piazzamento sul podio. Proprio durante il Gran Premio di Spagna, che concluse al terzo posto si rese protagonista di un'accesa discussione con Fran\u00e7ois C\u00e9vert, che aveva criticato il suo modo di guidare, considerandolo troppo difensivo.\nSuccessivamente torn\u00f2 a dedicarsi alle corse americane."}
